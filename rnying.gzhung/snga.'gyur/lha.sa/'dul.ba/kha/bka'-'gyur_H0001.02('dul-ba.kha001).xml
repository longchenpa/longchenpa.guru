<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="2" index="1"/>
<offset page="0" line="0" col="0"/>
<range start="1" end="1008"/>
<title>འདུལ་བ་གཞི། </title>
<section>འདུལ་བ། </section>
<volume>ཁ</volume>
<status asof="31Jan2012">checked, but not manually proofread</status>
</info>
<pageset>
<page index="1" id="1B">༄༅༅། །འདུལ་བ་གཞི། བམ་པོ་ཉི་ཤུ་གཉིས་པ། སྡོམ་ལ། སྨྱུག་མའི་ལོ་མ་གྲོ་<line/>
བཞིན་དང༌། །རྗེས་སུ་གནང་དང་བསྲུང་ཕྱིར་དང༌། །དེ་བཞིན་བསེགས་སུ་བཅིངས་པ་དང༌།།<line/>
རྩེ་མོ་རྙེད་པ་སྤུ་གུ་ཅན། །བཅོམ་ལྡན་འདས་ཀྱིས། དགེ་སློང་གིས་ཤིང་གི་མཆིལ་ལྷམ་བཅང་<line/>
བར་མི་བྱའོ། །ཞེས་གསུངས་ནས་དེ་དག་སྨྱུག་ལོའི་མཆིལ་ལྷམ་འཆང་བ་དང༌། དེ་ཉིད་<line/>
</page>
<page index="2" id="2A">༄༅༅། །ཉེས་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། སྨྱུག་ལོའི་མཆིལ་ལྷམ་བཅང་བར་<line/>
མི་བྱའོ། །དེ་དག་རྩྭ་མུན་ཛའི་མཆིལ་ལྷམ་འཆང་བ་དང༌། དེ་ཉིད་ཉེས་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་<line/>
སྩལ་པ། རྩྭ་མུན་ཛའི་མཆིལ་ལྷམ་བཅང་བར་མི་བྱའོ། །དེ་དག་སྲད་བུའི་མཆིལ་ལྷམ་འཆང་བ་དང༌། དེ་ཉིད་ཉེས་དམིགས་སུ་<line/>
གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། སྲད་བུའི་མཆིལ་ལྷམ་བཅང་བར་མི་བྱའོ། །དགེ་སློང་དག་དྲེག་གིས་བཏབ་སྟེ་<line/>
དེ་དག་ཤུ་བ་བྱུང་བས་ཀོ་བའི་མཆིལ་ལྷམ་རླན་པར་གྱུར་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌།<line/>
</page>
<page index="3" id="2B">བཅོམ་ལྡན་འདས་ཀྱིས་བཀའ་སྩལ་པ། དྲེག་གིས་ཐེབས་པ་གང་ཡིན་པ་དེས། སྲད་བུའི་མཆིལ་ལྷམ་བཅང་བར་བྱའོ། གང་གི་ཚེ་གྲོ་བཞིན་སྐྱེས་བྱེ་བ་ཉི་ཤུ་པ་<line/>
རབ་ཏུ་བྱུང་བ་དེའི་ཚེ་དེའི་རྐང་མཐིལ་ལ་གསེར་གྱི་ཁ་དོག་འདྲ་བའི་སྤུ་སོར་བཞི་ཙམ་ཡོད་པ་དེ། དྲུག་སྡེ་དག་གིས་མཐོང་ངོ༌། །མཐོང་ནས་ཀྱང་དེ་དག་གིས་སྨྲས་པ།<line/>
དགའ་བོ་ཉེ་དགའ། རེ་ཞིག་མར་སར་གྱི་གོང་བུ་འདྲ་བ་འདི། གཅིག་ཏུ་བརྩོན་པའི་བསྟན་པ་ལ་རབ་ཏུ་བྱུང་ནས་ཅི་ཞིག་བྱེད་ཅེས་སྨྲས་པ། དེས་ཐོས་སོ། །དེས་<line/>
ཐོས་ནས་ང་རྒྱལ་སྐྱེས་ཏེ། ཚེ་དང་ལྡན་པ་ཀུན་དགའ་བོའི་དྲུང་དུ་སོང་སྟེ་ཕྱིན་ནས། ཚེ་དང་ལྡན་པ་ཀུན་དགའ་བོ་ལ་དྲིས་པ། བཙུན་པ་ཀུན་དགའ་བོ། བཅོམ་<line/>
ལྡན་འདས་ཀྱིས་གཅིག་ཏུ་བརྩོན་པའི་བསྟན་པ་ལ་ཏིང་ངེ་འཛིན་ཡུན་རིང་དུ་གནས་པར་གསུངས་པ་གང་ལགས། ཚེ་དང་ལྡན་པ་གྲོ་བཞིན་སྐྱེས། འཆག་པས་<line/>
ཐོབ་པ་ཡིན་ནོ། །དེ་བསིལ་བའི་ཚལ་གྱི་དུར་ཁྲོད་དུ་སོང་ནས་འཆག་ས་བཅས་སོ། །དེ་འཆག་པ་ན། སྤུ་གསེར་གྱི་ཁ་དོག་འདྲ་བ་སོར་བཞི་ཙམ་པོ་དག་ཀྱང་<line/>
</page>
<page index="4" id="3A">༄༅༅། །ཟད་དོ། །དེའི་འོག་ཏུ་པགས་པ་རྡོལ། དེའི་འོག་ཏུ་ཁྲག་བྱུང་སྟེ། དེ་ཇི་སྲིད་འཆག་སའི་མགོ་གཅིག་ནས་གཅིག་ཤོས་སུ་སོང་གི་བར་དུ་<line/>
དེའི་འཆག་སའི་མགོ་གཅིག་ན་ཡང་ཁྭ་དག་ཁྲག་འཐུང་ལ། གཉིས་པ་ན་ཡང་འཐུང་ངོ༌། །ཆོས་ཉིད་ཀྱིས། སངས་རྒྱས་བཅོམ་ལྡན་འདས་རྣམས་བཞུགས་ཤིང་འཚོ་<line/>
ལ་གཞེས་པ་ནི། དུས་དུས་སུ་ཆུ་བོར་རྒྱུ་བ་སྤྱོད་དོ་ཞེས་བྱ་བའི་བར་དུ་རྒྱས་པར་བྱ་སྟེ། སྐབས་འདིར་ནི། སངས་རྒྱས་བཅོམ་ལྡན་འདས་གཙུག་ལག་ཁང་དུ་རྒྱུ་ཞིང་<line/>
གཤེགས་པ་ཡིན་པས། ཚེ་དང་ལྡན་པ་གྲོ་བཞིན་སྐྱེས་བྱེ་བ་ཉི་ཤུ་པའི་གཙུག་ལག་ཁང་གང་ན་བ་དེར་གཤེགས་པ་དང༌། བཅོམ་ལྡན་འདས་ཀྱིས་གྲོ་བཞིན་<line/>
སྐྱེས་བྱེ་བ་ཉི་ཤུ་པའི་འཆག་ས་གཟིགས་སོ། །གཟིགས་ནས་ཀྱང་སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་རྨེད་པ་ཡིན་པས། མཁྱེན་བཞིན་དུ་རྨེད་<line/>
དེ༑ སངས་རྒྱས་བཅོམ་ལྡན་འདས་ཀྱིས་ཆེ་དང་ལྡན་པ་ཀུན་དགའ་བོ་ལ་རྨེད་པ། ཀུན་དགའ་བོ། གཅིག་ཏུ་བརྩོན་པའི་འཆག་ས་འདི། དགེ་སློང་གང་གི་ཡིན། གྲོ་བཞིན་<line/>
</page>
<page index="5" id="3B">སྐྱེས་བྱེ་བ་ཉི་ཤུ་པའི་ལགས་སོ། །ཀུན་དགའ་བོ། དེ་ལྟ་བས་ན། རྗེས་སུ་གནང་སྟེ་གྲོ་བཞིན་སྐྱེས་བྱེ་བ་ཉི་ཤུ་པས་རིམ་པ་གཅིག་པའི་མཆིལ་ལྷམ་བཅང་བར་བྱའོ། །རིམ་གཉིས་པ་མ་ཡིན། རིམ་གསུམ་པ་མ་ཡིན་ནོ། །གལ་ཏེ་<line/>
རྡོལ་བར་གྱུར་ན། ལྷན་པས་བཏབ་སྟེ་བཅང་བར་བྱའོ། །དེ་ནས་ཚེ་དང་ལྡན་པ་ཀུན་དགའ་བོ་ཚེ་དང་ལྡན་པ་གྲོ་བཞིན་སྐྱེས་བྱེ་བ་ཉི་ཤུ་པ་གང་ན་བ་དེར་སོང་སྟེ། སོན་ནས་ཚེ་དང་ལྡན་པ་གྲོ་བཞིན་སྐྱེས་བྱེ་བ་ཉི་ཤུ་པ་ལ་འདི་སྐད་<line/>
ཅེས་སྨྲས་སོ། །ཚེ་དང་ལྡན་པ་ཤེས་པར་གྱིས་ཤིག །སྟོན་པས་ཁྱོད་ལ་མཆིལ་ལྷམ་རིམ་གཅིག་པ་རྗེས་སུ་གནང་སྟེ། རིམ་གཉིས་པ་མ་ཡིན། རིམ་གསུམ་པ་མ་ཡིན་ནོ་ཞེས་བྱ་བ་རྒྱས་པར་སྦྱར་རོ། །བཙུན་པ་ཀུན་དགའ་བོ། ཅི།<line/>
དགེ་འདུན་ཐམས་ཅད་ལའམ། འོན་ཏེ་བདག་འབའ་ཞིག་ལ། ཁྱོད་འབའ་ཞིག་ལའོ། །བཙུན་པ་ཀུན་དགའ་བོ། སྟོན་པའི་བཀའ་མི་གཅོག་ན། གལ་ཏེ་བདག་གིས་བཅངས་ན་གཞི་དེས་བདག་ལ་ཚངས་པ་མཚུངས་པར་སྤྱོད་པ་<line/>
དག༑ ཨེ་མའོ་འགྲོ་བཞིན་སྐྱེས་བྱེ་བ་ཉི་ཤུ་པ་རབ་ཏུ་བྱུང་ནས་ལྟོགས་པ་ཞིག་རྙེད་དོ། །གང་ཡང་ཡུལ་ཙམ་པ་ཐུན་མོང་མ་ཡིན་པ་དང༌། གླང་པོ་ཆེ་བདུན་གྱི་ཚོགས་སྤངས་ཏེ་རབ་ཏུ་བྱུང་ལ། དེང་མཆིལ་ལྷམ་ཐེག་གི་བ་<line/>
ཙམ་ལ་ཆགས་པ་ལྟ་ཞེས་གླེང་བར་འགྱུར་ཏེ། དེ་ལྟ་མོད་ཀྱི། གལ་ཏེ་བཅོམ་ལྡན་འདས་ཀྱིས་བདག་ལ་ལྟོས་ཏེ་དགེ་འདུན་ཐམས་ཅད་ལ་རྗེས་སུ་གནང་ན། བདག་གིས་དེ་བཞིན་དུ་བཅང་བར་བགྱིའོ། །ཞེས་པའི་སྐབས་<line/>
དེ༑ བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་རྒྱས་པར་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། གྲོ་བཞིན་སྐྱེས་བྱེ་བ་ཉི་ཤུ་པ་ལ་ལྟོས་ནས་དགེ་འདུན་ཐམས་ཅད་<line/>
</page>
<page index="6" id="4A">༄༅། །ཀྱིས་རིམ་གཅིག་པའི་མཆིལ་ལྷམ་བཅང་བར་བྱ་སྟེ། རིམ་གཉིས་པ་མ་ཡིན་ཞེས་རྒྱས་པར་སྦྱར་རོ། །བཅོམ་ལྡན་འདས་ཀྱི་སྤྱན་སྔ་ན་རྒན་ཞུགས་མཆིལ་ལྷམ་<line/>
ཅན་གཞན་ཞིག་འཆག་པར་བྱེད་པ་དང༌། དེ་ནས་བཅོམ་ལྡན་འདས་ཀྱིས་དགེ་སློང་དེ་ལ་འདི་སྐད་ཅེས་བཀའ་སྩལ་ཏོ། །དགེ་སློང་ཕར་སོང༌། ངའི་སྤྱན་སྔ་ན་མ་འདུག་ཅིག །དེ་ནས་བཅོམ་ལྡན་<line/>
འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། རེ་ཞིག་འཇིག་རྟེན་ཐམས་ཅད་ཀྱི་ཟང་ཟིང་དང་འདྲེས་པའི་སྟོན་པ་གང་ཡིན་པ། སྟོན་པ་དེའི་ཉན་ཐོས་རྣམས་ཀྱང་འདི་ལྟར་མྱུར་<line/>
བ་མྱུར་བར་ལྟུང་བར་འགྱུར་བའི་བརྟུལ་ཞུགས་མི་སྤྱོད་ན། ང་འཇིག་རྟེན་ཐམས་ཅད་ཀྱི་ཟང་ཟིང་དང་བྲལ་བར་གནས་པ་ལྟ་སྨོས་ཀྱང་ཅི་དགོས། བཅོམ་ལྡན་འདས་ཀྱིས་དགོངས་པ། ཉེས་དམིགས་<line/>
གང་ཅི་བྱུང་བ་དེ་ནི། དགེ་སློང་དག་མཆིལ་ལྷམ་འཆང་བ་ཡིན་ཏེ། དེ་ལྟ་བས་ན། དགེ་སློང་གིས་མཆིལ་ལྷམ་བཅང་བར་མི་བྱའོ། །བཅོམ་ལྡན་འདས་ཀྱིས་དགེ་སློང་གིས་མཆིལ་ལྷམ་བཅང་བར་མི་<line/>
བྱའོ༑ ༑ཞེས་གསུངས་པ་དང༌། གར་མཁན་གཞན་ཞིག་རབ་ཏུ་བྱུང་བ་དེའི་ཆུ་སྣོད་ཆག་ནས། དེ་རྐང་པ་བཀྲུ་བའི་གནས་སུ་རྐང་པ་བཀྲུས་ནས་ཁའི་ནང་དུ་ཆུས་བཀང་སྟེ། རྨ་བྱའི་འགྲོས་སུ་སོང་<line/>
བ་དེ་དྲུག་སྡེ་རྣམས་ཀྱིས་མཐོང་ནས། དེ་རྣམས་ཀྱིས་སྨྲས་པ། ཚེ་དང་ལྡན་པ་དག །རོལ་མོའི་སྒྲ་མེད་པར་དགེ་སློང་གར་བྱེད་ཀྱི། རོལ་མོའི་སྒྲ་བྱའོ་ཞེས་དེ་རྣམས་ཀྱིས་ཁས་རོལ་མོའི་སྒྲ་བྱ་བར་བརྩམས་<line/>
</page>
<page index="7" id="4B">སོ༑ ༑དེ་རྣམས་ལ་དགེ་སློང་དག་གིས་སྨྲས་པ། ཚེ་དང་ལྡན་པ་དག། ཅི་མ་གྲངས་པ་བྱེད་དམ། དེ་རྣམས་ཀྱིས་སྨྲས་པ། འདི་ལ་མ་གྲངས་སུ་ཅི་ཞིག་ཡོད། ཁྱེད་ཀྱིས་རོལ་མོའི་སྒྲ་མེད་པར་དགེ་སློང་གར་བྱེད་པ་མཐོང་<line/>
ངམ་ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པ་ཡིན་པས། མཁྱེན་བཞིན་རྨེད་དེ། སངས་རྒྱས་བཅོམ་<line/>
ལྡན་འདས་ཀྱིས་དགེ་སློང་དེ་ལ་རྨེད་པ། དགེ་སློང༌། ཁྱོད་ཀྱིས་བསམ་པ་ཅི་ཞིག་གིས་དེ་ལྟ་བུ་བྱས། བཙུན་པ། གནས་མལ་བསྲུང་སླད་དུའོ། །དགེ་སློང་འདི། གནས་མལ་བསྲུང་བའི་ཕྱིར་དེ་ལྟ་བུར་བྱེད་པ་ལ་ལྟུང་བ་<line/>
མེད་དོ། །དེ་ལྟ་བས་ན། རྗེས་སུ་གནང་སྟེ། གནས་མལ་བསྲུང་བའི་ཕྱིར་རིམ་གཅིག་པའི་མཆིལ་ལྷམ་བཅང་བར་བྱའོ། །རིམ་གཉིས་པ་མ་ཡིན། རིམ་གསུམ་པ་མ་ཡིན། གལ་ཏེ་རྡོལ་བར་གྱུར་ན། ལྷན་པས་<line/>
བཏབ་སྟེ་བཅང་བར་བྱའོ། །བཅོམ་ལྡན་འདས་ཀྱིས་རིམ་གཅིག་པའི་མཆིལ་ལྷམ་བཅང་བར་བྱའོ། །ཞེས་གསུངས་པ་དང༌། བསོད་སྙོམས་པ་གཞན་ཞིག་ལ་ཁྱིམ་བདག་ཅིག་དད་པར་གྱུར་ཏོ། །དེ་ནང་པར་སྔར་ལངས་ཏེ་<line/>
མཆིལ་ལྷམ་མེད་པར་མཉན་ཡོད་དུ་བསོད་སྙོམས་ལ་ཞུགས་སོ། །དེ་མཆིལ་ལྷམ་མེད་པ་ཁྱིམ་བདག་དེས་མཐོང་ངོ༌། །མཐོང་ནས་སྨྲས་པ། འཕགས་པ་ལ་མཆིལ་ལྷམ་མ་མཆིས་སམ། ཚུར་སྤྱོན། ལྷམ་མཁན་<line/>
གྱི་དྲུང་དུ་བཞུད། མཆིལ་ལྷམ་ཞིག་འབུལ་དུ་སྩལ་ཏོ། །དེ་ལྷམ་མཁན་གྱི་དྲུང་དུ་སོང་ནས། དེས་ལྷམ་མཁན་ལ་སྨྲས་པ། ཀྱེ་ནང་རྗེ། འཕགས་པ་འདི་ལ་མཆིལ་ལྷམ་ཞིག་ཕུལ་ཅིག་ཅེས་བསྒོས་ནས་སོང་ངོ༌། །དེའི་<line/>
</page>
<page index="8" id="5A">༄༅། །ཚེ་དགེ་སློང་རྣམས་དང༌། ཤི་བ་རྣམས་དང་གཉིས་ཀྱི་ཕྱིར་མཆིལ་ལྷམ་རིམ་པ་གཅིག་པ་དག་བྱས་སོ། །དགེ་སློང་དེ་ཡང་དང་ཡང་དུ་ལྷམ་མཁན་གྱི་དྲུང་དུ་སོང་ཡང་མ་བྱིན་ནོ། །<line/>
དུས་གཞན་ཞིག་ན། ཁྱིམ་བདག་དེས་ཡང་དགེ་སློང་མཆིལ་ལྷམ་མེད་པ་མཐོང་ངོ༌། །མཐོང་ནས་ཀྱང་སྨྲས་པ། འཕགས་པ། ཁྱོད་ལ་ལྷམ་མཁན་གྱི་མཆིལ་ལྷམ་མ་ཕུལ་ལམ། ཁྱིམ་བདག། ལྷམ་མཁན་<line/>
ལ་བདེན་པར་སྨྲ་བ་དཀོན་པ་ཁྱོད་ཀྱིས་མ་ཐོས་སམ། ཡང་དང་ཡང་དུ་སོང་ཡང་མ་བྱིན་ནོ། །དེས་སྨྲས་པ། འཕགས་པ་ཚུར་སྤྱོན། ཁྱིམ་དུ་བཞུད། དེས་དེ་ཁྱིམ་དུ་ཁྲིད་ནས་ཁ་ཟས་བསོད་པས་ཚིམ་པར་བྱས་ཏེ།<line/>
རིམ་པ་མང་པོ་ཅན་གྱི་མཆིལ་ལྷམ་ཞིག་བྱིན་ནོ། །དགེ་སློང་གིས་སྨྲས་པ། ཁྱིམ་བདག། བཅོམ་ལྡན་འདས་ཀྱིས་རྗེས་སུ་མ་གནང་ངོ༌། །དེས་འཕགས་པ་བསྣམས་ཏེ། བཞུད་ལ། རིམ་གཅིག་པའི་མཆིལ་ལྷམ་<line/>
མཛོད་ལ་གསོལ་ཅིག །དེས་དེ་ཁྱེར་ཏེ་གནས་ཁང་དུ་སོང་ནས་དེས་དེ་དང་གྲི་བླངས་ཏེ་ཤིང་དྲུང་དུ་འདུག་ནས་དྲལ་བར་བརྩམས་སོ། །བཅོམ་ལྡན་འདས་ཀྱང་ཕྱོགས་དེར་བྱོན་ནས། དགེ་སློང་ཅི་བྱེད། བཅོམ་ལྡན་<line/>
འདས་ཀྱིས་རིམ་པ་མང་པོ་ཅན་གྱི་མཆིལ་ལྷམ་བཀག་ན། བདག་ལ་རིམ་པ་མང་པོ་ཅན་འདི་ལྟ་བུ་གྲུབ་སྟེ། རིམ་གཅིག་པར་བགྱིས་ལ་བཅང་བར་བགྱིའོ། །དེ་ནས་བཅོམ་ལྡན་འདས་འདི་སྙམ་དུ་<line/>
ཨེ་མའོ། །ངའི་ཉན་ཐོས་རྣམས་ལ་བྲམ་ཟེ་དང་ཁྱིམ་བདག་དད་པ་ཅན་དག་གིས་རིམ་པ་མང་པོའི་མཆིལ་ལྷམ་སྟེར་བ་ལྟ་སྙམ་དུ་དགོངས་ནས། དེ་ལྟ་བས་ན། རྗེས་སུ་གནང་སྟེ། མཆིལ་ལྷམ་རིམ་<line/>
</page>
<page index="9" id="5B">པ་མང་པོ་ཅན་ཁྱིམ་པའི་དམན་མ་ཡིན་ཕན་ཆད་པ་བཅང་བར་བྱའོ། །ཚེ་དང་ལྡན་པ་ཉེ་བར་འཁོར་གྱིས་ཞུས་ཏེ་ཞེས་བྱ་བའི་བར་དུ་སྟེ། བཙུན་པ། བཅོམ་ལྡན་འདས་ཀྱིས་མཆིལ་ལྷམ་རིམ་པ་མང་པོ་ཅན་ཁྱིམ་<line/>
པའི་དམན་མ་ཡིན་ཕན་ཆད་བཅང་བར་བྱའོ། །ཞེས་གསུངས་ན། བཙུན་པ། ཇི་ཙམ་གྱིས་ན། ཁྱིམ་པའི་དམན་མ་ལགས་པར་བརྗོད་པར་བགྱི། ཉེ་བར་འཁོར། ཐ་ན། གོམ་པ་བདུན་ནམ་བརྒྱད་བགོས་<line/>
པར་གྱུར་ན་ཡང་ཡིན་ནོ། །གླེང་གཞི་ནི། ཡངས་པ་ཅན་ནོ། །དེའི་ཚེ་ཡངས་པ་ཅན་ན་འདི་ལྟ་བུའི་མཆིལ་ལྷམ་དག་བྱེད་དེ། འདི་ལྟ་སྟེ། ཁྲིག་ཁྲིག། ཚིག་ཚིག་ཆེམ་ཆེམ་ཞེས་ཟེར་བ་ལུག་རུ་འམ། བྱང་<line/>
ཆུབ་ཀྱི་ཤིང་གི་ལོ་མ་ལྟ་བུ་ཁྲ་བོ། ཀཪྴ་པ་ཎ་ལྔ་རི་བ་དག་བྱེད་དོ། །དྲུག་སྡེ་དག་གིས་མཆིལ་ལྷམ་དག་གྱོན་པ་ཞིག་མཐོང་ནས་དེ་དག་གིས་རྟིང་པ་རྐང་པའི་མཐེ་བོས་མནན་ནས་ལྟག་པ་ནས་ཕུལ་ཏེ།<line/>
ཁྱོད་ཀྱིས་སྦྱིན་པ་འདི་ཕུལ་བས་སེམས་ཀྱི་རྒྱན་དང༌། སེམས་ཀྱི་ཡོ་བྱད་དང༌། རྣལ་འབྱོར་གྱི་ཚོགས་དང༌། དོན་གྱི་མཆོག་སངས་རྒྱས་ཉིད་ཐོབ་པར་གྱུར་ཅིག་ཅེས་བྱས་ནས་བླངས་པ་དང༌། ཕྱོགས་ཀུན་ཏུ་<line/>
འཕགས་པ་དག་ནི། ལྷམ་དེ་ལྟ་བུས་འཕྲོག་གོ། ཞེས་སྒྲ་གྲག་གོ། །རྒན་མོ་ཞིག་གིས་མག་པ་ཞིག་འོངས་པ་དང་དེ་ལ་དེས་མཆིལ་ལྷམ་ཞིག་བྱིན་ནས་འཕགས་པ་དག་མཆིལ་ལྷམ་འཕྲོག་གི །ཇི་ནས་<line/>
ཀྱང་འཕྲོག་པར་མི་འགྱུར་བར་བག་ཡོད་པར་གྱིས་ཤིག་ཅེས་བསྒོའོ། །བསོད་སྙོམས་པ་ཞིག་བསོད་སྙོམས་ཀྱི་ཕྱིར་ཞུགས་པ། དེས་མཐོང་ནས་དེ་ཁྱིམ་ཞིག་ཏུ་ཞུགས་སོ། །དེ་ཡང་དེ་ཉིད་དུ་ཞུགས་པ་<line/>
</page>
<page index="10" id="6A">༄༅། །དང༑ དེ་ཁྱིམ་དེ་ནས་བྱུང་ནས་ཁྱིམ་གཞན་ཞིག་ཏུ་ཞུགས་སོ། །བསོད་སྙོམས་པས་ཀྱང་དེ་ཉིད་དུ་ཞུགས་པ་དང༌། དེས་སྨྲས་པ། འཕགས་པ། ཁྱོད་དོན་ཅིའི་ཕྱིར་ཁོ་བོའི་རྗེས་<line/>
བཞིན་རྗེས་བཞིན་དུ་འབྲང༌། ཅི། མཆིལ་ལྷམ་འདི་འཕྲོག་པར་བཞེད་མོད། བཞིན་བཟང༌། ཁྱོད་ཀྱི་མཆིལ་ལྷམ་ཁོ་བོ་མི་འཕྲོག་སྟེ། འོན་ཀྱང་ཁོ་བོ་བསོད་སྙོམས་ཀྱི་ཕྱིར་ཞུགས་སོ། །དེས་སྨྲས་<line/>
པ༑ འཕགས་པ། འཕྲོག་ཀྱང་རུང༌། མི་འཕྲོག་ཀྱང་རུང་སྟེ། འོན་ཀྱང་ཕྱོགས་ཀུན་ཏུ་འཕགས་པ་ཁྱེད་ཅག་མཆིལ་ལྷམ་འཕྲོག་གོ་ཞེས་སྒྲ་གྲགས་སོ། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་<line/>
རྣམས་ཀྱིས་གསོལ་པ་དང༌། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཉེས་དམིགས་གང་ཅི་བྱུང་བ་དེ་ནི། དགེ་སློང་དག་མཆིལ་ལྷམ་ཁྲིག་ཁྲིག་ཅེས་བྱ་བ་ནས། དེ་ལྟ་བས་ན། དགེ་སློང་<line/>
གིས་མཆིལ་ལྷམ་ཁྲིག་ཁྲིག་ཟེར་བ་བཅང་བར་མི་བྱའོ། །ཞེས་བྱ་བའི་བར་རྒྱས་པར་སྦྱར་རོ། །དེ་ལྟ་བུ་བཅང་བར་མི་བྱའོ། །དགེ་སློང་གིས་དེ་ལྟ་བུའི་མཆིལ་ལྷམ་བཅངས་ན། འགལ་ཚབས་ཅན་དུ་<line/>
འགྱུར་རོ། །གླེང་གཞི་ནི། མཉན་ཡོད་ནའོ། །དེའི་ཚེ་དགེ་སློང་རྣམས་མཆིལ་ལྷམ་གྱིས་རྐང་པའི་བོལ་ལ་རྨ་བྱུང་བ། བྲམ་ཟེ་དང་ཁྱིམ་བདག་རྣམས་ཀྱིས་མཐོང་ནས་ཁྱེད་ཅག་གིས་ཞབས་ཀྱི་བོལ་ཅི་ཞིག་<line/>
གིས་རྨ་བྱུང་བར་གྱུར། མཆིལ་ལྷམ་གྱིས་སོ། །ཅི། ཁྱེད་ཅག་གིས་བསེགས་སུ་བཅིངས་ནས་མ་བཅིངས་སམ། བཅོམ་ལྡན་འདས་ཀྱིས་རྗེས་སུ་མ་གནང་ངོ༌། །ཞེས་པའི་སྐབས་དེ། བཅོམ་ལྡན་འདས་<line/>
</page>
<page index="11" id="6B">ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། བསེགས་སུ་བཅིངས་ནས་བཅང་བར་བྱའོ། །དགེ་སློང་རྣམས་བྱ་རྒོད་ཕུང་པོའི་རི་ལ་འཛེག་པ་<line/>
ན༑ རྐང་པའི་མཐེ་བོར་རྨ་བྱུང་ངོ༌། །དེ་དག་བྲམ་ཟེ་དང་ཁྱིམ་བདག་གིས་མཐོང་ནས་སྨྲས་པ། ཁྱེད་ཅག་གི་ཞབས་ཀྱི་མཐེ་བོང་ཅི་ཞིག་གིས་རྨ་བྱུང༌། བྱ་རྒོད་ཀྱི་ཕུང་པོའི་རི་ལ་འཛེག་པ་ནའོ། །ཅི། ཁྱེད་ཅག་གིས་<line/>
མཆིལ་ལྷམ་གྱི་རྩེ་མོ་སྤུ་གུ་ཅན་མ་བཅངས་སམ། བཅོམ་ལྡན་འདས་ཀྱིས་རྗེས་སུ་མ་གནང་ངོ༌། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་<line/>
སྩལ་པ། དེ་ལྟ་བས་ན། རྗེས་སུ་གནང་སྟེ། དགེ་སློང་གིས་མཆིལ་ལྷམ་གྱི་རྩེ་མོ་སྤུ་གུ་ཅན་བཅང་བར་བྱའོ། །དགེ་སློང་རྣམས་བྱ་རྒོད་ཕུང་པོའི་རི་ལས་བབས་པ་ན། རྐང་པའི་རྟིང་པ་རྨ་བྱུང་བ། བྲམ་ཟེ་དང༌།<line/>
ཁྱིམ་བདག་རྣམས་ཀྱིས་མཐོང་ནས་སྨྲས་པ། འཕགས་པ། ཁྱེད་ཅག་རྣམས་ཀྱི་ཞབས་ཀྱི་རྟིང་པ་ཅི་ཞིག་གིས་རྨ་བྱུང༌། བྱ་རྒོད་ཀྱི་ཕུང་པོའི་རི་ལས་བབས་པ་ནའོ། །ཅི། ཁྱེད་ཅག་གིས་མཆིལ་ལྷམ་གྱི་རྟིང་<line/>
པ་སྦུ་གུ་ཅན་མ་བཅངས་སམ། བཅོམ་ལྡན་འདས་ཀྱིས་རྗེས་སུ་མ་གནང་ངོ༌། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་<line/>
པ། དེ་ལྟ་བས་ན། རྗེས་སུ་གནང་སྟེ། དགེ་སློང་གིས་མཆིལ་ལྷམ་གྱི་རྟིང་པ་སྤུ་གུ་ཅན་བཅང་བར་བྱའོ། །སྡོམ་ལ། མགུལ་ཆད་དང༌། ནི་ཡུ་ཐུང་ལྷམ། །ཁ་ཁྲོད་དག་ཏུ་སྒྲོག་གུ་ཅན། །དོམ་གྱི་པགས་པ་<line/>
</page>
<page index="12" id="7A">༄༅། །གནང་བ་དང༌། །སྨྱུང་བུ་འབྲེང་བུ་ཆུ་གྲིའོ། །གླེང་གཞི་ནི། མཉན་ཡོད་ནའོ། །དགེ་སློང་རྣམས་རྩྭའི་མྱུ་གུས་རྐང་པ་རྨ་བྱུང་བ་དག །བྲམ་ཟེ་དང་ཁྱིམ་བདག་རྣམས་ཀྱིས་མཐོང་<line/>
ནས༑ སྨྲས་པ། འཕགས་པ་དག །ཁྱེད་ཅག་གི་ཞབས་ཅི་ཞིག་གིས་རྨ་བྱུང༌། རྩྭའི་མྱུ་གུས་སོ། །ཅི། ཁྱེད་ཅག་གིས་ལྷམ་མགུལ་ཆད་མ་བཅངས་སམ། བཅོམ་ལྡན་འདས་ཀྱིས་རྗེས་སུ་མ་གནང་<line/>
ངོ༑ ༑ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། ལྷམ་མགུལ་ཆད་བཅང་བར་བྱའོ། །<line/>
གང་གི་ཚེ་རྩྭའི་མྱུ་གུ་ཆེར་སྐྱེས་པ་དེའི་ཚེ་དགེ་སློང་རྣམས་ཀྱི་རྐང་པ་དེ་བས་ཀྱང་རྨ་ཆེར་བྱུང་བ། བྲམ་ཟེ་དང་ཁྱིམ་བདག་རྣམས་ཀྱིས་མཐོང་ནས་སྨྲས་པ། ཁྱེད་ཅག་གི་ཞབས་ཅི་ཞིག་གིས་རྨ་བྱུང༌། དེ་<line/>
རྣམས་ཀྱིས་སྨྲས་པ། རྩྭའི་མྱུ་གུ་དག་ཆེར་སྐྱེས་པས་བདག་ཅག་གི་རྐང་པ་དེ་བས་ཀྱང་རྨ་ཆེར་བྱུང་ངོ༌། །འཕགས་པ་རྣམས། ཅི། ཁྱེད་ཅག་གིས་ལྷམ་ཡུ་ཐུང་མ་བཅངས་སམ། བཅོམ་ལྡན་<line/>
འདས་ཀྱིས་རྗེས་སུ་མ་གནང་ངོ༌། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ།<line/>
ལྷམ་ཡུ་ཐུང་བཅང་བར་བྱའོ། །གང་གི་ཚེ་སྐྱེས་བུ་གཏི་མུག་འཕགས་སྐྱེས་པོས་སེར་སྐྱ་ན་གནས་པའི་ཤཱཀྱ་རྣམས་ཁ་བཏག་པ་ན། དེ་དག་ལས་ཁ་ཅིག་ནུབ་ཕྱོགས་སུ་དོང་པ་ནས། ཁ་ཅིག་བལ་<line/>
</page>
<page index="13" id="7B">ཡུལ་གྱི་བར་དུ་དོང་ངོ༌། །མཉན་ཡོད་པའི་དོན་མཐུན་དག་ཟོང་ཐོགས་ཏེ་བལ་ཡུལ་དུ་ལྷགས་པ་དང༌། དེ་དག་གིས་དེ་རྣམས་མཐོང་ནས་སྨྲས་པ། ཤེས་ལྡན་དག །ཁྱེད་ཅག་གང་ནས་ད་འདིར་ལྷགས། དེ་རྣམས་<line/>
ཀྱིས་སྨྲས་པ། མཉན་ཡོད་ནས་སོ། །བདག་ཅག་གི་གཉེན་འཕགས་པ་ཀུན་དགའ་བོ་ཡོད་ན། ལན་འགའ་ཡང་འཕགས་པ་ཀུན་དགའ་བོ་འདིར་འོངས་ཏེ་བདག་ཅག་ལ་གཏམ་མ་དྲིས་སོ། །དེ་རྣམས་ཀྱིས་སྨྲས་<line/>
པ༑ བདག་ཅག་གིས། འཕགས་པ་ཀུན་དགའ་བོའི་དྲུང་དུ་སོང་ལ་སྦྲན་པར་བགྱིའོ། །དེ་རྣམས་ཀྱིས་ཟོང་རྣམས་བསྒྱུར་བའི་ཟོང་དག་ཁྱེར་ཏེ་མཉན་ཡོད་དུ་ལྷགས་ནས། དེ་རྣམས་ཀྱིས་འཕགས་པ་ཀུན་དགའ་བོ་<line/>
ལ་སྨྲས་པ། འཕགས་པ་ཀུན་དགའ་བོ། ཁྱོད་ཀྱི་གཉེན་བལ་ཡུལ་ན་མཆིས་ཏེ། དེ་དག་ཁྱེད་མཐོང་བར་འཚལ་ལོ། །ཚེ་དང་ལྡན་པ་ཀུན་དགའ་བོ་ནི་གཉེན་ལ་གདུང་བ་ཡིན་པས། དེ་གཉེན་དག་བལྟ་བའི་ཕྱིར་བལ་<line/>
ཡུལ་དུ་སོང་བ་ལས། དེ་ལྷགས་པས་ལག་པ་དང༌། རྐང་པ་སེར་ག་བྱུང་བ་དང༌། དེ་ལ་དགེ་སློང་རྣམས་ཀྱིས་སྨྲས་པ། ཚེ་དང་ལྡན་པ་ཀུན་དགའ་བོ། པདྨའི་འདབ་མ་རལ་བ་བཞིན་དུ་ཁྱོད་ཀྱི་ལག་པ་དང་རྐང་པ་<line/>
ཅི་ཞིག་གིས་སེར་ག་བྱུང་བར་གྱུར། དེ་སྨྲས་པ། ལྷགས་པས་སོ། །ཁྱོད་ཀྱི་གཉེན་དག་ནི། ལྷམ་སྒྲོ་གུ་ཅན་ཅི་སྟེ་འཆང༌། ཁྱོད་ཅིའི་ཕྱིར་མི་འཆང༌། བཅོམ་ལྡན་འདས་ཀྱིས་རྗེས་སུ་མ་གནང་ངོ༌། །ཞེས་པའི་<line/>
སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། ཡུལ་ཁ་བ་ཅན་རྣམས་སུ་ལྷམ་སྒྲོག་གུ་ཅན་བཅང་བར་<line/>
</page>
<page index="14" id="8A">༄༅། །བྱའོ༑ ༑སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡུལ་ཁ་བ་ཅན་རྣམས་ལྷམ་སྒྲོག་གུ་ཅན་བཅང་བར་བྱའོ། །<line/>
ཞེས་གསུངས་པ་གང་ལགས་པ། བཙུན་པ། ཇི་ཙམ་གྱིས་ཡུལ་ཁ་བ་ཅན་དུ་བརྗོད་པར་བགྱི། ཉེ་བར་འཁོར། གང་ན་སྣོད་དུ་ཆུ་འཁྱག་པ་ཡིན་ནོ། །དགེ་སློང་གཞན་ཞིག་ལ་རྔོན་པ་ཞིག་དད་པར་གྱུར་ནས།<line/>
རྔོན་པ་དེས་དོམ་ལྤགས་ཤིག་རྙེད་པ་དགེ་སློང་དེ་ལ་ཕུལ་བ་དང༌། དེས་མ་བླངས་སོ། །དེས་དགེ་སློང་དེའི་ཕྱི་བཞིན་འབྲང་ཞིང་སྨྲས་པ། འཕགས་པ། བདག་གིས་དོམ་ལྤགས་རྙེད་པ་ཁྱོད་ལ་འབུལ་གྱི། བཞེས་<line/>
ཤིག །དགེ་སློང་དེས་མ་བླངས་སོ། །བཅོམ་ལྡན་འདས་ཀྱང་ཕྱོགས་དེར་གཤེགས་ཏེ། སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པ་ཡིན་པས། མཁྱེན་བཞིན་དུ་རྨེད་དེ། སངས་རྒྱས་བཅོམ་<line/>
ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨེད་པ། ཀུན་དགའ་བོ། །དགེ་སློང་འོ་ནའི་ཕྱི་བཞིན་དུ་རྔོན་པ་ཕ་བི་ཅི་སྟེ་འབྲང༌། བཙུན་པ། རྔོན་པ་དེས་དོམ་ལྤགས་ཤིག་རྙེད་ནས། དེས་དགེ་སློང་འོ་ནི་ལ་<line/>
སྩལ་པ་ལས། དགེ་སློང་གིས་དེ་མ་བླངས་པ་དང༌། རྔོན་པ་དེ་དགེ་སློང་འོ་ནའི་ཕྱི་བཞིན་མཆིའོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། རྔོན་པ་དད་པ་ཅན་ནི། དཀོན་ཏེ། གལ་ཏེ་བརྒྱའམ་<line/>
སྟོང་ཞིག་དང་འཕྲད་ན། ཐམས་ཅད་གསོད་པ་ཡིན་པས་ན། དེ་བས་ན་གལ་ཏེ་རྔོན་པས་དོམ་ལྤགས་བྱིན་ན་བླང་བར་བྱའོ། །བླང་ནས་དྲི་གཙང་ཁང་གི་སྒོའམ། རྐང་པའི་འོག་ཏུ་གདིང་བར་བྱ་སྟེ། དོམ་ལྤགས་<line/>
</page>
<page index="15" id="8B">ཐམས་ཅད་ནི། མིག་ལ་ཕན་ནོ། །དགེ་སློང་གཞན་ཞིག་གི་མཆིལ་ལྷམ་རལ་ནས། དེ་ལྷམ་རལ་ནས། དེ་ལྷམ་མཁན་གྱི་དྲུང་དུ་སོང་སྟེ་སོན་ནས། སྨྲས་པ། བཞིན་བཟང༌། བདག་གི་མཆིལ་ལྷམ་རལ་པ་བརྒྱུས་<line/>
ཏེ༑ བདག་ལ་བྱིན་ཅིག །ལྷམ་མཁན་གྱིས་བསམ་པ། ཤཱཀྱའི་སྲས་ཀྱི་དགེ་སློང་རྣམས་ནི། རྔན་པ་མེད་པར་ཚོལ་གྱི། ཡུན་རིང་དུ་བསྒྱངས་པ་དང༌། རང་གི་བློ་སླར་ལོག་པར་འགྱུར་རོ། །སྙམ་ནས། འཕགས་<line/>
པ༑ བདག། བྲེལ་གྱི། སང་སྤྱོན་ཅིག །དགེ་སློང་དེ་ཡང་དང་ཡང་དུ་ལྷམ་མཁན་དེའི་དྲུང་དུ་སོང་ཡང་དེས་བསྒྱངས་པ་དང༌། དེ་མཛའ་བཤེས་དགེ་སློང་རྣམས་ཀྱིས་མཐོང་ནས་དེ་ལ་སྨྲས་པ། ཚེ་དང་ལྡན་པ། ཅི། དེ་<line/>
ན་ཁྱོད་ཀྱི་ཟས་སྦྱོར་བའི་ཁྱིམ་ཡོད་དམ། འོན་ཏེ་གཉེན་གྱི་ཁྱིམ་ཡོད། དེས་སྨྲས་པ། དེ་ན་བདག་གི་ཟས་སྦྱོར་བའི་ཁྱིམ་ཡང་མེད། གཉེན་གྱི་ཁྱིམ་ཡང་མེད་མོད་ཀྱི། བདག་གི་མཆིལ་ལྷམ་རལ་ནས། བདག་གིས་<line/>
དེ་ལ་བརྒྱུས་ཏེ་བྱིན་ཅིག་ཅེས་སྨྲས་ན། དེས་བསྒྱངས་སོ། །དེས་སྨྲས་པ། འཕགས་པ། ལྷམ་མཁན་ལ་བདེན་པར་སྨྲ་བ་དཀོན་པར་ཁྱོད་ཀྱིས་མ་ཐོས་སམ། འོན་ཀྱང་བདག་གིས་ཤེས་ཀྱི། གལ་ཏེ་བཅོམ་ལྡན་<line/>
འདས་ཀྱིས་རྗེས་སུ་གནང་ན། བདག་གིས་དེ་ལ་བརྒྱུས་ཏེ་ཁྱོད་ལ་སྦྱིན་ནོ་ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་<line/>
གང་ཞིག་ཤེས་པ་ཡོད་ན། དེས་གང་དུ་གཞན་གྱིས་མཐོང་ན་མི་དད་པར་མི་འགྱུར་བ་དབེན་པའི་ཕྱོགས་སུ་འདུག་སྟེ་བརྒྱུ་བར་བྱའོ། །དེ་དེའི་དྲུང་དུ་སོང་སྟེ་སྨྲས་པ། བཅོམ་ལྡན་འདས་ཀྱིས་རྗེས་སུ་གནང་གི།<line/>
</page>
<page index="16" id="9A">༄༅། །རྒྱུས་ཤིག །དེས་སྨྲས་པ། ཅི། འདི་དེ་བཞིན་དུ་བརྒྱུར་རུང་སྙམ་མམ། དེ་ལ་རེ་ཞིག་སྨྱུང་བུ་དང་དྲ་གྲི་དང༌། འབྲེང་བུ་ཡང་དགོས་སོ། །ཞེས་པའི་སྐབས་དེ། བཅོམ་ལྡན་<line/>
འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གང་ཞིག་ཤེས་པ་ཡོད་ན། དེས་སྨྱུང་བུ་དང་འབྲེང་བུ་ནི། བཅང་བར་བྱའོ། །དྲ་གྲི་ནི། བཅང་བར་མི་<line/>
བྱའོ༑ ༑ཀོ་ལྤགས་ཀྱི་གཞི་རྫོགས་སོ།། །།སྨན་གྱི་གཞིའི་བསྡུས་པའི་སྡོམ་ལ། སྨན་དག་དང་ནི་སྡེ་ཅན་དང༌། །རྒྱལ་པོའི་ཁབ་དང་འོད་མའི་ཚལ། །ཤིང་མཁན་ཨིད་ཙ་ནང་ག་ལ། །ཀམྤི་ལ་དང་སྔོན་<line/>
རྒྱལ་པོའི། །གཞོན་ནུ་འཕེལ་དང་ནད་པ་དང༌། །གཏམ་དུ་གྱུར་དང་སྡེར་བསྡུས་པའོ། །སྡོམ་ལ། སྨན་ནི་རྗེས་སུ་གནང་བ་དང༌། །ཚིལ་དང་གཡན་པ་མིག་སྨན་དང༌། །སྨྱོན་པ་དང་ནི་པི་ལིནད། །ནམ་གྲུ་དང་ནི་སྐྱུར་<line/>
ཁུའོ༑ ༑སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་དགེ་སློང་རྣམས་སྟོན་ཀའི་ནད་ཀྱིས་ཐེབས་ཏེ། དེ་རྣམས་སྟོན་ཀའི་ནད་ཀྱིས་<line/>
བཏབ་པས་སྐྱ་བོ་སེང་སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། ན་བས་ཉམས་དམས་པར་གྱུར་ཏོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་རྨེད་པ་སྟེ། སངས་རྒྱས་བཅོམ་ལྡན་འདས་<line/>
ཀྱིས་ཚེ་དང་ལྡན་པ་ཀུན་དགའ་བོ་ལ་རྨེད་པ། ཀུན་དགའ་བོ། ཅིའི་ཕྱིར་ད་ལྟར་དགེ་སློང་འདི་རྣམས་སྐྱ་བོ་སེང་སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། ན་བས་ཉམས་དམས་པར་གྱུར། ཚེ་དང་ལྡན་<line/>
</page>
<page index="17" id="9B">པ་ཀུན་དགའ་བོས་གསོལ་པ། བཙུན་པ། དགེ་སློང་འདི་རྣམས་སྟོན་ཀའི་བྲོ་ནད་ཀྱིས་བཏབ་སྟེ། འདི་རྣམས་སྟོན་ཀའི་བྲོ་ནད་ཀྱིས་བཏབ་པས། སྐྱ་བོ་སེང་སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། བྲོ་འཚལ་<line/>
བས་ཉམས་དམས་པར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་ལྟ་བས་ན་རྗེས་སུ་གནང་སྟེ། དགེ་སློང་གིས་སྨན་སོ་སོར་བསྟེན་པར་བྱའོ། །བཅོམ་ལྡན་འདས་ཀྱིས་<line/>
དགེ་སློང་གིས་སྨན་སོ་སོར་བསྟེན་པར་བྱའོ། །ཞེས་གསུངས་པ་དང༌། དེ་རྣམས་དུས་སུ་ཟ་བ་ཡིན་པས་དུས་སུ་སྟེན་པར་བྱེད་ཀྱི། དུས་ལས་ཡོལ་བར་སྟེན་པར་མི་བྱེད་པས། དེ་རྣམས་སྐྱ་བོ་སེང་<line/>
སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། ན་བས་ཉམས་དམས་པར་གྱུར་ཏོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པ་ཡིན་པས། སངས་རྒྱས་བཅོམ་ལྡན་<line/>
འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨེད་པ། ཀུན་དགའ་བོ། ངས་དགེ་སློང་གིས་སྨན་སོ་སོར་བསྟེན་པར་བྱའོ། །ཞེས་བཀའ་སྩལ་ན། འོན་ཀྱང་ད་ལྟར་དགེ་སློང་འདི་རྣམས་སྐྱ་བོ་སེང་སེང་པོར་གྱུར་<line/>
ཅིང༌། རིད་པ་དང༌། ཉམ་ཆུང་བ་དང༌། ན་བས་ཉམས་དམས་པར་གྱུར་ཏམ། ཚེ་དང་ལྡན་པ་ཀུན་དགའ་བོས་གསོལ་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་སྨན་སོ་སོར་བསྟེན་པར་བྱའོ། །<line/>
ཞེས་གསུངས་པ། འདི་དག་དུས་སུ་འཚལ་བ་ལགས་པས་དུས་སུ་སྟེན་པར་བགྱིད་ཀྱི། དུས་ལས་ཡོལ་བར་མི་སྟེན་ཏེ། དེའི་སླད་དུ་སྐྱ་བོ་སེང་སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། བྲོ་<line/>
</page>
<page index="18" id="10A">༄༅། །འཚལ་བས་ཉམས་དམས་པར་གྱུར་ལགས་སོ། །ཀུན་དགའ་བོ། དེ་ལྟ་བས་ན། རྗེས་སུ་གནང་སྟེ། དགེ་སློང་རྣམས་ཀྱིས་སྨན་རྣམ་པ་བཞི་པོ། དུས་སུ་རུང་བ་དང༌། ཐུན་ཚོད་དུ་རུང་བ་དང༌།<line/>
ཞག་བདུན་པ་དང༌། འཚོ་བའི་བར་དུ་བཅང་བ་སོ་སོར་བསྟེན་པར་བྱའོ། །དེ་ལ་དུས་སུ་རུང་བ་ནི། ལྡེ་གུ་དང༌། འབྲས་ཅན་དང༌། ཟན་དྲོན་དང༌། ཤ་དང༌། སྣུམ་ཁུར་རོ། །ཐུན་ཚོད་དུ་རུང་བ་ནི། བཏུང་བ་རྣམ་པ་<line/>
བརྒྱད་པོ། ཤིང་ཏོག་ཙོ་ཙའི་བཏུང་བ་དང༌། ཆུ་ཤིང་གི་འབྲས་བུའི་བཏུང་བ་དང༌། རྒྱ་ཤུག་གི་བཏུང་བ་དང༌། ཨ་ཤྭངྠའི་བཏུང་བ་དང༌། ཨུ་དུམ་བ་རའི་བཏུང་བ་དང༌། བ་རུ་ཤ་ཀའི་བཏུང་བ་དང༌། རྒུན་འབྲུམ་གྱི་<line/>
བཏུང་བ་དང༌། འབྲ་གོའི་བཏུང་བ་དང༌། བར་སྡོམ་ལ། ཙོ་ཙ་ཆུ་ཤིང་རྒྱ་ཤུག་དང༌། །ཨ་ཤྭད་ཨུ་དུམ་བ་ར་དང༌། །པ་རུ་ཤ་ཀ་རྒུན་འབྲུམ་དང༌། །བརྒྱད་པ་ཡང་ནི་འབྲ་གོ་ཡིན། །ཞག་བདུན་པ་ནི། མར་དཀར་དང༌། ཏིལ་<line/>
མར་དང༌། བུ་རམ་གྱི་དབུ་པ་དང༌། སྦྲང་རྩི་དང༌། ཤ་ཁ་རའོ། །འཚོ་བའི་བར་དུ་བཅང་བ་ནི། རྩ་བའི་སྨན་དང༌། སྡོང་བུའི་སྨན་དང༌། ལོ་མའི་སྨན་དང༌། མེ་ཏོག་གི་སྨན་དང༌། འབྲས་བུའི་སྨན་དང༌། ཏྲང་ཆུ་ལྔ་དང༌།<line/>
ཐལ་བ་ལྔ་དང༌། ལན་ཚྭ་ལྔ་དང༌། བསྐ་བ་ལྔའོ། །དེ་ལ། རྩ་བའི་སྨན་ནི། གླ་སྒང་དང༌། ཤུ་དག་དང༌། ཡུང་ང་དང༌། སྒེའུ་གཤེར་དང༌། བོང་ང་དཀར་པོ་དང༌། གཞན་ཡང༌། རྩ་བའི་སྨན་གྱི་ནང་དུ་གཏོགས་པ།<line/>
ཟས་ཀྱི་དོན་དུ་མི་འགྱུར་བ་གང་ཡིན་པའོ། །སྡོང་བུའི་སྨན་ནི། ཙནྡན་དང༌། དབྱི་མོ་དང༌། ཤུག་པ་དང༌། ཐང་ཤིང་དང༌། སླེ་ཏྲེས་དང༌། སྐྱེར་པ་དང༌། གཞན་ཡང༌། སྡོང་བུའི་སྨན་གྱི་ནང་དུ་གཏོགས་པ་ཟས་ཀྱི་<line/>
</page>
<page index="19" id="10B">དོན་དུ་མི་འགྱུར་བ་གང་ཡིན་པའོ། །ལོ་མའི་སྨན་ནི། པ་ཏོ་ལའི་ལོ་མ་དང༌། བ་ཤ་ཀའི་ལོ་མ་དང༌། ནིམ་པའི་ལོ་མ་དང༌། ཀོ་ཤ་ཏ་ཀའི་ལོ་མ་དང༌། སཔྟ་པ་རྣའི་ལོ་མ་དང༌། གཞན་ཡང་ལོ་མའི་སྨན་གྱི་ནང་དུ་གཏོགས་<line/>
པ༑ ཟས་ཀྱི་དོན་དུ་མི་འགྱུར་བ་གང་ཡིན་པའོ། །མེ་ཏོག་གི་སྨན་ནི། མེ་ཏོག་ལྔ་པོ། བ་ཤ་ཀའི་མེ་ཏོག་དང༌། ནིམ་པའི་མེ་ཏོག་དང༌། དྷ་ཀའི་མེ་ཏོག་དང༌། ཤ་ཏའི་མེ་ཏོག་དང༌། པདྨ་ཀེ་ས་རའི་མེ་ཏོག་དང༌།<line/>
གཞན་ཡང༌། མེ་ཏོག་གི་སྨན་གྱི་ནང་དུ་གཏོགས་པ། ཟས་ཀྱི་དོན་དུ་མི་འགྱུར་བ་གང་ཡིན་པའོ། །འབྲས་བུའི་སྨན་ནི། ཨ་རུ་ར་དང༌། སྐྱུ་རུ་ར་དང༌། བ་རུ་ར་དང༌། ན་ལེ་ཤམ་དང༌། པི་པི་ལིང་དང༌། གཞན་ཡང་<line/>
འབྲས་བུའི་སྨན་གྱི་ནང་དུ་གཏོགས་པ། ཟས་ཀྱི་དོན་དུ་མི་འགྱུར་བ་གང་ཡིན་པའོ། །ཏྲང་ཆུ་ལྔ་ནི། ཤིང་ཀུན་དང༌། སྲ་རྩི་དང༌། རྒྱ་སྐེགས་དང༌། སྤྲ་ཚིལ་དང༌། དྲོད་སྨན་ནོ། །དེ་ལ། ཤིང་ཀུན་ནི། ཤིང་ཀུན་གྱི་<line/>
ཤིང་གི་ཏྲང་ཆུའོ། །སྲ་རྩི་ནི། ཤིང་སཱ་ལའི་ཏྲང་ཆུའོ། །རྒྱ་སྐེགས་ནི། །རྒྱ་སྐེགས་སོ། །སྤྲ་ཚིལ་ནི། སྤྲ་ཚིལ་ལོ། །དྲོད་སྨན་ནི། དེ་དག་ལས་གཞན་པའི་ཤིང་རྣམས་ཀྱི་ཏྲང་ཆུའོ། །ཐལ་བ་ལྔ་གང་ཞེ་ན། ནས་ཀྱི་<line/>
ཐལ་པ་དང༌། ནས་ཀྱི་ཕུབ་མའི་ཐལ་བ་དང༌། ཤིང་ས་རྫི་ཀའི་ཐལ་བ་དང༌། ཏིལ་གྱི་ཐལ་བ་དང༌། ཤིང་འབའ་ཤི་ཀའི་ཐལ་བའོ། །ལན་ཚྭ་ལྔ་གང་ཞེ་ན། རྒྱམ་ཚྭ་དང༌། ལན་ཚྭ་སྨུག་པོ་དང༌། ཁ་རུ་ཚྭ་དང༌།<line/>
ལན་ཚྭ་དང༌། རྒྱ་མཚོའི་ལན་ཚྭའོ། །བསྐ་བ་ལྔ་གང་ཞེ་ན། ཨ་མྲའི་བསྐ་བ་དང༌། ནིམ་པའི་བསྐ་བ་དང༌། འཛམ་བུའི་བསྐ་བ་དང༌། ཤི་རི་ཤའི་བསྐ་བ་དང༌། ཀོ་ཤམ་པའི་བསྐ་བའོ། །དེ་ལ། དུས་སུ་<line/>
</page>
<page index="20" id="11A">༄༅། །རུང་བ་གང་ཡིན་པ་དང༌། ཐུན་ཚོད་དུ་རུང་བ་གང་ཡིན་པ་དང༌། ཞག་བདུན་པ་གང་ཡིན་པ་དང༌། འཚོ་བའི་བར་དུ་བཅང་བ་གང་ཡིན་པ་དེ། དུས་སུ་རུང་བ་དང་འདྲེས་པར་<line/>
གྱུར་ན། དུས་སུ་སྤྱད་པར་བྱའི། །དུས་མ་ཡིན་པར་ལོངས་སྤྱད་པར་མི་བྱའོ། །དུས་སུ་རུང་བ་གང་ཡིན་པ་དང༌། ཐུན་ཚོད་དུ་རུང་བ་གང་ཡིན་པ་དང༌། ཞག་བདུན་པ་གང་ཡིན་པ་དང༌། འཚོ་བའི་བར་<line/>
དུ་བཅང་བ་གང་ཡིན་པ་དེ། གལ་ཏེ་ཐུན་ཚོད་དུ་རུང་བ་དང་འདྲེས་པར་གྱུར་ན། ཐུན་ཚོད་ལ་ཡོངས་སུ་སྤྱད་པར་བྱའི། ཐུན་ཚོད་ལས་འདས་པར་སྤྱད་པར་མི་བྱའོ། །ཞག་བདུན་པ་གང་ཡིན་པ་དང༌།<line/>
འཚོ་བའི་བར་དུ་བཅང་བ་གང་ཡིན་པ་དེ། ཞག་བདུན་པ་དང་འདྲེས་པར་གྱུར་ན། ཞག་བདུན་དུ་སྤྱད་པར་བྱའི། ཞག་བདུན་ལས་འདས་པར་སྤྱད་པར་མི་བྱའོ། །འཚོ་བའི་བར་དུ་བཅང་བ་ནི།<line/>
འཚོ་བའི་བར་དུ་བཅང་བར་བྱིན་གྱིས་བརླབས་ནས་ཡོངས་སུ་སྤྱད་པར་བྱའོ། །བྱིན་གྱིས་བརླབ་པ་ནི། འདི་ལྟར་བྱ་སྟེ། ཟན་མ་ཟོས་པའི་མདུན་དུ་ལག་པ་གཉིས་བཀྲུས་ནས་བྱིན་ལེན་བྱས་ཏེ།<line/>
དགེ་སློང་ཞིག་གི་འདུན་དུ་འདུག་ནས། འདི་སྐད་ཅེས་བརྗོད་པར་བྱའོ། །ཚེ་དང་ལྡན་པ་དགོངས་སུ་གསོལ། བདག་མིང་འདི་ཞེས་པའི་སྨན་འདི། བདག་དང་ཚངས་པ་མཚུངས་པར་སྤྱོད་པ་རྣམས་<line/>
ཀྱི་དོན་དུ་འཚོ་བའི་བར་དུ་བཅང་བར་བྱིན་གྱིས་བརླབ་པོ། །དེ་བཞིན་དུ་ལན་གཉིས་ལན་གསུམ་དུ་བརྗོད་དོ། །འཚོ་བའི་བར་དུ་བཅང་བར་བྱིན་གྱིས་བརླབ་པ་ཇི་ལྟ་བ་དེ་བཞིན་དུ་ཐུན་ཚོད་དུ་རུང་བ་<line/>
</page>
<page index="21" id="11B">དང༌། ཞག་བདུན་པ་ཡང་བྱིན་གྱིས་བརླབ་པར་བྱའོ། །གླེང་གཞི་ནི། མཉན་ཡོད་ནའོ། །དེ་ནས་དགེ་སློང་གཞན་ཞིག་རླུང་ནད་ཀྱིས་ཐེབས་ནས་སྨན་པའི་དྲུང་དུ་སོང་སྟེ། བཞིན་བཟང༌། ཁོ་བོ་འདི་<line/>
འདྲ་བའི་ནད་ཀྱིས་བཏབ་ན། སྨན་སྟོན་ཅིག །དེས་སྨྲས་པ། འཕགས་པ། ཚིལ་སྟེན་ཅིག་དང༌། ཁྱོད་སོས་པར་འགྱུར་རོ། །དགེ་སློང་གིས་སྨྲས་པ། བཞིན་བཟང༌། ཅི། ཁོ་བོ་འདྲེ་ཡིན་ནམ། སྨན་པས་<line/>
སྨྲས་པ། དགེ་སློང་ཁྱོད་ཀྱི་སྨན་འདི་ཡིན་ཏེ། གཞན་གྱིས་ནི་སོས་པར་མི་ནུས་སོ། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་<line/>
སྩལ་པ། གལ་ཏེ་སྨན་པ་ན་རེ། དགེ་སློང་ཁྱོད་ཀྱི་སྨན་འདི་ཡིན་ཏེ། གཞན་གྱིས་ནི་སོས་པར་མི་ནུས་སོ། །ཞེས་སྨྲས་ན། ཚིལ་བསྟེན་པར་བྱའོ། །དགེ་སློང་དག་གིས་མ་ཤེས་ནས་སྨན་པ་ལ་དྲིས་པ་<line/>
དང༌། དེས་སྨྲས་པ། འཕགས་པ། ཁྱེད་ཅག་གི་སྟོན་པ་ཐམས་ཅད་མཁྱེན་པ་ཡིན་གྱི། དེ་ཁོ་ནའི་དྲུང་དུ་བཞུད་ལ་ཞུས་ཤིག །སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌།<line/>
བཅོམ་ལྡན་འདས་ཀྱིས་བཀའ་སྩལ་པ། ཚིལ་ལྔ་སོ་སོར་བསྟན་པར་བྱ་སྟེ། ལྔ་གང་ཞེ་ན། ཉ་ཚིལ་དང༌། སྦལ་པ་དཀར་པོའི་ཚིལ་དང༌། ཆུ་སྲིན་བྱིས་པ་གསོད་ཀྱི་ཚིལ་དང༌། དོམ་ཚིལ་དང༌། ཕག་གི་<line/>
ཚིལ་ལོ། །ཚིལ་འདི་ལྔ་དུས་མ་ཡིན་པར་བཙོས་པ་དང༌། དུས་མ་ཡིན་པར་བཙགས་པ་དང༌། དུས་མ་ཡིན་པར་བྱིན་ལེན་བྱས་པ་དང༌། དུས་མ་ཡིན་པར་བྱིན་གྱིས་བརླབས་ན། ལོངས་སྤྱད་པར་མི་བྱའོ། །<line/>
</page>
<page index="22" id="12A">༄༅། །དུས་སུ་བཙོས་ལ་དུས་མ་ཡིན་པར་བཙགས། དུས་མ་ཡིན་པར་བྱིན་ལེན་བྱས། དུས་མ་ཡིན་པར་བྱིན་གྱིས་བརླབས་ན། ལོངས་སྤྱད་པར་མི་བྱའོ། །དུས་སུ་བཙོས། དུས་སུ་<line/>
བཙགས་ལ། དུས་མ་ཡིན་པར་བྱིན་ལེན་བྱས། དུས་མ་ཡིན་པར་བྱིན་གྱིས་བརླབས་ན། སྤྱད་པར་མི་བྱའོ། །དུས་སུ་བཙོས། དུས་སུ་བཙགས། དུས་སུ་བྱིན་ལེན་བྱས་ལ། དུས་མ་ཡིན་པར་<line/>
བྱིན་གྱིས་བརླབས་ནས་སྤྱད་པར་མི་བྱའོ། །དུས་སུ་བཙོས། དུས་སུ་བཙགས། དུས་སུ་བྱིན་ལེན་བྱས། དུས་སུ་བྱིན་གྱིས་བརླབས་ན། ཏིལ་མར་ལ་སྤྱོད་པ་བཞིན་དུ་ཞག་བདུན་དུ་སྤྱད་པར་བྱའོ། །དེ་ནས་དགེ་<line/>
སློང་དེས་ཚིལ་ལོངས་སྤྱད་ནས་སོས་པར་གྱུར་ཏོ། །དེ་སོས་པར་གྱུར་པ་དང༌། དེ་ཚིལ་གྱི་ལྷག་མ་དག་བོར་རོ། །ཇི་ཙམ་ན་དགེ་སློང་གཞན་ཞིག་དེ་འདྲ་བའི་ནད་ཀྱིས་ཐེབས་ནས། དེ་ཡང་སྨན་པའི་དྲུང་དུ་སོང་<line/>
ནས་སྨྲས་པ། བཞིན་བཟང༌། ཁོ་བོ་ལ་འདི་འདྲ་བའི་ནད་ཀྱིས་བཏབ་ཀྱི་སྨན་སྟོན་ཅིག །དེས་དེ་ལ་ཡང་ཚིལ་བསྟན་པ་དང༌། དེ་དགེ་སློང་དེའི་དྲུང་དུ་སོང་ནས་སྨྲས་པ། ཚེ་དང་ལྡན་པ། ཁྱོད་ཀྱིས་ཚིལ་སྤྱད་པ།<line/>
ཁོ་བོ་ལ་ཡང་སྨན་པས་བསྟན་ན། ཚིལ་ལྷག་པ་ལྟ་ཅུང་ཟད་ཀྱང་ཡོད་དམ། དེས་སྨྲས་པ། བདོག་བདོག་པ་ལས་བདག་གིས་དེ་བོར་རོ། །མ་ལེགས་པ་ཞིག་བྱས་སོ། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་<line/>
རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་ཚིལ་ལོངས་སྤྱད་པའི་ལྷག་མ་བོར་བར་མི་བྱ་སྟེ། འོན་ཀྱང་བཅང་བར་བྱའོ། །ངས་དགེ་སློང་ཚིལ་འཆང་བའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ།<line/>
</page>
<page index="23" id="12B">ཚལ་འཆང་བའི་དགེ་སློང་གིས་ཚིལ་སྤྱད་པའི་ལྷག་མ་དགེ་སློང་གཞན་ལ་སྦྱིན་པར་བྱའོ། །གལ་ཏེ་མ་བྱིན་ན་སྨན་ཁང་དུ་གཞག་པར་བྱ་སྟེ། སུ་འདོད་པ་དེས་བླང་བར་བྱའོ། །ཚིལ་འཆང་བའི་དགེ་<line/>
སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་ཡང་དག་པར་བླངས་ནས་འཇུག་པར་མི་བྱེད་ན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་མཉན་ཡོད་ན་བཞུགས་སོ། །དེའི་ཚེ་དགེ་སློང་<line/>
གཞན་ཞིག་གཡན་པའི་ནད་ཀྱིས་ཐེབས་ནས་དེ་སྨན་པའི་དྲུང་དུ་སོང་སྟེ། བཞིན་བཟང༌། ཁོ་བོ་གཡན་པའི་ནད་ཀྱིས་ཐེབས་ཀྱི་སྨན་སྟོན་ཅིག །དེས་སྨྲས་པ། འཕགས་པ། བསྐ་བ་སྟེན་ཅིག་དང་<line/>
ཁྱོད་སོས་པར་འགྱུར་རོ། །བཞིན་བཟང༌། ཅི་ཁོ་བོ་འདོད་པ་ལ་སྤྱོད་པ་ཡིན་ནམ། དེས་སྨྲས་པ། དགེ་སློང་ཁྱོད་ཀྱི་སྨན་འདི་ཡིན་ཏེ། གཞན་གྱིས་ནི་སོས་པར་མི་ནུས་སོ་ཞེས་པའི་སྐབས་དེ།<line/>
བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང་ཞེས་བྱ་བ་ནས་གོང་མ་བཞིན་དུ་སྟེ། ཁྱོད་ཀྱི་སྟོན་པ་ནི་ཐམས་ཅད་མཁྱེན་པ་ཡིན་པས་དེ་ཁོ་ནས་མཁྱེན་པར་འགྱུར་རོ་ཞེས་པའི་སྐབས་<line/>
དེ༑ བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། བསྐ་བ་ནི་ལྔ་སྟེ། ཨ་མྲའི་བསྐ་བ་ཞེས་བྱ་བ་ནས། གོང་མ་བཞིན་དུའོ། །དགེ་<line/>
སློང་དེས་བསྐ་བ་དག་ལྡེ་གུར་བྱས་ཏེ་ལུས་ལ་བྱུགས་པ་ལས་རྨ་མཆེད་ནས། བཅོམ་ལྡན་འདས་ཀྱིས་བཀའ་སྩལ་པ། ཕྱེ་མ་བྱའོ། །དགེ་སློང་དག་གིས་རློན་པ་ལ་བཏབ་པས་རི་ལུར་གྱུར་པ་དང༌།<line/>
</page>
<page index="24" id="13A">༄༅། །བཅོམ་ལྡན་འདས་ཀྱིས་བཀའ་སྩལ་པ། བསྐམ་པར་བྱའོ། །དེ་དག་གིས་ཉི་མ་ལ་བསྐམས་པ་དང༌། མཐུ་ཉམས་པར་གྱུར་ནས། བཅོམ་ལྡན་འདས་ཀྱིས་བཀའ་<line/>
སྩལ་པ། ཉི་མ་ལ་བསྐམ་པར་མི་བྱའོ། །དེ་དག་གིས་གྲིབ་མ་ལ་བསྐམས་པ་དང༌། འོན་ཀྱང་རུལ་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཉི་མའི་གྲིབ་མར་བསྐམ་པར་<line/>
བྱའོ༑ ༑དགེ་སློང་གིས་བསྐ་བས་ལུས་བྱུགས་ནས་བཀྲུས་ཏེ་བསྐ་བའི་བྱ་བ་མི་བྱེད་དོ། །བཅོམ་ལྡན་འདས་ཀྱིས་བཀའ་སྩལ་པ། ལག་པས་ཇི་ཙམ་ཆོག་གི་བར་དུ་དྲིལ་ནས་ཁྲུས་བྱའོ། །བཀྲུས་<line/>
ནས་སླར་ཡང་བསྐ་བས་བསྐུས་ནས་བཀྲུས་ན། བསྐ་བའི་བྱ་བ་བྱེད་པར་འགྱུར་རོ། །དགེ་སློང་དེས་བསྐ་བས་བསྐུས་པ་དང་ནད་ཞི་བར་གྱུར་ཏོ། །དེས་བསྐ་བའི་ལྷག་མ་བོར་རོ། །ཇི་ཙམ་ན།<line/>
དགེ་སློང་གཞན་ཞིག་དེ་འདྲ་བའི་ནད་ཀྱིས་ཐེབས་ནས་དེ་ཡང་སྨན་པའི་དྲུང་དུ་སོང་སྟེ་ཞེས་བྱ་བ་ནས་གོང་མ་བཞིན་དུ་སྟེ། ཁོ་བོས་དེ་ནི་བོར་རོ། །མ་ལེགས་པ་ཞིག་བྱས་སོ། །ཞེས་པའི་སྐབས་<line/>
དེ༑ བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ངས་བསྐ་བ་འཆང་བའི་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། བསྐ་བ་<line/>
འཆང་བའི་དགེ་སློང་གིས། བསྐ་བ་སྤྱད་པའི་ལྷག་མ་དགེ་སློང་སུ་སློང་བ་དེ་ལ་སྦྱིན་པར་བྱའོ། །གལ་ཏེ་མ་བྱིན་ན། སྨན་ཁང་དུ་གཞག་པར་བྱའོ། །བསྐ་བ་འཆང་བའི་དགེ་སློང་གིས་ཀུན་ཏུ་སྤྱོད་<line/>
</page>
<page index="25" id="13B">པའི་ཆོས་ཇི་ལྟར་བཅས་པ་ཡང་དག་པར་བླངས་ཏེ་འཇུག་པར་མི་བྱེད་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །དེའི་ཚེ་དགེ་སློང་གཞན་ཞིག་མིག་ནད་ཀྱིས་ཐེབས་<line/>
ནས༑ དེ་སྨན་པའི་དྲུང་དུ་སོང་སྟེ། བཞིན་བཟང༌། ཁོ་བོ་མིག་ནད་ཀྱིས་ཐེབས་པར་གྱུར་ན། ཁོ་བོ་ལ་སྨན་སྟོན་ཅིག །དེས་སྨྲས་པ། འཕགས་པ། མིག་སྨན་སོ་སོར་སྟེན་ཅིག་དང༌། ཁྱོད་སོས་<line/>
པར་འགྱུར་རོ། །བཞིན་བཟང༌། ཅི། ཁོ་བོ་འདོད་པ་ལ་ལོངས་སྤྱོད་དམ། འཕགས་པ། ཁྱོད་ཀྱི་སྨན་འདི་ཡིན་ཏེ། གཞན་གྱིས་ནི། སོས་པར་མི་ནུས་སོ། །ཞེས་བྱ་བའི་སྐབས་དེ། བཅོམ་ལྡན་<line/>
འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་སྨན་པ་ན་རེ། སྨན་འདི་ཡིན་ཏེ། གཞན་གྱིས་ནི་སོས་པར་མི་ནུས་སོ་ཞེས་ཟེར་ན། མིག་སྨན་<line/>
བསྟེན་པར་བྱའོ། །དགེ་སློང་དག་གིས་མིག་སྨན་གང་བསྟེན་པར་བྱ་མ་ཤེས་ནས། དེ་དག་གིས་སྨན་པ་ལ་དྲིས་པ་དང༌། དེས་སྨྲས་པ། འཕགས་པ། ཁྱོད་ཀྱི་སྟོན་པ་ཐམས་ཅད་མཁྱེན་པ་ཡིན་གྱི་ཞེས་<line/>
བྱ་བའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། མིག་སྨན་ནི། ལྔ་སྟེ། མེ་ཏོག་གི་མིག་སྨན་དང༌། ཁུ་བའི་མིག་སྨན་དང༌།<line/>
ཕྱེ་མའི་མིག་སྨན་དང༌། རི་ལུའི་མིག་སྨན་དང༌། བཙག་ཡུག་རྣམས་ཀྱི་མིག་སྨན་ནོ། །དེ་ནས་དགེ་སློང་དེས་མིག་སྨན་དེ་བསྟེན་ནས་སོས་པར་གྱུར་ཏོ། །དེས་མིག་སྨན་གྱི་ལྷག་མ་གར་བབ་བབ་ཏུ་བཞག་<line/>
</page>
<page index="26" id="14A">༄༅། །པ་ལས། དེ་ཆུད་ཟོས་པར་གྱུར་ཏོ། །ཇི་ཙམ་ན། དགེ་སློང་གཞན་ཞིག་མིག་ནད་ཀྱིས་ཐེབས་ནས། དེས་ཀྱང་སྨན་པ་ལ་དྲིས་པ་དང༌། དེས་དེ་ལ་ཡང་མིག་སྨན་དེ་ཉིད་བསྟན་ཏོ། །དེ་དགེ་སློང་དེའི་<line/>
དྲུང་དུ་སོང་ནས། ཚེ་དང་ལྡན་པ། ཁོ་བོ་ཡང་མིག་ནད་ཀྱིས་བཏབ་པར་གྱུར་ན། ཁྱོད་ལ་མིག་སྨན་གྱི་ལྷག་མ་ཅུང་ཟད་ཡོད་དམ། དེ་བཙལ་བར་བརྩམས་པ་ལས། མ་རྙེད་ནས། དེས་སྨྲས་པ། ཚེ་དང་ལྡན་པ་<line/>
མིག་སྨན་དེ་བདོག་བདོག་སྟེ། བཞག་པ་ལས་དེ་སྟོར་ཏོ། །ཞེས་ཟེར་བའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་<line/>
མིག་སྨན་གར་བབ་བབ་ཏུ་གཞག་པར་མི་བྱའོ། །ངས་མིག་སྨན་འཆང་བའི་དགེ་སློང་གིས་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། མིག་སྨན་འཆང་བའི་དགེ་སློང་གིས་མིག་སྨན་རྣམས་སོ་སོར་ཕྱེ་ལ་གཞག་<line/>
པར་བྱ་སྟེ། མེ་ཏོག་གི་མིག་སྨན་ནི། སྣོད་ཀྱི་ནང་དུའོ། །ཁུ་བའི་མིག་སྨན་ནི། གབ་ཚེའི་ནང་དུའོ། །ཕྱེ་མའི་མིག་སྨན་ནི། དོང་བུའི་ནང་དུའོ། །རི་ལུའི་མིག་སྨན་དང་བཙག་ཡུག་རྣམས་ཀྱི་མིག་སྨན་ནི། སྒྱེའུ་<line/>
འམ༑ ཐུན་པོར་སྐུད་པས་བཅིང་ལ། ཟུང་ང་ལ་གདགས་པར་བྱའོ། །མིག་སྨན་འཆང་བའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ནས་འཇུག་པར་མི་བྱེད་ན།<line/>
འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །དེའི་ཚེ་ཚེ་དང་ལྡན་པ་བྱེ་མ་སྐྱེས་སེམས་འཁྲུགས་ཏེ་སྨྱོས་པར་གྱུར་ནས་དེ། དེ་དང་དེ་དག་ཏུ་འཕྱན་པ། ཇི་ཙམ་ན། བྲམ་ཟེ་དང་ཁྱིམ་བདག་<line/>
</page>
<page index="27" id="14B">དག་གིས་མཐོང་སྟེ། དེ་དག་གིས་སྨྲས་པ། ཤེས་ལྡན་དག །འདི་སུའི་བུ་ཞིག་ཡིན། གཞན་དག་གིས་སྨྲས་པ། ཁྱིམ་བདག་ཆེ་གེ་མོ་ཞིག་གིའོ། །དེ་དག་གིས་སྨྲས་པ། ཤཱཀྱའི་སྲས་ཀྱི་དགེ་སྦྱོང་མགོན་<line/>
མེད་པ་རྣམས་ཀྱི་ནང་དུ་རབ་ཏུ་མ་བྱུང་ན། འདི་གཉེན་རྣམས་ཀྱིས་གསོ་བར་འགྱུར་པ་ཞིག་ཅེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་<line/>
བཀའ་སྩལ་པ། དགེ་སློང་དག །དེ་ལྟ་བས་ན། དགེ་སློང་བྱེ་མ་སྐྱེས་ཀྱི་དཔྱད་སྨན་པ་ལ་དྲིས་ལ་བྱོས་ཤིག །སྨན་པའི་དྲུང་དུ་དོང་ནས། བཞིན་བཟང༌། དགེ་སློང་ཞིག་འདི་འདྲ་བའི་ནད་ཀྱིས་ཐེབས་ཀྱི། དེའི་<line/>
སྨན་སྟོན་ཅིག །དེས་སྨྲས་པ། འཕགས་པ་དང༌། ཤ་རྗེན་འཚལ་དུ་གསོལ་ཅིག །དེས་སོས་པར་འགྱུར་རོ། །བཞིན་བཟང༌། དེ་ཅི། འདྲེ་ཡིན་ནམ། འཕགས་པ། དེའི་སྨན་འདི་ལགས་ཏེ། གཞན་གྱིས་ནི།<line/>
སོས་པར་མི་ནུས་སོ། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་སྨན་པ་ན་རེ་དེའི་སྨན་འདི་ཡིན་ཏེ། གཞན་གྱིས་ནི་སོས་<line/>
པར་མི་ནུས་སོ་ཟེར་ན། ཤ་རྗེན་པ་སྦྱིན་པར་བྱའོ། །དགེ་སློང་དག་གིས་དེ་བཞིན་དུ་བྱིན་པ་དང༌། དེ་ཟར་མ་བཏུབ་བོ། །བཅོམ་ལྡན་འདས་ཀྱིས་བཀའ་སྩལ་པ། མིག་རས་ཀྱིས་བཀབ་ལ་སྦྱིན་པར་བྱའོ།།<line/>
དེ་དག་གིས་བྱིན་ཏེ་བྱིན་མ་ཐག་ཏུ་རས་ཕྱེ་བ་དང༌། དེས་ལག་པ་ལ་རེག་པ་མཐོང་ནས། དེ་ཞེ་ལོག་པས་སྐྱུགས་སོ། །བཅོམ་ལྡན་འདས་ཀྱིས་བཀའ་སྩལ་པ། མོད་ལ་རས་དབྱེ་བར་མི་བྱས་ཏེ། དེ་ལྟ་མོད་<line/>
</page>
<page index="28" id="15A">༄༅། །ཀྱི༑ བཅའ་བ་བཟང་བ་གཙང་ཞིང་བསོད་པ་དག་མདུན་དུ་བཞག་ནས་གང་གི་ཚེ་ལག་པ་བཀྲུས་པ་དེའི་ཚེ་དེ་དབྱེ་བར་བྱའོ། །དེ་སོས་པར་གྱུར་པ་དང༌། དེ་དེ་ཉིད་ལ་སྲེད་པར་<line/>
གྱུར་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། གང་གི་ཚེ་སོས་པར་གྱུར་པ་དེའི་ཚེ། བསླབ་པ་ཇི་ལྟར་བཅས་པ་<line/>
བཞིན་ཡང་དག་པར་བླངས་ཏེ་འཇུག་པར་བྱའོ། །ལོངས་སྤྱོད་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། རྒྱལ་པོའི་ཁབ་ནའོ། །ཚེ་དང་ལྡན་པ་པི་ལིནདའི་བུ་གང་གི་ཚེ་རབ་ཏུ་བྱུང་བ་དེ་ཚུན་<line/>
ཆད་རྟག་ཏུ་ན་པ་དང༌། ཟུག་གཟེར་མང་པོར་གྱུར་པ་དང༌། དེ་ལ་དགེ་སློང་དག་གིས་སྨྲས་པ། གནས་བརྟན། ཁྱོད་ཀྱི་སྙུན་གྱི་ཟོ་ཇི་ལྟ། དེས་སྨྲས་པ། ཚེ་དང་ལྡན་པ་དག །བདག་རྒྱུན་དུ་ན་བ་<line/>
དང༑ ཟུག་གཟེར་མང་པས་ཐེག་པའི་སྐབས་མེད་དོ། །གནས་བརྟན། ཁྱོད་སྔོན་ཅི་ཞིག་འཆང་བར་བྱེད། དེས་སྨྲས་པ། སྨན་གྱི་མཆན་ཁུག་གོ །དེ་ཅིའི་ཕྱིར་མི་བཅང༌། བཅོམ་ལྡན་འདས་<line/>
ཀྱིས་རྗེས་སུ་མ་གནང་ངོ༌། །ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དང༌། དེ་ལྟ་བས་ན། རྗེས་སུ་གནང་<line/>
སྟེ༑ དགེ་སློང་གིས་སྨན་གྱི་མཆན་ཁུག་བཅང་བར་བྱའོ། །དགེ་སློང་དག་གིས་རྩ་བ་དང༌། མེ་ཏོག་དང༌། སྡོང་བུ་དང༌། འབྲས་བུའི་སྨན་རགས་པ་དག་དེའི་ནང་དུ་བཅུག་པ་དང༌། དེ་དག་རུལ་ནས། བཅོམ་<line/>
</page>
<page index="29" id="15B">ལྡན་འདས་ཀྱིས་བཀའ་སྩལ་པ། དེ་དག་སྦམ་པའམ། བམ་པོར་བྱས་ཏེ་ཟུང་ང་ལ་གདགས་པར་བྱའོ། །དེ་དག་རུལ་ནས་བཅོམ་ལྡན་འདས་ཀྱིས་བཀའ་སྩལ་པ། དུས་དུས་སུ་བསྐམ་པར་བྱའོ། །དེ་<line/>
དག་གིས་ཉི་མ་ལ་བསྐམས་པ་དང༌། དེ་དག་མཐུ་ཆུང་བར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཉི་མ་ལ་བསྐམ་པར་མི་བྱའོ། །དེ་དག་གིས་གྲིབ་མ་ལ་བསྐམས་པ་དང༌། འོན་ཀྱང་རུལ་པར་<line/>
གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། གྲིབ་མ་ལ་བསྐམ་པར་མི་བྱའོ། །དེ་དག་གིས་གཏིང་ནས་དོང་བ་དང༌། ཆར་པ་དང༌། རླུང་བྱུང་སྟེ། མ་བསྡུས་ནས་བཅོམ་ལྡན་འདས་ཀྱིས་བཀའ་<line/>
སྩལ་པ། བསྡུ་བར་བྱའོ། །བཅོམ་ལྡན་འདས་ཀྱིས་བསྡུ་བར་བྱའོ། །ཞེས་གསུངས་པ་དང༌། དེ་དག་གིས་སུས་བསྡུ་བ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་པས་སོ། །ཁྱིམ་པ་<line/>
མེད་ན། དགེ་སྦྱོང་གིས་སོ། །དགེ་སྦྱོང་མེད་ན། དགེ་སློང་ཉིད་ཀྱིས་བསྡུ་བར་བྱའོ། །དགེ་སློང་གིས་བསྡུས་པ་དང༌། འདྲེས་པར་གྱུར་ནས། འདྲེས་སོ། །ཞེས་མ་ཟོས་པ་དང༌། བཅོམ་ལྡན་འདས་ཀྱིས་<line/>
བཀའ་སྩལ་པ། སོ་སོར་ཕྱེ་ནས་ལོངས་སྤྱད་པར་བྱ་སྟེ། དེ་ལ་འགྱོད་པར་མི་བྱའོ། །ངས། ན་བ་དག་ལ་རྗེས་སུ་གནང་བ་གང་ཡིན་པ་དེ་ཐམས་ཅད་མི་ན་བའི་གནས་སྐབས་ན་སྤྱོད་པར་མི་བྱའོ། །སྤྱོད་ན།<line/>
འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །ཚེ་དང་ལྡན་པ་ནམ་གྲུ་གར་ཡང་སོམ་ཉི་ཟ་བས། དེའི་མིང་ནམ་གྲུ་སོམ་ཉི་ཅན་ནམ་གྲུ་སོམ་ཉི་ཅན་ཞེས་བྱ་བར་གྲགས་སོ། །དེ་སྔ་<line/>
</page>
<page index="30" id="16A">༄༅། །དྲོ་ཤམ་ཐབས་བགོས། ཆོས་གོས་དང་ལྷུང་བཟེད་ཐོགས་ནས་མཉན་ཡོད་དུ་བསོད་སྙོམས་ལ་ཞུགས་ཏེ། དེ་རིམ་གྱིས་བུ་རམ་བྱེད་པའི་གྲོང་དུ་ཕྱིན་པ་དང༌། ཇི་ཙམ་ན། འབྲས་ཕྱེ་<line/>
དང༑ བུ་རམ་འབྲུ་བར་བྱེད་པ་མཐོང་ནས། དེས་སྨྲས་པ། ཤེས་ལྡན་དག། བུ་རམ་འབྲས་ཕྱེ་དང་མ་སྦྲུ་ཞིག །འཕགས་པ། སྤྱི་བར་བགྱིད་པ་གཞན་འགའ་མཁྱེན་ནམ། ཁོ་བོས་སྤྱི་བ་གཞན་ཡང་མི་ཤེས་མོད་<line/>
ཀྱི༑ བདག་ཅག་དུས་མ་ཡིན་པར་ལོངས་སྤྱོད་དགོས་སོ། །འཕགས་པ། དུས་སུའམ་དུས་མ་ཡིན་པར་གསོལ་ཡང་རུང་སྟེ། དེའི་སྤྱི་པ་ནི། འདི་ལགས་ཏེ། གཞན་གྱིས་ནི་མི་འབྲུའོ། །ཇི་ཙམ་དུས་གཞན་<line/>
ཞིག་ན། དགེ་འདུན་གྱི་བཅའ་བ་བུ་རམ་དག་རྙེད་པ་ན། དེས་མ་ཟོས་སོ། །དེའི་ལྷན་ཅིག་གནས་པ་དང༌། ཉེ་གནས་དག་གིས་སྨྲས་པ། སློབ་དཔོན། དགེ་འདུན་གྱི་བཅའ་བ་བུ་རམ་ཞིག་རྙེད་ཀྱི། ལོངས་<line/>
སྤྱད་དུ་གསོལ། དེས་སྨྲས་པ། བཞིན་བཟང༌། ཟས་དང་འདྲེས་སོ། །དེ་དེ་དག་གིས་ཀྱང་ལོངས་མ་སྤྱད་པ་དང༌། དེ་རྣམས་ལ་དགེ་སློང་གཞན་དག་གིས་སྨྲས་པ། ཚེ་དང་ལྡན་པ་དག །དགེ་འདུན་གྱི་བཅའ་<line/>
པ་བུ་རམ་ཞིག་རྙེད་ན། ཅི་སྟེ་ལོངས་མ་སྤྱད། དེ་དག་གིས་སྨྲས་པ། མཁན་པོའི་ཞལ་ནས་འདི་ཟས་དང་འདྲེས་སོ། །ཞེས་གསུང་ངོ༌། །དེ་རྣམས་ཀྱིས་ཀྱང་ལོངས་མ་སྤྱད་དོ། །འཁོར་ཕལ་ཕོ་ཆེ་དང༌། དགེ་<line/>
འདུན་རིལ་ལས་ཀྱང་ཕལ་པོ་ཆེས་ལོངས་མ་སྤྱད་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཟས་ཀྱིས་ཟས་ཀྱི་བྱ་བ་མི་བྱེད་པ་ནི། མི་<line/>
</page>
<page index="31" id="16B">རྙེད་པས་འབྱུང་ཁུངས་ཡོངས་སུ་དག་པས་ལོངས་སྤྱད་པར་བྱ་སྟེ། འདི་ལ་འགྱོད་པར་མི་བྱའོ། །གླེང་གཞི་ནི། མཉན་ཡོད་ནའོ། །ཚེ་དང་ལྡན་པ་ནམ་གྲུ་སྔ་དྲོ་ཤམ་ཐབས་བགོས། ཆོས་གོས་དང༌། ལྷུང་བཟེད་<line/>
ཐོགས་ནས་མཉན་ཡོད་དུ་བསོད་སྙོམས་ལ་ཞུགས་ཏེ། རིམ་གྱིས་སྲང་ཞིག་ཏུ་ཕྱིན་པ་དང༌། དེས་སྤོས་ཚོང་ཞིག་ཕྱེ་ལ་རེག་ནས་བུ་རམ་ལ་རེག་པར་བྱེད་པ་མཐོང་ནས་དེས་སྨྲས་པ། བཞིན་བཟང༌། ཕྱེ་ལ་<line/>
རེག་ནས་བུ་རམ་ལ་རེག་པར་མ་བྱེད། དུས་མ་ཡིན་པར་ཡང་བདག་ཅག་གིས་ལོངས་སྤྱད་དགོས་སོ། །དེས་སྨྲས་པ། འཕགས་པ། བདག་ལ་ཡང་དང་ཡང་དུ་སུག་ཆབ་གཏོང་བ་སུ་ཞིག་མཆིས། དུས་གཞན་<line/>
ཞིག་ན༑ དགེ་འདུན་གྱི་བཅའ་བ་བུ་རམ་ཞིག་རྙེད་པ་དང༌། དེས་ལོངས་མ་སྤྱད་དོ། །ལྷན་ཅིག་གནས་པ་དང༌། ཉེ་གནས་དག་གིས་སྨྲས་པ། སློབ་དཔོན། དགེ་འདུན་གྱི་བཅའ་བ་བུ་རམ་དག་རྙེད་ན། ཅི་སྟེ་མི་<line/>
གསོལ༑ དེས་སྨྲས་པ། བཞིན་བཟང༌། འདི་ཟས་དང་འདྲེས་སོ། །དེ་རྣམས་ཀྱིས་ཀྱང་ལོངས་མ་སྤྱད་པ་དང༌། དེ་རྣམས་ལ་དགེ་སློང་དག་གིས་སྨྲས་པ། ཚེ་དང་ལྡན་པ་དག །དགེ་འདུན་གྱི་བཅའ་བ་བུ་རམ་<line/>
ཞིག་རྙེད་ན། ཅི་སྟེ་མི་ཟ། དེ་རྣམས་ཀྱིས་སྨྲས་པ། མཁན་པོའི་ཞལ་ནས་འདི་ཟས་དང་འདྲེས་སོ་ཞེས་གསུང་ངོ༌། །དེ་དག་གིས་ཀྱང་ལོངས་མ་སྤྱད་དོ། །འཁོར་ཕལ་པོ་ཆེ་དེ་དང༌། དགེ་འདུན་རིལ་ལས་ཀྱང་ཕལ་<line/>
ཆེས་ལོངས་མ་སྤྱད་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཟས་ཀྱིས་ཟས་ཀྱི་བྱ་བ་མི་བྱེད་པ་མི་རྙེད་ཀྱི། ཁྱིམ་པས་ཡོངས་སུ་<line/>
</page>
<page index="32" id="17A">༄༅། །དག་པས་ལོངས་སྤྱད་པར་བྱ་སྟེ། དེ་ལ་འགྱོད་པར་མི་བྱའོ། །གླེང་གཞི་ནི། མཉན་ཡོད་ནའོ། །ཚེ་དང་ལྡན་པ་ཤཱ་རིའི་བུ་རླུང་ནད་ཀྱིས་ཐེབས་ནས། ཚེ་དང་ལྡན་པ་མོའུ་འགལ་<line/>
གྱི་བུ་ཆེན་པོས་བསམ་པ། ཚེ་དང་ལྡན་པ་ཤཱ་རིའི་བུ་ལ། བདག་རང་གི་བློས་རིམ་གྲོ་ནི། ལན་མང་དུ་བྱས་མོད་ཀྱི། ལན་འགའ་ཡང་སྨན་པ་ལ་མ་དྲིས་ཀྱི། མ་ལ་ད་ནི་སྨན་པ་ལ་དྲིའོ། །སྙམ་ནས།<line/>
དེ་སྨན་པའི་དྲུང་དུ་སོང་སྟེ། བཞིན་བཟང༌། ཚེ་དང་ལྡན་པ་ཤཱ་རིའི་བུ་འདི་འདྲ་བའི་ནད་ཀྱིས་ཐེབས་པར་གྱུར་ན། དེའི་སྨན་སྟོན་ཅིག །དེས་སྨྲས་པ། འཕགས་པ། སྐྱུར་ཁུའི་ནང་དུ་ལན་ཚྭ་སྩལ་ལ་གསོལ་<line/>
ཅིག་དང༌། སོས་པར་འགྱུར་རོ། །དེས་སྐྱུར་ཁུ་ནི། རྙེད་ན། ལན་ཚྭ་མེད་ནས། དེ་ལན་ཚྭ་བཙལ་བར་བརྩམས་པ་དང༌། ཚེ་དང་ལྡན་པ་པོ་ལིནདའི་བུས་སྨྲས་པ། ཚེ་དང་ལྡན་པ་མོའུ་འགལ་གྱི་བུ། ང་ལ་<line/>
ལན་ཚྭ་རྭ་གང་འཚོ་བའི་བར་དུ་བཅང་བར་བྱིན་གྱིས་བརླབས་པ་ཞིག་ཡོད་ཀྱི། གལ་ཏེ་བཅོམ་ལྡན་འདས་ཀྱིས་གནང་ན། སྦྱིན་ནོ། །ཞེས་སྨྲས་པ། ཚེ་དང་ལྡན་པ་ཤཱ་རིའི་བུས་ཐོས་ནས་དེས་སྨྲས་པ། ཚེ་<line/>
དང་ལྡན་པ་མོའུ་འགལ་གྱི་བུ་ཆེན་པོ། ཁོ་བོ་འདི་སྙམ་དུ་སེམས་ཏེ། འཚོ་བའི་བར་དུ་བཅང་བ་དུས་སུ་རུང་བ་དང་འདྲེས་པ་ལོངས་སྤྱད་པར་མི་དབང་ངོ་སྙམ་མོ། །ཞེས་པའི་སྐབས་དེ། བཅོམ་ལྡན་འདས་<line/>
ལ་ཚེ་དང་ལྡན་པ་མོའུ་འགལ་གྱི་བུ་ཆེན་པོས་གསོལ་བ་དང༌། བཅོམ་ལྡན་འདས་ཀྱིས་བཀའ་སྩལ་པ། མོའུ་འགལ་གྱི་བུ། མི་དབང་སྟེ། དུས་སུ་རུང་བ་གང་ཡིན་པ་དང༌། ཐུན་ཚོད་དུ་རུང་བ་གང་ཡིན་པ་<line/>
</page>
<page index="33" id="17B">དང༑ ཞག་བདུན་པ་གང་ཡིན་པ་དང༌། འཚོ་བའི་བར་དུ་བཅང་བ་གང་ཡིན་པ་དེ། གལ་ཏེ་དུས་སུ་རུང་བ་དང་འདྲེས་པར་གྱུར་ལ། གལ་ཏེ་བྱིན་གྱིས་ཀྱང་མ་བརླབས་ན། དུས་སུ་རུང་པ་དང་འདྲེས་པས།<line/>
དུས་སུ་སྤྱད་པར་བྱའི། དུས་ལས་འདས་པར་མི་བྱའོ། །ཐུན་ཚོད་དུ་རུང་པ་གང་ཡིན་པ་དང༌། ཞག་བདུན་པ་གང་ཡིན་པ་དང༌། འཚོ་བའི་བར་དུ་བཅང་བ་གང་ཡིན་པ་དེ། གལ་ཏེ་ཐུན་ཚོད་དུ་རུང་བ་དང་<line/>
འདྲེས་པར་གྱུར་ལ། གལ་ཏེ་བྱིན་གྱིས་མ་བརླབས་ན། ཐུན་ཚོད་དུ་རུང་བ་དང་འདྲེས་པས་ཐུན་ཚོད་དུ་སྤྱད་པར་བྱའོ། །ཐུན་ཚོད་ལས་འདས་པར་སྤྱད་པར་མི་བྱའོ། །ཞག་བདུན་པ་གང་ཡིན་པ་དང༌། འཚོ་<line/>
བའི་བར་དུ་བཅང་བ་གང་ཡིན་པ་དེ། ཞག་བདུན་པ་དང་འདྲེས་པར་གྱུར་ན། ཞག་བདུན་པ་དང་འདྲེས་པས་ཞག་བདུན་དུ་སྤྱད་པར་བྱའི། ཞག་བདུན་ལས་འདས་པར་སྤྱད་པར་མི་བྱའོ། །འཚོ་བའི་བར་<line/>
དུ་བཅང་བ་གང་ཡིན་པ་དེ་ནི། ཇི་སྲིད་འཚོའི་བར་དུ་སྤྱད་པར་བྱ་སྟེ། གཞན་དུ་སྤྱོད་ན། འགལ་ཚབས་ཅན་དུ་འགྱུར་རོ།། །།སྡོམ་ལ། སྡེ་ཆེན་ཤ་དང་གཞང་འབྲུམ་དང༌། །རླུང་ནད་ཅན་དང་<line/>
གང་པོ་དང༌། །མེས་བྱིན་དང་ནི་བེའི་ར་ཏོ། །སྤྲིན་ཆེན་བྱ་རོག་རྣམས་ཡིན་ནོ། །སངས་རྒྱས་བཅོམ་ལྡན་འདས་ཡུལ་ཀ་ཤི་ནས་ལྗོངས་རྒྱུ་ཞིང་གཤེགས་པ་ན། ཝཱ་ར་ཎཱ་སིར་བྱོན་ནས་ཝཱ་ར་ཎཱ་སི་ན་དྲང་སྲོང་<line/>
སྨྲ་བ་རི་དྭགས་ཀྱི་ནང་ན་བཞུགས་སོ། །ཝཱ་ར་ཎཱ་སི་ན་ཁྱིམ་བདག་སྡེ་ཆེན་ཞེས་བྱ་བ་ཕྱུག་ཅིང་ནོར་མང་བ། ལོངས་སྤྱོད་ཆེ་བ་ཞིག་གནས་སོ། །དེའི་ཆུང་མ་ནི། སྡེ་ཆེན་མ་ཞེས་བྱའོ། །དེ་ཆུང་མ་དང་བཅས་ཏེ་<line/>
</page>
<page index="34" id="18A">༄༅། །དད་པ་བཟང་བ། དགེ་བའི་བསམ་པ་ཅན་ཡིན་ཏེ། དེས་བཅོམ་ལྡན་འདས་ཡུལ་ཀ་ཤི་ཞེས་བྱ་བ་ནས་ལྗོངས་རྒྱུ་ཞིང་གཤེགས་པ་ན། ཝཱ་ར་ཎཱ་སིར་བྱོན་ནས་ཝཱ་ར་ཎཱ་<line/>
སི་ན་དྲང་སྲོང་སྨྲ་བ་རི་དྭགས་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་ཡང་འདི་སྙམ་དུ་སེམས་ཏེ། བཅོམ་ལྡན་འདས་བདག་གི་ཁྱིམ་དུ་ལན་མང་དུ་སྤྱན་དྲངས་ཏེ་ཞལ་ཟས་ནི། གསོལ་ན།<line/>
ཡོ་བྱད་ཐམས་ཅད་ཀྱིས་མ་བསྟབས་ཀྱི། མ་ལ་བདག་གིས་ད་བཅོམ་ལྡན་འདས་ལ་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབ་པར་བྱའོ། །སྙམ་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་<line/>
ནས༑ བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་པ་དང༌། བཅོམ་ལྡན་འདས་ཀྱིས། ཁྱིམ་བདག་སྡེ་ཆེན་ལ་ཆོས་དང་ལྡན་པའི་གཏམ་གྱིས་ཡང་དག་པར་<line/>
སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་<line/>
ཡང་དག་པར་བསྟན། ཡང་དག་པར་འཛིན་ཏུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །དེ་ནས་ཁྱིམ་བདག་སྡེ་ཆེན། བཅོམ་ལྡན་འདས་<line/>
ཀྱིས་བཀའ་སྩལ་པ་ལ་མངོན་པར་བསྟོད་དེ། རྗེས་སུ་ཡི་རང་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་<line/>
</page>
<page index="35" id="18B">ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དགེ་སློང་གི་དགེ་འདུན་དང་ཐབས་ཅིག་ལ་དགུང་ཟླ་གསུམ་དུ་ན་བཟའ་དང༌། ཆོས་གོས་དང༌། བསོད་སྙོམས་དང༌། གཟིམས་ཆ་དང༌། སྙུན་སྤྱད་<line/>
ཀྱི་རྐྱེན་སྨན་དང༌། ཡོ་བྱད་རྣམས་འབུལ་ན། བདག་ལ་གནང་བར་མཛད་དུ་གསོལ། བཅོམ་ལྡན་འདས་ཀྱིས་ཁྱིམ་བདག་སྡེ་ཆེན་ལ་ཅང་མི་གསུང་བས་གནང་ངོ༌། །དེ་ནས་ཁྱིམ་བདག་སྡེ་ཆེན་བཅོམ་ལྡན་འདས་<line/>
ཀྱིས་གསུངས་པ་ལ་མངོན་པར་བསྟོད་དེ་རྗེས་སུ་ཡི་རང་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་སྟན་ལས་ལངས་ཏེ་སོང་ངོ༌། །བཅོམ་ལྡན་འདས་དགེ་སློང་གི་དགེ་འདུན་<line/>
དང་ཐབས་ཅིག་ཏུ་ཁྱིམ་བདག་སྡེ་ཆེན་གྱིས་ཟླ་བ་གསུམ་དུ་ན་བཟའ་དང༌། ཆོས་གོས་དང༌། བསོད་སྙོམས་དང༌། གཟིམས་ཆ་དང༌། སྙུན་གསོས་ཀྱི་རྐྱེན་སྨན་དང༌། ཡོ་བྱད་རྣམས་ཀྱིས་བསྙེན་བཀུར་ཁོ་ན་བྱས་<line/>
ནས་སོ། །ཁྱིམ་བདག་སྡེ་ཆེན་གྱི་ཀུན་ཏུ་སྤྱོད་པ་ནི། ནང་པར་སྔར་ལངས་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། དགེ་སློང་རྣམས་ལ་ལྟ་བར་བྱེད་པ་ལས། དགེ་སློང་ན་བ། ནད་ཚབས་<line/>
ཆེ་བ། སྡུག་བསྔལ་བའི་ནད་པ་གཞན་ཞིག་ཡོད་པ་དེ་ལ། སྨན་པས་ཤ་ཁུ་འཐུངས་ཤིག་ཅེས་བསྟན་ཏོ། །དེ་ནས་ཁྱིམ་བདག་སྡེ་ཆེན་དགེ་སློང་དེ་གང་ན་བ་དེར་སོང་སྟེ་སོན་ནས། རྐང་པ་གཉིས་ལ་མགོ་<line/>
བོས་ཕྱག་བྱས་ཏེ་དྲིས་བ། འཕགས་པ། སྨན་པས་ཅི་བསྟན། དེས་སྨྲས་པ། ཤ་ཁུ་འཐུངས་ཤིག་ལོ། །དེ་ནས་ཁྱིམ་བདག་སྡེ་ཆེན་རང་གི་ཁྱིམ་དུ་སོང་སྟེ་ཆུང་མ་ལ་སྨྲས་པ། སློབ་དཔོན་ཆེ་གེ་མོ་ཞེས་བྱ་བ་ལ་<line/>
</page>
<page index="36" id="19A">༄༅། །སྨན་པས་ཤ་ཁུ་འཐུངས་ཤིག་ཅེས་བསྟན་གྱི། སྦྱོར་ལ་སྐུར་ཅིག །དེས་བུ་མོ་ཞིག་ལ་རིན་བསྐུར་ནས་ཚོང་འདུས་སུ་བཏང་བ་ལས། དེའི་ཉིན་མོ་རྒྱལ་པོའི་སྲས་བལྟམས་ནས། དེ་<line/>
དྲིལ་སྒྲོག་ཏུ་བཅུག་སྟེ། སུས་ཀྱང་སྲོག་གཅད་པར་མི་བྱའོ། །གང་གིས་སྲོག་བཅད་ན་ཆད་པས་གཅོད་པར་བཅད་དོ་ཞེས་བསྒོའོ། །དེ་ནས་རིན་གྱིས་ཀྱང་ཚོང་འདུས་སུ་ཤ་མ་རྙེད་ནས་དེ་ནས་བུ་མོ་དེས་དེ་<line/>
ལྟར་གྱུར་པ་དག །ཁྱིམ་བདག་སྡེ་ཆེན་ལ་རྒྱས་པར་བརྗོད་པ་དང༌། ཁྱིམ་བདག་སྡེ་ཆེན་གྱི་ཆུང་མས་བསམ་པ། སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བདག་ཅག་གིས་ཡོ་བྱད་ཐམས་<line/>
ཅད་ཀྱིས་བསྟབས་ན། གལ་ཏེ་དགེ་སློང་ཞིག་སྨན་མེད་པས་ཤི་བར་གྱུར་ན་མ་ལེགས་སོ་ཞེས་དེ་སྙམ་དུ་དཔྱད་ནས། གྲི་རྣོན་པོ་བླངས་ཏེ་ཁྱིམ་དུ་ཞུགས་ནས། བརླའི་ཤ་ལས་བཅད་དེ་བུ་མོ་ལ་བྱིན་<line/>
ནས་བུ་ཤ་འདི་ཁུ་བར་བྱོས་ལ་འཕགས་པ་ཆེ་གེ་མོ་ཞེས་བྱ་བའི་དྲུང་དུ་ཁྱེར་ཅིག །དེས་དེ་ཁྱེར་ནས་དགེ་སློང་གིས་ལོངས་སྤྱད་པ་ལས་སོས་པར་གྱུར་ཏོ།། །།འདུལ་བ་གཞི། བམ་པོ་ཉི་ཤུ་<line/>
རྩ་གསུམ་པ། དགེ་སློང་དེས་འདི་ལྟར་བདག་ལ་ཁྱིམ་བདག་གི་ཆུང་མ་འདིས་རང་གིས་ཤས་བསྙེན་བཀུར་བྱས་པར་རིག་ནས་དེ་འདི་སྙམ་དུ་སེམས་ཏེ། བདག་དད་པས་བྱིན་པ་ལོངས་སྤྱད་ནས། གློས་<line/>
ཕབ་སྟེ་འདུག་པ་ནི། རིགས་པ་མ་ཡིན་གྱི། མ་ལ་བདག་གིས་མ་ཐོབ་པ་ཐོབ་པར་བྱ་བ་དང༌། མ་རྟོགས་པ་རྟོགས་པར་བྱ་བ་དང༌། མངོན་སུམ་དུ་མ་བྱས་པ་མངོན་དུ་བྱ་བའི་ཕྱིར་བརྩོན་པར་བྱའོ།།<line/>
</page>
<page index="37" id="19B">སྙམ་ནས། དེ་བརྩོན་འགྲུས་བརྩམ་པར་བརྩམས་ཏེ། དེ་བརྩོན་པ་དང༌། འབད་པ་དང༌། རྩལ་བ་བྱས་པས། འཁོར་བའི་འཁོར་ལོའི་ཆ་ལྔ་པ་གཡོ་བ་དང༌། མི་གཡོ་བ་འདི་ཉིད་རིག་སྟེ་འདུ་བྱེད་ཀྱི་རྣམ་པ་ཐམས་<line/>
ཅད་ཉམས་པ་དང༌། ལྟུང་བ་དང༌། རྣམ་པར་འཐོར་བ་དང༌། རྣམ་པར་འཇིག་པའི་ཆོས་ཉིད་དུ་ཟིལ་གྱིས་མནན་ནས། ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་སུམ་དུ་བྱས་ནས་དགྲ་བཅོམ་པར་<line/>
གྱུར་ཏེ། ཁམས་གསུམ་གྱི་འདོད་ཆགས་དང་བྲལ་བ། བོང་བ་དང་གསེར་དུ་མཉམ་པ། ནམ་མཁའ་དང་ལག་མཐིལ་དུ་མཉམ་པའི་སེམས། སྟེའུ་དང་ཙནྡན་དུ་མཉམ་པ། རིག་པས་མ་རིག་པའི་སྒོ་ངའི་སྦུབས་<line/>
དྲལ་ཅིང༌། རིག་པ་དང༌། མངོན་པར་ཤེས་པ་དང༌། སོ་སོར་ཡང་དག་པར་རིག་པ་ཐོབ་པ། སྲིད་པའི་རྙེད་པ་དང༌། ཆགས་པ་དང༌། བཀུར་སྟི་ལ་རྒྱབ་ཀྱིས་ཕྱོགས་པ། དབང་པོ་དང༌། ཉེ་དབང་དང་བཅས་པའི་ལྷ་རྣམས་ཀྱིས་<line/>
མཆོད་པར་བྱ་བ་དང༌། རྗེད་པར་བྱ་བ་དང༌། མངོན་དུ་སྨྲ་བར་བྱ་བར་གྱུར་ཏོ། །སྐབས་དེ་ལ། སངས་རྒྱས་བཅོམ་ལྡན་འདས་རྣམས་ནི། མི་མཁྱེན་པའམ། མི་གཟིགས་པའམ། ཐུགས་སུ་མ་ཆུད་པའམ། རྣམ་པར་མི་<line/>
མཁྱེན་པ་ཅུང་ཟད་ཀྱང་མི་མངའོ། །དེ་ནས་བཅོམ་ལྡན་འདས་སྔ་དྲོ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ནས། དགེ་སློང་གི་ཚོགས་ཀྱིས་ཡོངས་སུ་བསྐོར་ཅིང༌། དགེ་སློང་གི་དགེ་འདུན་གྱིས་<line/>
མདུན་གྱིས་བལྟས་ཏེ། ཁྱིམ་བདག་སྡེ་ཆེན་གྱི་ཁྱིམ་གང་ན་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་ཁྱིམ་<line/>
</page>
<page index="38" id="20A">༄༅། །བདག་སྡེ་ཆེན་ལ་བཀའ་སྩལ་པ། ཁྱིམ་བདག །ཁྱིམ་བདག་གི་ཆུང་མ་སྡེ་ཆེན་མ་མི་སྣང་ན། ག་རེ། བཅོམ་ལྡན་འདས་སྤྱོད་ལམ་རྡོ་མི་ཐོགས་པས་ཕུགས་ན་མཆིས་<line/>
སོ༑ ༑སངས་རྒྱས་བཅོམ་ལྡན་འདས་རྣམས་ཀྱི་ཆེ་བའི་བདག་ཉིད་ནི། བསམ་གྱིས་མི་ཁྱབ་པ་ཡིན་པས་བཅོམ་ལྡན་འདས་ཀྱིས། གང་གིས་ན་རྨ་དེ་མདོག་འདྲ་བ་དང༌། པགས་པ་འདྲ་བ་དང༌། བ་<line/>
སྤུ་འདྲ་བར་འགྱུར་པ་དེ་ལྟར་བྱིན་གྱིས་བརླབས་སོ། །དེ་ནས་ཁྱིམ་བདག་སྡེ་ཆེན་གྱིས་ཆུང་མ་དད་པ་སྐྱེས་ཏེ་སྒོར་བྱུང་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་སོ། །བཅོམ་ལྡན་འདས་<line/>
ཀྱིས་བཀའ་སྩལ་པ། ཅི། ཁྱིམ་བདག་གི་ཆུང་མ་འདི། བྱང་ཆུབ་སེམས་དཔའི་སྤུངས་ཉམས་སུ་མྱོང་བར་བྱེད་དམ། དེས་ཚིགས་སུ་བཅད་དེ་གསོལ་པ། སྒྲིམ་མི་དགོས་པར་འཁོར་བ་ན། །ལུས་ནི་<line/>
ཤིན་ཏུ་རྙེད་པར་སླའི། །བསྐལ་པ་བྱེ་བ་སྟོང་རྣམས་སུ། །སྦྱིན་གནས་ཤིན་ཏུ་རྙེད་པར་དཀའ། །དེ་ནས་ཁྱིམ་བདག་སྡེ་ཆེན་གྱིས་སངས་རྒྱས་ལ་སོགས་པའི་དགེ་སློང་གི་དགེ་འདུན་བདེ་བར་གཤེགས་<line/>
པར་རིག་ནས། གཙང་ཞིང་བསོད་པའི་བཟའ་བ་དང་བཅའ་བ་རྣམས་རང་གི་ལག་ནས་སྟོབ་ཅིང་ཚིམ་པར་བྱེད་དོ། །རྣམ་གྲངས་སུ་མར་གཙང་ཞིང་བསོད་པའི་བཟའ་བ་དང་བཅའ་བ་དག །རང་གི་ལག་<line/>
གིས་བསྟབས་ཤིང་ཚིམ་པར་བྱས་ཏེ། བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས། སྟན་ཆེས་དམའ་བ་ཞིག་བླངས་ཏེ། བཅོམ་ལྡན་འདས་ཀྱི་སྤྱན་སྔར་ཆོས་<line/>
</page>
<page index="39" id="20B">མཉན་པའི་ཕྱིར་འདུག་གོ །དེ་ནས་བཅོམ་ལྡན་འདས་ཀྱིས། ཁྱིམ་བདག་སྡེ་ཆེན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་<line/>
བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད།<line/>
ཡང་དག་པར་རབ་ཏུ་དགའ་བར་མཛད་ནས་གདན་ལས་བཞེངས་ཏེ་གཤེགས་སོ། །དེ་ནས་བཅོམ་ལྡན་འདས་གཙུག་ལག་ཁང་དུ་གཤེགས་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་<line/>
ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ཤ་རྣམས་ཀྱི་ནང་ན་ནི། འདི་ལྟ་སྟེ། མིའི་ཤ་ཐ་ཆད་ཡིན་ནོ། །དེ་ལྟ་བས་ན། དགེ་སློང་གིས་<line/>
མི་ཤ་བཟའ་བར་མི་བྱའོ། །དགེ་སློང་གིས་མིའི་ཤ་ཟོས་ན། ལྟུང་བ་སྤོམ་པོར་འགྱུར་རོ། །གཞན་ཡང༌། ངས་དགེ་འདུན་གྱི་གནས་བརྟན་གྱིས་དགེ་སློང་གི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། དགེ་<line/>
འདུན་གྱི་གནས་བརྟན་གྱིས་དགེ་སློང་གི་ཤ་འབྲིམ་པར་བྱེད་ན། འདི་ཅིའི་ཤ་ཞེས་དྲི་བར་བྱའོ། །གལ་ཏེ་དགེ་འདུན་གྱི་གནས་བརྟན་གྱི་གནས་བརྟན་གྱིས་མ་སྤོབས་ན། གནས་བརྟན་གཉིས་པས་དྲི་བར་བྱའོ། །དགེ་<line/>
འདུན་གྱི་གནས་བརྟན་གྱིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་འཇུག་པར་མི་བྱེད་ན། འགལ་ཚབས་ཅན་དུ་འགྱུར་རོ། །དགེ་སློང་ཐམས་ཅད་ཐེ་ཚོམ་སྐྱེས་ནས་ཐེ་<line/>
</page>
<page index="40" id="21A">༄༅། །ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཁྱིམ་བདག་སྡེ་ཆེན་གྱི་མཆིས་བྲང་གིས་རང་གི་ཤས་དགེ་སློང་འདི་ལ་བསྙེན་བཀུར་བགྱིས་<line/>
ལ༑ དགེ་སློང་འདིས་ཀྱང་སྡེ་ཆེན་མ་ལ་བརྟེན་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་སུམ་དུ་བགྱིས་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །ད་<line/>
ལྟར་འབའ་ཞིག་མ་ཡིན་གྱི། ཇི་ལྟར་འདིས་འདས་པའི་དུས་ན་ཡང༌། དགེ་སློང་འདི་ལ་རང་གི་ཤས་བསྙེན་བཀུར་བྱས་ཏེ། འདིས་ཀྱང་དེ་ལ་བརྟེན་ནས་མངོན་པར་ཤེས་པ་ལྔ་མངོན་སུམ་དུ་བྱས་<line/>
པ་དེ། ཤིན་ཏུ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །དགེ་སློང་དག །སྔོན་བྱུང་བ། ཝཱ་ར་ཎཱ་སིའི་གྲོང་ན་ཁྱིམ་བདག་སྡེ་ཆེན་ཞེས་བྱ་བ་ཞིག་ཡོད་དེ། དེའི་ཆུང་མ་སྡེ་ཆེན་མ་ཞེས་<line/>
བྱའོ༑ ༑ཇི་ཙམ་ན། བྲམ་ཟེ་ཚོགས་འདོན་དུ་བཅུག་པ་གཞན་ཞིག་བྲམ་ཟེའི་བུ་ལྔ་བརྒྱ་ཙམ་ལ་བྲམ་ཟེའི་གསང་ཚིག་འདོན་དུ་འཇུག་གོ །དེ་ལ་ཁྱིམ་བདག་སྡེ་ཆེན་དད་པ་སྐྱེས་ཏེ། དེས་དེ་འཁོར་དང་བཅས་<line/>
པ་ལ་ཡོ་བྱད་ཐམས་ཅད་ཀྱིས་བསྟབས་ཏེ། ཁྱིམ་བདག་སྡེ་ཆེན་གྱིས་བྲམ་ཟེ་དེ་འཁོར་དང་བཅས་པ་ལ་བཀུར་སྟི་ཁོ་ན་བྱས་སོ། །ཁྱིམ་བདག་དེའི་ཀུན་ཏུ་སྤྱོད་པ་ནི། ནང་བར་སྔར་ལངས་ཏེ། ནད་པ་རྣམས་<line/>
ལ་ལྟ་བར་བྱེད་པ་ལས། ཇི་ཙམ་ན། བྲམ་ཟེའི་ཁྱེའུ་གཞན་ཞིག་ན་བ། སྡུག་བསྔལ་བ། ནད་ཚབས་ཆེ་བར་གྱུར་ནས། དེ་ལ་སྨན་པས་ཤ་ཁུ་འཐུངས་ཤིག་ཅེས་བསྟན་ཏོ། །དེ་ནས་ཁྱིམ་བདག་<line/>
</page>
<page index="41" id="21B">སྡེ་ཆེན་བྲམ་ཟེའི་ཁྱེའུ་གང་ན་བ་དེར་སོང་སྟེ་སོན་ནས་ཕྱག་བྱས་ཏེ་དྲིས་པ། བྲམ་ཟེའི་ཁྱེའུ། ཁྱོད་ལ་སྨན་པས་ཅི་བསྟན། དེས་སྨྲས་པ། ཤ་ཁུ་འཐུངས་ཤིག་ལོ། །དེ་ནས་ཁྱིམ་བདག་སྡེ་ཆེན་ཁྱིམ་དུ་སོང་ནས།<line/>
ཆུང་མ་ལ་སྨྲས་པ། བྲམ་ཟེའི་ཁྱེའུ་ཆེ་གེ་མོ་ཞེས་བྱ་བ་ལ་ཤ་ཁུ་འཐུངས་ཤིག་ཅེས་སྨན་པས་བསྟན་གྱི། དེ་སྦྱོར་ལ་སྐུར་ཅིག །དེས་བུ་མོ་ཞིག་ལ་རིན་བསྐུར་ཏེ་ཚོང་འདུས་སུ་བཏང་ངོ༌། །དེ་ཉིད་ཀྱི་ཉིན་མོ་རྒྱལ་<line/>
པོའི་བུ་བཙས་ནས། དེས་དྲིལ་སྒྲོག་ཏུ་བཅུག་སྟེ། སུས་ཀྱང་སྲོག་གཅད་པར་མི་བྱའོ། །གང་གིས་སྲོག་བཅད་པར་གྱུར་ན། དེ་ཆད་པས་གཅོད་པར་བཅད་དོ་ཞེས་བསྒོའོ། །དེ་ནས་ཚོང་འདུས་སུ་རིན་གྱིས་ཀྱང་ཤ་<line/>
མ་རྙེད་དོ། །དེ་ནས་བུ་མོ་དེས་དེ་ལྟར་གྱུར་པ་དག །ཁྱིམ་བདག་སྡེ་ཆེན་གྱི་ཆུང་མ་ལ་རྒྱས་པར་སྨྲས་པ་དང༌། ཁྱིམ་བདག་སྡེ་ཆེན་གྱི་ཆུང་མས་བསམ་པ། བྲམ་ཟེ་འཁོར་དང་བཅས་པ་འདི་ལ་བདག་ཅག་གིས་<line/>
ཡོ་བྱད་ཐམས་ཅད་བསྟབས་ན། གལ་ཏེ་བྲམ་ཟེའི་ཁྱེའུ་ཞིག་སྨན་མེད་པས་དུས་བྱས་པར་གྱུར་ན་མ་ལེགས་སོ། །ཞེས་དེ་སྙམ་དུ་དཔྱད་ནས་གྲི་རྣོན་པོ་བླངས་ཏེ། ཁྱིམ་གྱི་ནང་དུ་ཞུགས་ནས་བརླའི་ཤ་ལས་བཅད་<line/>
དེ་བུ་མོ་ལ་བྱིན་ནས། བུ། ཤ་འདི་ཁུ་བར་བྱོས་ལ། བྲམ་ཟེའི་ཁྱེའུ་ཆེ་གེ་མོ་ཞེས་བྱ་བའི་དྲུང་དུ་ཁྱེར་ཅིག །དེས་ཁྱེར་ནས་བྲམ་ཟེའི་ཁྱེའུ་དེས་ལོངས་སྤྱད་ནས་སོས་པར་གྱུར་ཏོ། །བྲམ་ཟེའི་ཁྱེའུ་དེས། འདི་ལྟར་བདག་<line/>
ལ་ཁྱིམ་བདག་གི་ཆུང་མ་དེས་རང་གི་ཤས་བསྙེན་བཀུར་བྱས་པར་རིག་ནས། དེ་འདི་སྙམ་དུ་སེམས་ཏེ། བདག་དད་པས་བྱིན་པ་ཡོངས་སུ་ལོངས་སྤྱད་ནས་བདག་གློས་ཕབ་སྟེ་འདུག་པ་ན། རིགས་པ་མ་ཡིན་གྱི།<line/>
</page>
<page index="42" id="22A">༄༅། །མ་ལ་བདག་གིས་མ་ཐོབ་པ་ཐོབ་པར་བྱ་བ་དང༌། མ་རྟོགས་པ་རྟོགས་པར་བྱ་བ་དང༌། མངོན་སུམ་དུ་མ་བྱས་པ་མངོན་སུམ་དུ་བྱ་བའི་ཕྱིར་བདག་གིས་འབད་པར་བྱའོ། །སྙམ་ནས། དེ་ནས་<line/>
དེ་ཞི་བའི་ཕྱོགས་སུ་སོང་སྟེ། མངོན་པར་ཤེས་པ་ལྔ་མངོན་སུམ་དུ་བྱས་སོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ཀྱི་ཁྱིམ་བདག་སྡེ་ཆེན་ཞེས་བྱ་བའི་ཆུང་མ་གང་ཡིན་པ་དེ་ནི། ཁྱིམ་བདག་<line/>
སྡེ་ཆེན་གྱི་ཆུང་མ་འདི་ཉིད་ཡིན་ནོ། །དེའི་ཚེ་དེའི་དུས་ཀྱི་བྲམ་ཟེའི་ཁྱེའུ་གང་ཡིན་པ་དེ་ནི། དགེ་སློང་འདི་ཉིད་ཡིན་ཏེ། དེའི་ཚེ་ཡང་འདིས་དགེ་སློང་དེ་ལ་རང་གི་ཤས་བསྙེན་བཀུར་བྱས་ཏེ། འདིས་ཀྱང་དེ་ལ་<line/>
བརྟེན་ནས་མངོན་པར་ཤེས་པ་ལྔ་མངོན་སུམ་དུ་བྱས་སོ། །ད་ལྟར་ཡང་འདིས་དགེ་སློང་འདི་ལ་རང་གི་ཤས་བསྙེན་བཀུར་བྱས་སོ། །དགེ་སློང་འདིས་ཀྱང་འདི་ལ་བརྟེན་ནས་ཉོན་མོངས་པ་ཐམས་ཅད་སྤངས་ཏེ་<line/>
དགྲ་བཅོམ་པ་མངོན་སུམ་དུ་བྱས་སོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི། གཅིག་ཏུ་གནག་པ་ཡིན། ལས་གཅིག་ཏུ་དཀར་བ་རྣམས་ཀྱི་ནི། གཅིག་ཏུ་དཀར་<line/>
བ་ཡིན། འདྲེན་མ་རྣམས་ཀྱི་ནི། འདྲེན་མ་ཡིན་ནོ། །དགེ་སློང་དག །དེ་ལྟ་བས་ན། ད་ཕྱིན་ཆད་ལས་གཅིག་ཏུ་གནག་པ་རྣམས་དང་འདྲེན་མ་ནི། སྤངས་ལ། ལས་གཅིག་ཏུ་དཀར་བ་ལ་བརྩལ་པར་བྱ་སྟེ། དགེ་<line/>
སློང་དག །ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །གླེང་གཞི་ནི། མཉན་ཡོད་ནའོ། །དེའི་ཚེ་ཡུལ་ཀོ་ས་ལའི་རྒྱལ་པོ་གསལ་རྒྱལ་གྱི་གླང་པོ་ཆེ་ཚོ་རྒུ་ཁ་བཏག་གོ །མུ་གེའི་དུས་བྱུང་བས། བྲམ་ཟེ་དང་ཁྱིམ་<line/>
</page>
<page index="43" id="22B">བདག་རྣམས་ཀྱིས་གླང་པོ་ཆེའི་ཤ་ཟ་བར་བརྩམས་སོ། །དྲུག་སྡེའི་དགེ་སློང་དག །སྔ་དྲོ་ཤམ་ཐབས་པ་གོས། ལྷུང་བཟེད་དང་ཆོས་གོས་ཐོགས་ནས་མཉན་ཡོད་དུ་བསོད་སྙོམས་ལ་ཞུགས་སོ། །ཇི་ཙམ་ན། ཁྱིམ་<line/>
བདག་གཞན་ཞིག་གིས་གླང་པོ་ཆེའི་ཤ་ཕྲུ་བར་བཅུག་སྟེ་འཚོད་ཅིང་འདུག་པའི་ཁྱིམ་དེར་དེ་དག་ཞུགས་པ་དང༌། ཁྱིམ་བདག་གི་ཆུང་མས་སྨྲས་པ། འཕགས་པ། དབུལ་དུ་ཅུང་ཟད་ཀྱང་མ་མཆིས་ཀྱི། བཞུད་<line/>
ཅིག །དེ་དག་གིས་སྨྲས་པ། ཕྲུ་བ་འདིའི་ནང་ན་འཚོད་ཅིང་འདུག་ན། འཕགས་པ། འདི་ནི། གླང་པོ་ཆེའི་ཤ་ལགས་ན། ཅི། ཁྱེད་ཅག་ཀྱང་གླང་པོ་ཆེའི་ཤ་གསོལ་ལམ། ཁོ་བོ་ཅག་ནི། འཚོ་བ་ཁྱེད་ཅག་ལ་རག་<line/>
ལས་པ་ཡིན་པས། གལ་ཏེ། ཁྱེད་ཟ་ན། ཁོ་བོ་ཅག་ལ་ཡང་བྱིན་ཅིག །དེ་དག་ལ་ཕུལ་ནས། དེ་དག་གིས་ལྷུང་བཟེད་ཀྱི་སྣོད་བཀང་སྟེ་ཕྱིར་བྱུང་བ། དགེ་སློང་གཞན་དག་ཅིག་བསོད་སྙོམས་ལ་རྒྱུ་བ་དེ་དག་<line/>
གིས་མཐོང་ངོ༌། །མཐོང་ནས་དྲིས་པ། ཨེ་མ་དྲུག་སྡེ་དག་ལྷུང་བཟེད་ཀྱི་སྣོད་ཁེངས་ན། ཅི་ཡིན། དེ་དག་གིས་སྨྲས་པ། གླང་པོ་ཆེའི་ཤ་ཅུང་ཟད་རྙེད་དོ། །ཅི། ཁྱེད་ཅག་གླང་པོ་ཆེའི་ཤ་ཡང་ཟའམ། ཚེ་དང་ལྡན་པ་<line/>
དག །མུ་གེའི་དུས་བྱུང་བ་ལ། གལ་ཏེ་གཞན་མ་རྙེད་ན། ཅི། ཁོ་བོ་ཅག་ལྟོགས་ཏེ་འཆིའམ་ཞེས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་<line/>
བཀའ་སྩལ་པ། དགེ་སློང་དག །རྒྱལ་པོའི་གླང་པོ་ཆེ་ཚོ་རྒུ་ཁ་བཏག་ལ། གལ་ཏེ་ཁྱེད་ཀྱིས་གླང་པོའི་ཤ་ཟོས་པ་རྒྱལ་པོས་ཐོས་ན། ཁྱེད་ལ་མངོན་པར་དད་པའི་ལྷ་དང༌། ཀླུ་དང༌། མི་དང༌། མི་མ་ཡིན་<line/>
</page>
<page index="44" id="23A">༄༅། །པ་གཞན་དག་ཀྱང་ཡོད་པས། འཕགས་པ་དག་གླང་པོ་ཆེའི་ཤ་ཟ་སྟེ། དེས་ན་བདག་གི་གླང་པོ་ཆེ་ཚོ་རྒུ་ཁ་བཏག་གོ་ཞེས་སེམས་པར་མི་འགྱུར་རམ། དགེ་སློང་དག །དེ་ལྟ་བས་<line/>
ན༑ དགེ་སློང་དག་གིས་གླང་པོ་ཆེའི་ཤ་ལོངས་སྤྱད་པར་མི་བྱའོ། །ལོངས་སྤྱད་ན། འགལ་ཚབས་ཅན་དུ་འགྱུར་རོ། །གླང་པོ་ཆེའི་ཤ་ཇི་ལྟ་བ་བཞིན་རྟའི་ཤ་ཡང་དེ་དང་འདྲའོ། །སངས་རྒྱས་བཅོམ་ལྡན་<line/>
འདས་ཡུལ་ཙམ་པ་ན། དྲང་སྲོང་གར་གའི་རྫིང་འགྲམ་ན་བཞུགས་སོ། །ཡུལ་ཙམ་པའི་ཀླུ་དད་པ་བཟང་བ། དགེ་བའི་བསམ་པ་ཅན་དེ། ཚེས་བརྒྱད་དང་བཅུ་བཞི་ལ་གནས་ནས་བྱུང་སྟེ། ཡན་ལག་<line/>
བརྒྱད་དང་ལྡན་པའི་བསྙེན་གནས་བླངས་ནས། གནས་སྣང་བར་ལུས་ཆེན་པོར་བྱས་ཏེ་ལུས་བཏང་ནས་འདུག་ཅིང་འཇིག་རྟེན་ན་སེམས་ཅན་དག་གནས་པ་དག་ལ་ཅུང་ཟད་ཀྱང་གནོད་པའམ་སྐྲག་པར་<line/>
མི་བྱེད་དོ། །མུ་གེའི་དུས་བྱུང་བས་ལས་ལ་མི་ལྟ་བའི་མི་ཕྱུགས་རྫི་རྣམས་དང༌། ལུག་རྫི་རྣམས་དང༌། རྩྭ་ཐུན་རྣམས་དང༌། ཤིང་ཐུན་རྣམས་དང༌། ལམ་གྱིས་འཚོ་བ་རྣམས་དང༌། ལམ་གོལ་བས་<line/>
འཚོ་བའི་མི་རྣམས་ཀྱིས། ཀླུའི་ཤ་ལ་དུམ་བུ་དུམ་བུར་བཅད་ནས་ལོངས་སྤྱོད་པར་བརྩམས་སོ། །དྲུག་སྡེའི་དགེ་སློང་དག །སྔ་དྲོ་ཤམ་ཐབས་བགོས། ལྷུང་བཟེད་དང༌། ཆོས་གོས་དག་ཐོགས་ནས་བསོད་<line/>
སྙོམས་ལ་ཞུགས་པ་ལས། ཇི་ཙམ་ན། ཁྱིམ་བདག་གཞན་ཞིག་གིས་ཀླུའི་ཤ་ཕྲུ་བར་བཅུག་སྟེ་འཚོད་ཅིང་འདུག་པའི་ཁྱིམ་དེར་དེ་དག་ཞུགས་སོ། །ཁྱིམ་བདག་གི་ཆུང་མས་སྨྲས་པ། འཕགས་<line/>
</page>
<page index="45" id="23B">པ༑ དབུལ་དུ་ཅུང་ཟད་ཀྱང་མ་མཆིས་ཀྱི། བཞུད་ཅིག །དེ་དག་གིས་སྨྲས་པ། ཕྲུ་བ་འདིའི་ནང་ན་འཚོད་ཅིང་འདུག་ན། འཕགས་པ། འདི་ནི། ཀླུའི་ཤ་ལགས་ན། ཅི། ཁྱེད་ཅག་ཀྱང་ཀླུའི་ཤ་གསོལ་ལམ། ཁོ་བོ་ཅག་<line/>
ནི། འཚོ་བ་ཁྱེད་ཅག་ལ་རག་ལས་པ་ཡིན་པས། གལ་ཏེ་ཁྱེད་ཅག་ཟ་ན། ཁོ་བོ་ཅག་ལ་ཡང་བྱིན་ཅིག །དེ་དག་ལ་ཕུལ་ནས། འཕགས་པ་རྣམས་ཀྱང་ལོངས་སྤྱོད་དོ་ཞེས་ཕལ་མོ་ཆེ་སྤྱད་པར་བརྩམས་སོ། །དེ་<line/>
ནས་ཙམ་པའི་ཀླུའི་ཆུང་མ་འདི་སྙམ་དུ་སེམས་ཏེ། འཕགས་པ་འདི་དག་ཀྱང་ཀླུའི་ཤ་ལ་ལོངས་སྤྱད་པས། སྐྱེ་བོའི་ཚོགས་ཕལ་མོ་ཆེས་ལོངས་སྤྱད་ན། བདག་གི་ཁྱིམ་ཐབ་ཀྱིས་ཡུན་ཇི་སྲིད་ཅིག་སྡུག་བསྔལ་<line/>
བརྣག་དགོས། བདག་གིས་འདིའི་ཕྱིར་འདི་ཁོ་ན་བྱའོ། །སྙམ་མོ། །དེ་ནས་ཙམ་པའི་ཀླུའི་ཆུང་མ་དེ། མཚན་མོ་འདས་ནས་ཁ་དོག་འཕགས་པས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་<line/>
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ། དེའི་ཚེ་ན་ཙམ་པའི་ཀླུའི་ཆུང་མའི་ཁ་དོག་གི་མཐུས་དྲང་སྲོང་གར་གའི་རྫིང་གི་ཉེ་འཁོར་ཐམས་ཅད་སྣང་བ་རྒྱ་ཆེན་<line/>
པོས་ཁྱབ་པར་བྱས་སོ། །ཙམ་པའི་ཀླུའི་ཆུང་མ་ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་གི་སྡུམ་ཐབ་དད་པ་བཟང་བ། དགེ་བའི་བསམ་པ་ཅན་དེ།<line/>
ཚེས་བརྒྱད་དང་བཅུ་བཞི་ལ་གནས་ནས་བྱུང་སྟེ། ཡན་ལག་བརྒྱད་དང་ལྡན་པའི་བསྙེན་གནས་བླངས་ནས་ལུས་བཏང་སྟེ་མཆིས་ལ། འཇིག་རྟེན་ན་སེམས་ཅན་དག་གནས་པ་ལ་གནོད་པ་དང༌། སྐྲག་པ་ཅུང་<line/>
</page>
<page index="46" id="24A">༄༅། །ཟད་ཀྱང་མི་བགྱིད་པ། མུ་གེའི་དུས་བྱུང་བས་ལས་ལ་མི་ལྟ་བའི་མི་ཕྱུགས་རྫི་རྣམས་དང༌། ལུག་རྫི་རྣམས་དང༌། རྩྭ་ཐུན་རྣམས་དང༌། ཤིང་ཐུན་རྣམས་དང༌། ལམ་གྱིས་འཚོ་བ་རྣམས་<line/>
དང༌། ལམ་གོལ་བས་འཚོ་བའི་མི་རྣམས་ཀྱིས་ཀླུའི་ཤ་དུམ་བུ་དུམ་བུར་བཀུམ་ནས་འཚལ་བ། འཕགས་པ་དག་གིས་གཟིགས་ནས་འཕགས་པ་རྣམས་ཀྱིས་ཀྱང་གསོལ་བར་བརྩམས་སོ། །འཕགས་<line/>
པ་རྣམས་ཀྱིས་གསོལ་ལ་དེ་དག་གིས་ཀྱང་ཕལ་ཆེར་བཀུམ་ཞིང་འཚལ་བར་བརྩམས་ནས། བདག་གི་སྡུམ་ཐབ་ཀྱིས་ཡུན་ཇི་སྲིད་ཅིག་སྡུག་བསྔལ་བརྣག་འཚལ། ཀྱེ་མ། བཅོམ་ལྡན་འདས་<line/>
ཐུགས་བརྩེ་བ་ཉེ་བར་བཟུང་སྟེ། གང་གི་ཕྱིར་འཕགས་པ་དག་ཀླུའི་ཤ་མི་གསོལ་བར་དགོངས་པའི་རྒྱུ་ཅུང་ཞིག་བཅའ་བར་གསོལ། བཅོམ་ལྡན་འདས་ཀྱིས་ཙམ་པའི་ཀླུའི་ཆུང་མ་ལ་ཅང་མི་གསུང་<line/>
བས་གནང་ངོ༌། །དེ་ནས་ཙམ་པའི་ཀླུའི་ཆུང་མས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། དེ་ཉིད་དུ་མི་སྣང་<line/>
བར་གྱུར་ཏོ། །དེ་ནས་བཅོམ་ལྡན་འདས་དེ་ཉིད་ཀྱི་མཚན་མོ་འདས་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་ནས། བཅོམ་ལྡན་འདས་ཀྱིས་དགེ་སློང་<line/>
རྣམས་ལ་བཀའ་སྩལ་པ། དགེ་སློང་དག །མདང་སུམ་ངའི་སྤྱན་སྔར་ཙམ་པའི་ཀླུའི་ཆུང་མ་མཚན་མོ་འདས་ནས། ཁ་དོག་འཕགས་པས་ང་གང་ན་བ་དེར་འོངས་ཏེ་ཕྱིན་ནས། ངའི་ཞབས་གཉིས་ལ་མགོ་<line/>
</page>
<page index="47" id="24B">བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ །ཡང་དེའི་ཚེ་ཙམ་པའི་ཀླུའི་ཆུང་མའི་ཁ་དོག་གི་མཐུས་དྲང་སྲོང་གར་གའི་རྫིང་གི་ཉེ་འཁོར་ཐམས་ཅད་སྣང་བ་རྒྱ་ཆེན་པོས་ཁྱབ་པར་བྱས་སོ། །ཙམ་པའི་ཀླུའི་ཆུང་<line/>
མ་ཕྱོགས་གཅིག་ཏུ་འདུག་ནས། ང་ལ་འདི་སྐད་ཅེས་གསོལ་ཏོ། །བཙུན་པ། བདག་གི་སྡུམ་ཐབ་དད་པ་བཟང་བ། དགེ་བའི་བསམ་པ་ཅན་དེ། ཚེས་བརྒྱད་དང་བཅུ་བཞི་ལ་རང་གི་གནས་ནས་བྱུང་སྟེ།<line/>
ཡན་ལག་བརྒྱད་དང་ལྡན་པའི་བསྙེན་གནས་བླངས་ནས་ལུས་བཏང་སྟེ་མཆིས་ལ། འཇིག་རྟེན་ན་སེམས་ཅན་དག་གནས་པ་ལ་གནོད་པ་དང་སྐྲག་པ་ཅུང་ཟད་ཀྱང་མི་བགྱིད་པ་མུ་གེའི་དུས་བྱུང་བས་ལས་<line/>
ལ་མི་ལྟ་བའི་མི་ཕྱུགས་རྫི་རྣམས་དང༌། ལུག་རྫི་རྣམས་དང༌། རྩྭ་ཐུན་རྣམས་དང༌། ཤིང་ཐུན་རྣམས་དང༌། ལམ་གྱིས་འཚོ་བ་རྣམས་དང༌། ལམ་གོལ་བས་འཚོ་བའི་མི་རྣམས་ཀྱིས་ཀླུའི་ཤ་དུམ་བུ་དུམ་བུར་<line/>
བཀུམ་ནས་འཚལ་ལོ། །དེ་དག་གིས་འཚལ་བ་དང༌། འཕགས་པ་དག་གིས་ཀྱང་གསོལ་བར་བརྩམས་སོ། །འཕགས་པ་རྣམས་ཀྱིས་གསོལ་ཏོ་ཞེས་དེ་དག་གིས་ཆེར་བཀུམ་ཞིང་འཚལ་བར་བརྩམས་ན།<line/>
བདག་གི་སྡུམ་ཐབ་ཡུན་ཇི་སྲིད་ཅིག་སྡུག་བསྔལ་བརྣག་འཚལ། ཀྱེ་མ། བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ། གང་གི་ཕྱིར་འཕགས་པ་དག་ཀླུའི་ཤ་མི་གསོལ་བར་དགོངས་པའི་རྒྱུ་<line/>
ཅུང་ཞིག་བཅའ་བར་གསོལ་ཞེས་ཟེར་ནས། ངས་ཙམ་པའི་ཀླུའི་ཆུང་མ་ལ་ཅང་མི་གསུང་བས་གནང་ངོ༌། །དེ་ནས་ཙམ་པའི་ཀླུའི་ཆུང་མས་ང་ཅང་མི་གསུང་བས་གནང་བར་རིག་ནས། ངའི་ཞབས་གཉིས་<line/>
</page>
<page index="48" id="25A">༄༅། །ལ་མགོ་བོས་ཕྱག་བྱས་ཏེ། དེ་ཉིད་དུ་མི་སྣང་བར་གྱུར་ཏོ། །གང་ལ་ད་ལྟ་ལྷ་དག་ཀྱང་ཤཱཀྱའི་སྲས་ཀྱི་དགེ་སྦྱོང་དེ་རྣམས་ནི། དགེ་བའི་ཆོས་རྣམས་ལས་ཉམས་སོ། །ཞེས་སྨོད་པར་བྱེད།<line/>
འཕྱར་ཀ་གཏོང་བར་བྱེད། ཁ་ཟེར་བར་བྱེད་པ་འདི་ནི། བཟང་པོ་མ་ཡིན། རིགས་པ་མ་ཡིན་ཏེ། དགེ་སློང་དག །དེ་ལྟ་བས་ན། དགེ་སློང་དག་གིས་ཀླུའི་ཤ་བཟའ་བར་མི་བྱའོ། །ཟ་ན། འགལ་ཚབས་<line/>
ཅན་དུ་འགྱུར་རོ། །བཅོམ་ལྡན་འདས་ཡུལ་མ་ག་དྷའི་ལྗོངས་རྒྱུ་ཞིང་གཤེགས་པ་ན། རྒྱལ་པོའི་ཁབ་ཏུ་བྱོན་ནས། རྒྱལ་པོའི་ཁབ་འོད་མའི་ཚལ་བྱ་ཀ་ལནད་ཀ་གནས་པ་ན་བཞུགས་སོ། །མ་ག་དྷའི་<line/>
རྒྱལ་པོ་བཟོ་སྦྱངས་གཟུགས་ཅན་སྙིང་པོས། བཅོམ་ལྡན་འདས་ཡུལ་མ་ག་དྷའི་ལྗོངས་རྒྱུ་ཞིང་གཤེགས་ཏེ་རྒྱལ་པོའི་ཁབ་ཏུ་བྱོན་ནས། རྒྱལ་པོའི་ཁབ་འོད་མའི་ཚལ་བྱ་ཀ་ལནད་ཀ་གནས་པ་ན་<line/>
བཞུགས་སོ། །ཞེས་ཐོས་སོ། །ཐོས་ནས་ཀྱང་འདི་སྙམ་དུ་སེམས་ཏེ། བཅོམ་ལྡན་འདས་བདག་གིས་ལན་མང་དུ་སྤྱན་དྲངས་ཏེ། ཞལ་ཟས་གསོལ་ན། ལན་འགའ་ཡང་ཟླ་ག་གསུམ་དུ་ཡོ་བྱད་ཐམས་<line/>
ཅད་ཀྱིས་མ་བསྟབས་ཀྱི། མ་ལ་བདག་གིས་བཅོམ་ལྡན་འདས་ལ་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབས་ཤིང༌། སྨན་པའི་རྒྱལ་པོ་འཚོ་བྱེད་ཀྱང་དབུལ་ལོ། །སྙམ་མོ། །དེ་ནས་རྒྱལ་པོའི་<line/>
འབྱོར་བ་དང༌། རྒྱལ་པོའི་མཐུ་ཆེན་པོས་བཅོམ་ལྡན་འདས་གང་ན་བདེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ །ཕྱོགས་<line/>
</page>
<page index="49" id="25B">གཅིག་ཏུ་འདུག་པ་དང༌། བཅོམ་ལྡན་འདས་ཀྱིས་ཡུལ་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་ཏུ་<line/>
འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་<line/>
དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །དེ་ནས་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་སྟན་ལས་ལངས་ཏེ། བླ་གོས་<line/>
ཕྲག་པ་གཅིག་ཏུ་གཟར་ནས། བུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །<line/>
བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་དགུང་ཟླ་གསུམ་དུ་བསོད་སྙོམས་དང༌། ན་བཟའ་ཆོས་གོས་དང༌། གཟིམས་ཆ་དང༌། སྙུན་དཔྱད་ཀྱི་རྐྱེན་སྨན་གྱི་ཡོ་བྱད་རྣམས་དང༌།<line/>
སྨན་པའི་རྒྱལ་པོ་འཚོ་བྱེད་འབུལ་ན། བདག་ལ་གནང་བར་མཛད་དུ་གསོལ། །བཅོམ་ལྡན་འདས་ཀྱིས་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ལ་ཅང་མི་གསུང་བས་གནང་ངོ༌། །<line/>
དེ་ནས་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོས། བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། སྟན་ལས་ལངས་ཏེ་བཅོམ་ལྡན་འདས་ཀྱི་ཞབས་གཉིས་ལ་མགོ་<line/>
</page>
<page index="50" id="26A">༄༅། །བོས་ཕྱག་བྱས་ནས་སོང་ངོ༌། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོས་ཟླ་བ་གསུམ་དུ་ན་བཟའ་ཆོས་གོས་དང༌།<line/>
བསོད་སྙོམས་དང༌། གཟིམས་ཆ་དང༌། སྙུན་དཔྱད་ཀྱི་རྐྱེན་སྨན་གྱི་ཡོ་བྱད་ཐམས་ཅད་དང༌། སྨན་པའི་རྒྱལ་པོ་འཚོ་བྱེད་ཀྱིས་རིམ་གྲོ་ཁོ་ན་བྱས་སོ། །ཡུལ་ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་<line/>
འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ། མ་ག་དྷའི་རྒྱལ་པོ་བཟོ་སྦྱངས་གཟུགས་ཅན་སྙིང་པོས་ཡོ་བྱད་ཐམས་ཅད་དང༌། སྨན་པའི་རྒྱལ་པོ་འཚོ་བྱེད་བསྟབས་སོ། །ཞེས་ཐོས་སོ། །ཐོས་ནས་ཀྱང་<line/>
འདི་སྙམ་དུ་སེམས་ཏེ། དེ་ཡང་རྒྱལ་པོ་རྒྱལ་རིགས་ཀྱི་སྤྱི་བོ་ནས་དབང་བསྐུར་བ་ཡིན། བདག་ཀྱང་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་ཡིན་ལ། དེའི་སྨན་པའི་རྒྱལ་པོ་ནི། འཚོ་བྱེད་ཡིན་ལ་<line/>
བདག་གི་སྨན་པའི་རྒྱལ་པོ་ནི། རྒྱུན་ཤེས་ཀྱི་བུ་ཡིན་གྱི། གང་གི་ཚེ་བཅོམ་ལྡན་འདས་མཉན་ཡོད་ན་བྱོན་པ་དེའི་ཚེ། བདག་གིས་ཀྱང་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ལ་ཡོ་བྱད་<line/>
ཐམས་ཅད་དང༌། སྨན་པའི་རྒྱལ་པོ་རྒྱུན་ཤེས་ཀྱི་བུ་བསྟབ་པར་བྱའོ། །སྙམ་མོ། །ཇི་ཙམ་ན། བཅོམ་ལྡན་འདས་རྒྱལ་པོའི་ཁབ་ཏུ་དབྱར་ཞུགས་ནས། དབྱར་གྱི་ཟླ་བ་གསུམ་འདས་ནས་ཆོས་གོས་བྱས་<line/>
པ་དང་ལྡན། ཆོས་གོས་ཟིན་པ་དང་ལྡན་ནས། ལྷུང་བཟེད་དད་ཆོས་གོས་བསྣམས་ཏེ། དགེ་སློང་གི་ཚོགས་ཀྱིས་ཡོངས་སུ་བསྐོར་ཅིང༌། དགེ་སློང་གི་དགེ་འདུན་གྱི་མདུན་གྱིས་བལྟས་ནས། མཉན་<line/>
</page>
<page index="51" id="26B">ཡོད་དུ་བྱོན་ནས། མཉན་ཡོད་གང་ན་བ་དེར་རྒྱུ་ཞིང་གཤེགས་ཏེ། རིམ་གྱིས་རྒྱུ་ཞིང་གཤེགས་པ་ནས་མཉན་ཡོད་དུ་བྱོན་ནས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་<line/>
ན་བཞུགས་སོ། །ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ཡུལ་ཀོ་ས་ལའི་ལྗོངས་རྒྱུ་ཞིང་གཤེགས་པ་ན། མཉན་ཡོད་དུ་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་<line/>
བཞུགས་སོ། །ཞེས་ཐོས་སོ། །ཐོས་ནས་ཀྱང་མཉན་ཡོད་ནས་བྱུང་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཕྱོགས་<line/>
གཅིག་ཏུ་འདུག་གོ །ཕྱོགས་གཅིག་ཏུ་འདུག་པ་དང༌། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་<line/>
དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་<line/>
འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །དེ་ནས་ཀོ་ས་ལའི་རྒྱལ་པོ་གསལ་རྒྱལ་སྟན་ལས་ལངས་ཏེ། བླ་གོས་ཕྲག་པ་གཅིག་<line/>
ཏུ་ག་བར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་<line/>
</page>
<page index="52" id="27A">༄༅། །དགེ་སློང་གི་དགེ་འདུན་དང་ཐབས་ཅིག་ལ་དགུང་ཟླ་གསུམ་དུ་ན་བཟའ་ཆོས་གོས་དང༌། བསོད་སྙོམས་དང༌། གཟིམས་ཆ་དང༌། སྙུན་དཔྱད་ཀྱི་རྐྱེན་སྨན་གྱི་ཡོ་བྱད་<line/>
རྣམས་དང༌། སྨན་པའི་རྒྱལ་པོ་རྒྱུན་ཤེས་ཀྱི་བུ་དབུལ་ན། བདག་ལ་གནང་བར་མཛད་དུ་གསོལ། བཅོམ་ལྡན་འདས་ཀྱིས། ཀོ་ས་ལའི་རྒྱལ་པོ་གསལ་རྒྱལ་ལ་ཅང་མི་གསུང་བས་<line/>
གནང་ངོ༌། །དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས་སྟན་ལས་ལངས་ཏེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་<line/>
ཕྱག་བྱས་ནས་སོང་ངོ༌། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཀོ་ས་ལའི་རྒྱལ་པོ་གསལ་རྒྱལ་གྱིས་ཟླ་བ་གསུམ་དུ་ཡོ་བྱད་ཐམས་ཅད་དང༌། སྨན་པའི་རྒྱལ་པོ་རྒྱུན་ཤེས་<line/>
ཀྱི་བུས། རིམ་གྲོ་ཁོ་ན་བྱས་སོ། །ཀོ་ས་ལའི་རྒྱལ་པོ་གསལ་རྒྱལ་གྱི་ཀུན་ཏུ་སྤྱོད་པ་ནི། ནང་པར་སྔར་ལངས་ཏེ། བཅོམ་ལྡན་འདས་ཀྱི་ཞབས་ལ་ཕྱག་བྱས་ནས། དགེ་སློང་ནད་པ་ལ་<line/>
བལྟ་བ་ཡིན་ནོ། །ཇི་ཙམ་ན། དགེ་སློང་གཞན་ཞིག་གཞང་འབྲུམ་གྱིས་ཐེབས་ནས་དེ་སྐྱ་བོ་སེང་སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། ན་བས་ཉམས་དམས་པས་<line/>
གྱུར་པ་དེ། ཀོ་ས་ལའི་རྒྱལ་པོ་གསལ་རྒྱལ་གྱིས་མཐོང་ནས་སྨྲས་པ། འཕགས་པ། ཁྱོད་ཅིའི་ཕྱིར་སྐྱ་བོ་སེང་སེང་པོར་གྱུར་ཅིང༌། རིད་པ་དང༌། ཉམ་ཆུང་བ་དང༌། ན་བས་ཉམས་དམས་<line/>
</page>
<page index="53" id="27B">པར་གྱུར། ལྷ། བདག་གཞང་འབྲུམ་གྱིས་ཐེབས་སོ། །དེ་ནས་རྒྱལ་པོས། སྨན་པའི་རྒྱལ་པོ་རྒྱུན་ཤེས་ཀྱི་བུ་ལ་བསྒོ་བ། དགེ་སློང་འདིའི་དཔྱད་བྱོས་ཤིག །ལྷ། བཀའ་བཞིན་འཆེལ། དེ་<line/>
མ་དད་པས། དེ་མ་བྱས་སོ། །ཇི་ཙམ་ན། རྒྱལ་པོས་ཡང་དགེ་སློང་དེ་མཐོང་ནས་དྲིས་པ། འཕགས་པ། ཁྱོད་རྒྱུན་ཤེས་ཀྱི་བུས་དཔྱད་མ་བགྱིས་སམ། ལྷ། མ་བགྱིས་སོ། །དེ་ནས་རྒྱལ་པོ་<line/>
ཁྲོས་ཏེ། རྒྱུན་ཤེས་ཀྱི་བུ་ཕོ་ཉས་བཀུག་ནས་བསྒོ་བ། གལ་ཏེ་ཁྱོད་ཀྱིས་དགེ་སློང་འདིའི་དཔྱད་བྱས་ན། དེ་ལྟ་ན་ལེགས། གལ་ཏེ་མ་བྱས་ན། ཁྱོད་ཀྱི་དབང་ཐང་གཅད་དོ། །དེ་རང་བཞིན་གྱིས་<line/>
མ་དད་པ་ཞིག་པས་ཆེས་འཁྲུགས་ནས་དགེ་སྦྱོང་མགོ་རེག་འདིའི་ཕྱིར་ལྷས་བདག་གི་དབང་ཐང་གཅོད་པར་འགྱུར་རོ། །ཞེས། དེས་དགེ་སློང་དེ་རྒྱལ་བུ་རྒྱལ་བྱེད་ཀྱི་ཚལ་གྱི་སྒོར་བཟོ་བཅོས་<line/>
བྱས་ནས། དེ་དང་དེ་ནས་མཚོན་གྱི་ལས་བྱ་བར་བརྩམས་སོ། །དེ་ནས་དགེ་སློང་དེ། ཉམ་ང་བ་དང༌། དོག་པ་དང༌། གནོད་པ་ཐོབ་ཅིང་སྡུག་བསྔལ་རྩུབ་པ། ཚ་བ། མི་བཟད་པ། ཡིད་དུ་མི་འོང་<line/>
བའི་ཚོར་བ་ཉམས་སུ་མྱོང་ནས་བསམ་པ། ཉམ་ང་བ། དོག་པ། གནོད་པ་ཐོབ་པ་ལ་བཅོམ་ལྡན་འདས་ཀྱིས་མ་དགོངས་པ་ལྟ་ཞིག། སྐབས་དེ་ལ། སངས་རྒྱས་བཅོམ་ལྡན་འདས་རྣམས་མི་མཁྱེན་<line/>
པའམ། མི་གཟིགས་པའམ། ཐུགས་སུ་མི་ཆུད་པའམ། རྣམ་པར་མི་མཁྱེན་པ་ཅུང་ཟད་ཀྱང་མི་མངའོ། །དེ་ནས་བཅོམ་ལྡན་འདས་ཐུགས་རྗེ་ཆེན་པོས་བསྐུལ་ནས་ཕྱོགས་དེར་གཤེགས་པ་དང༌། སྨན་<line/>
</page>
<page index="54" id="28A">༄༅། །པའི་རྒྱལ་པོ་རྒྱུན་ཤེས་ཀྱི་བུས། བཅོམ་ལྡན་འདས་ཕྱོགས་དེར་གཤེགས་པ་མཐོང་ངོ༌། །མཐོང་ནས་ཀྱང་ཀུན་ནས་དཀྲིས་པ་དྲག་པོས། བཅོམ་ལྡན་འདས་<line/>
ལ་སྨྲས་པ། དགེ་སྦྱོང་བྲན་མོའི་བུ་ཚུར་ཤོག །ཉན་ཐོས་རྐུབ་ཕྱེ་བ་ལྟོས། དེ་ནས་བཅོམ་ལྡན་འདས་དེ་ཉིད་སླར་ལོག་སྟེ། གཙུག་ལག་ཁང་དུ་གཤེགས་ནས་གདན་བཤམས་<line/>
པ་ཉིད་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་འཛུམ་པ་མཛད་དོ། །འདི་ནི། ཆོས་ཉིད་ཡིན་ཏེ། གང་གི་ཚེ་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་<line/>
དེའི་ཚེ། ཞལ་ནས་འོད་ཟེར་སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དག་འབྱུང་ཞིང༌། ཁ་ཅིག་ནི། འོག་ཏུ་འགྲོའོ། །ཁ་ཅིག་ནི། སྟེང་དུ་འགྲོའོ། །གང་དག་འོག་ཏུ་སོང་བ་<line/>
དག་ནི། ཡང་སོས་དང༌། ཐིག་ནག་དང༌། བསྡུས་གཞོམ་དང༌། ངུ་འབོད་དང༌། ངུ་འབོད་ཆེན་པོ་དང༌། ཚ་བ་དང༌། རབ་ཏུ་ཚ་བ་དང༌། མནར་མེད་པ་དང༌། ཆུ་བུར་ཅན་དང༌། ཆུ་བུར་རྡོལ་<line/>
བ་དང༌། སོ་ཐམ་ཐམ་དང༌། ཀྱི་ཧུད་ཟེར་བ་དང༌། ཨ་ཆུ་ཟེར་བ་དང༌། ཨུཏྤལ་ལྟར་གས་པ་དང༌། པདྨ་ལྟར་གས་པ་དང༌། པདྨ་ལྟར་གས་པ་ཆེན་པོ་རྣམས་སུ་སོང་སྟེ། ཚ་བའི་སེམས་ཅན་<line/>
དམྱལ་བ་གང་དག་ཡིན་པ་དེ་དག་ལ་ནི། བསིལ་བར་འབབ་བོ། །གྲང་བའི་སེམས་ཅན་དམྱལ་བ་རྣམས་གང་དག་ཡིན་པ་དེ་དག་ལ་ནི། དྲོ་བར་འབབ་བོ། །དེས་སེམས་ཅན་དེ་རྣམས་<line/>
</page>
<page index="55" id="28B">ཀྱི་སྡུག་བསྔལ་གྱི་ཁྱད་པར་དག་སོ་སོར་ཞི་བར་བྱས་སོ། །དེ་རྣམས་འདི་སྙམ་དུ་སེམས་ཏེ། ཤེས་ལྡན་དག །ཅི། བདག་ཅག་འདི་ནས་ཤི་འཕོས་པར་གྱུར་ཏམ། འོན་ཏེ་གཞན་དུ་སྐྱེས་པར་གྱུར་སྙམ་པ་<line/>
ལ༑ དེ་རྣམས་དད་པ་བསྐྱེད་པའི་ཕྱིར་བཅོམ་ལྡན་འདས་ཀྱིས་སྤྲུལ་པ་ཞིག་བཏང་ངོ༌། །དེ་རྣམས་ཀྱིས་སྤྲུལ་པ་མཐོང་ནས་འདི་སྙམ་དུ་སེམས་ཏེ། ཤེས་ལྡན་དག །བདག་ཅག་ནི། འདི་ནས་ཤི་འཕོས་<line/>
པ་མེད་ལ་གཞན་དུ་སྐྱེས་པ་མེད་ཀྱིས་ཀྱང༌། སྔོན་མ་མཐོང་བའི་སེམས་ཅན་འདིའི་མཐུས། བདག་ཅག་གི་སྡུག་བསྔལ་གྱི་ཁྱད་པར་རྣམས་སོ་སོར་ཞི་བར་བྱས་སོ། །ཞེས་དེ་རྣམས་སྤྲུལ་པ་ལ་སེམས་<line/>
མངོན་པར་དད་པར་གྱུར་པས་དམྱལ་བ་མྱོང་བར་འགྱུར་བའི་ལས་དེ་ཟད་པར་བྱས་ནས། གང་དུ་བདེན་པ་རྣམས་མཐོང་བའི་སྣོད་དུ་གྱུར་པ་ལྷ་དང་མི་རྣམས་ཀྱི་ནང་དུ་ཉིང་མཚམས་སྦྱོར་བ་བཟུང་<line/>
ངོ༑ ༑གང་དག་སྟེང་དུ་སོང་བ་དེ་དག་ནི། རྒྱལ་ཆེན་བཞིའི་རིས་དང༌། སུམ་ཅུ་རྩ་གསུམ་པ་དང༌། འཐབ་བྲལ་དང༌། དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་དང༌།<line/>
ཚངས་རིས་དང༌། ཚངས་པའི་མདུན་ན་འདོན་པ་དང༌། ཚངས་པ་ཆེན་པོ་དང༌། འོད་ཆུང་དང༌། ཚད་མེད་འོད་དང༌། འོད་གསལ་བ་དང༌། དགེ་ཆུང་དང༌། ཚད་མེད་དགེ་དང༌། དགེ་རྒྱས་དང༌། སྤྲིན་མེད་དང༌།<line/>
བསོད་ནམས་སྐྱེས་དང༌། འབྲས་བུ་ཆེ་དང༌། མི་ཆེ་བ་དང༌། མི་གདུང་བ་དང༌། གྱ་ནོམ་སྣང་དང༌། ཤིན་ཏུ་མཐོང་དང༌། འོག་མིན་གྱི་ལྷ་རྣམས་ཀྱི་ནང་དུ་སོང་ནས། མི་རྟག་པ་དང༌། སྡུག་བསྔལ་དང༌།<line/>
</page>
<page index="56" id="29A">༄༅། །སྟོང་པ་དང༌། བདག་མེད་པའི་དབྱངས་སྒྲོག་ཅིང༌། ཚིགས་སུ་བཅད་པ་འདི་གཉིས་ཀྱང་བསྒྲགས་སོ། །བརྩམ་པར་བྱ་ཞིང་འབྱུང་བར་བྱ། །སངས་རྒྱས་བསྟན་ལ་འཇུག་པར་<line/>
བྱ༑ ༑འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །ཆོས་འདུལ་འདི་ལ་བརྩོན་གྱུར་ན། །སྐྱེ་བའི་འཁོར་བ་རབ་སྤངས་ནས། །སྡུག་<line/>
བསྔལ་ཐ་མར་བྱེད་པར་འགྱུར། །དེ་ནས་འོད་ཟེར་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་བྱུལ་ནས། བཅོམ་ལྡན་འདས་ཉིད་ཀྱི་རྗེས་བཞིན་རྗེས་བཞིན་འགྲོའོ།།<line/>
དེ་ལ། གལ་ཏེ་བཅོམ་ལྡན་འདས་ཀྱིས་འདས་པའི་ལས་རྣམས་ལུང་སྟོན་པར་བཞེད་ན་ནི། བཅོམ་ལྡན་འདས་ཀྱི་སྣམ་ལོགས་སུ་ནུབ་པར་འགྱུར་རོ། །མ་འོངས་པ་ལུང་སྟོན་པར་བཞེད་ན་ནི།<line/>
མདུན་ལོགས་སུ་ནུབ་པར་འགྱུར་རོ། །དམྱལ་བར་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་མཐིལ་དུ་ནུབ་པར་འགྱུར་རོ། །དུད་འགྲོར་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་རྟིང་པར་<line/>
ནུབ་པར་འགྱུར་རོ། །ཡི་དྭགས་སུ་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་མཐེ་བོར་ནུབ་པར་འགྱུར་རོ། །མིར་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་པུས་མོར་ནུབ་པར་འགྱུར་རོ། །<line/>
སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་ལུང་སྟོན་པར་བཞེད་ན་ནི། ཕྱག་གཡོན་པའི་མཐིལ་དུ་ནུབ་པར་འགྱུར་རོ། །འཁོར་ལོས་བསྒྱུར་བའི་རྒྱལ་པོར་ལུང་སྟོན་པར་བཞེད་ན་ནི། ཕྱག་<line/>
</page>
<page index="57" id="29B">གཡས་པའི་མཐིལ་དུ་ནུབ་པར་འགྱུར་རོ། །ལྷ་རྣམས་སུ་ལུང་སྟོན་པར་བཞེད་ན་ནི། སྐུའི་ལྟེ་བར་ནུབ་པར་འགྱུར་རོ། །ཉན་ཐོས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་ནི། ཞལ་གྱི་ནང་དུ་ནུབ་པར་<line/>
འགྱུར་རོ། །རང་བྱང་ཆུབ་ཏུ་ལུང་སྟོན་པར་བཞེད་ན་ནི། མཛོད་སྤུར་ནུབ་པར་འགྱུར་རོ། །ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་བཞེད་ན་ནི། དབུའི་གཙུག་ཏུ་ནུབ་པར་འགྱུར་རོ། །དེ་ནས་<line/>
འོད་ཟེར་དེ་དག་གིས་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་མཐིལ་དུ་ནུབ་བོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་<line/>
ནས་ཞུས་པ། ཁ་དོག་སྣ་ཚོགས་སྟོང་གིས་བཀྲ་བ་ཡི། །ཚོགས་རྣམས་ཞལ་གྱི་ནང་ནས་བྱུང་གྱུར་ལ། །ཇི་ལྟར་གདུགས་ནི་ཤར་བར་གྱུར་པ་བཞིན། །དེ་ཡིས་ཕྱོགས་རྣམས་ཀུན་ཏུ་སྣང་བར་བགྱིས།།<line/>
ཡང་ཚིགས་སུ་བཅད་པ་དག་གསོལ་པ། རྒོད་བྲལ་ཞུམ་དང་རྒྱགས་པ་སྤངས་པ་ཡི། །སངས་རྒྱས་འགྲོ་ནང་མཆོག་གི་རྒྱུར་གྱུར་པ། །རྒྱལ་བ་དགྲ་ཐུལ་བྱེད་རྒྱུ་མ་མཆིས་པར། །རྩ་ལག་དུང་ལྟར་<line/>
དཀར་འཛུམ་སྟོན་མི་མཛད། །དེ་སླད་བསྟན་པ་ཉིད་སློབ་དུས་མཁྱེན་ནས། །རྒྱལ་བའི་དབང་པོ་ཐུབ་པ་སྐྱེས་ཀྱི་མཆོག །ཉན་པར་འཚལ་བའི་ཉན་པ་པོ་རྣམས་ཀྱི། །ཐེ་ཚོམ་སྐྱེས་པ་གསུང་ཚིག་བརྟན་པ་<line/>
དང༌། །དམ་པ་བཟང་པོ་དག་གིས་བསལ་དུ་གསོལ། །ཚྭ་ཆུ་རི་བོ་ལྟ་བུར་བརྟན་པའི་མགོན། །རྫོགས་སངས་རྒྱས་རྣམས་གློ་བུར་འཛུམ་མི་སྟོན། །བརྟན་པ་ཅི་སླད་འཇུམ་པ་སྟོན་མཛད་པ། །སྐྱེ་བོ་ཕལ་ཆེན་<line/>
</page>
<page index="58" id="30A">༄༅། །འདི་དག་དེ་ཉན་འཚལ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་དེ་བཞིན་ཏེ། དེ་དེ་བཞིན་ནོ། །ཀུན་དགའ་བོ། དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་མེད། རྐྱེན་མེད་པར་འཛུམ་པ་མི་སྟོན་ཏེ། ཀུན་དགའ་བོ། སྨན་པའི་རྒྱལ་པོ་རྒྱུན་ཤེས་ཀྱི་བུ་ཉམས་ཤིང་ཆུད་ཟོས་པར་<line/>
གྱུར་ཏེ། དེས། དེ་བཞིན་གཤེགས་པ་མང་པོས་བཀུར་བའི་གདུང་རྒྱུད་ནས་བཟུང་སྟེ། སྤྱོད་པ་སྐྱོན་མི་མངའ་བ་ལ་བྲན་མོའི་བུ་ཞེས་སྨྲས་སོ། །དེ་དེང་ནས་ཞག་བདུན་ན་ཁྲག་དྲོན་དུ་སྐྱུགས་<line/>
ཏེ༑ དུས་བྱེད་པར་འགྱུར་ཏེ། ལུས་ཞིག་ནས་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །དགེ་སློང་དག །དེ་བས་ན། རྒྱུན་ཤེས་ཀྱི་བུའམ། རྒྱུན་ཤེས་ཀྱི་བུ་འདྲ་བ་ལ་བསྙེན་བཀུར་བྱེད་<line/>
དུ་མ་གཞུག་ཅིག །གཞང་འབྲུམ་ཡང་གཅད་པར་མི་བྱའོ། །འོན་ཀྱང་གཞང་འབྲུམ་གྱི་དཔྱད་ནི། རྣམ་པ་གཉིས་ཀྱིས་བྱ་སྟེ། གསང་སྔགས་དང༌། སྨན་གྱིས་སོ། །དགེ་སློང་གིས་གཞང་<line/>
འབྲུམ་གཅོད་དམ། རྒྱུན་ཤེས་ཀྱི་བུ་འདྲ་བ་ལ་བསྙེན་བཀུར་བྱེད་དུ་འཇུག་ན། འགལ་ཚབས་ཅན་དུ་འགྱུར་རོ། །དགེ་སློང་དེ་རྒྱུན་ཤེས་ཀྱི་བུས་ཇི་ལྟར་གནོད་པ་དེ་ཉིད་ཀྱིས་དུས་ལས་འདས་<line/>
པ་དེ་ལྟ་དེ་ལྟར་བྱས་སོ། །དེ་ནས་བློན་པོ་དག་གིས་རྒྱལ་པོ་གསལ་རྒྱལ་ལ་སྨྲས་པ། ལྷ། རྒྱུན་ཤེས་ཀྱི་བུས་ནི། བཅོམ་ལྡན་འདས་ལ་ཡང་བྲན་མོའི་བུ་ཞེས་ཚིག་ཏུ་སྨྲས་ལ། དགེ་སློང་དེ་<line/>
</page>
<page index="59" id="30B">ཡང་ཇི་ལྟར་གནོད་པ་དེ་ཉིད་ཀྱིས་དུས་ལས་འདས་པ་དེ་ལྟ་དེ་ལྟར་བགྱིས་སོ། །དེ་ནས་རྒྱལ་པོ་ཆེ་ཐང་དུ་ཁྲོས་ནས་བློན་པོ་རྣམས་ལ་བསྒོ་བ། ཤེས་ལྡན་དག །ངས་སྨན་པའི་རྒྱལ་པོ་རྒྱུན་ཤེས་ཀྱི་བུ་ཡོངས་<line/>
སུ་བཏང་ཟིན་གྱི། དེངས་ཤིག། བློན་པོ་རྣམས་ཀྱིས་སྨྲས་པ། ལྷ། གུམ་ལགས་པ་དེ་དགུམ་ཅི་འཚལ། བཅོམ་ལྡན་འདས་ཉིད་ཀྱིས་ཞག་བདུན་ན་ཁྲག་དྲོད་དུ་སྐྱུགས་ནས་དུས་བྱེད་པར་འགྱུར་<line/>
ཏེ༑ ལུས་ཞིག་ནས་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །ཞེས་ལུང་བསྟན་ལགས་སོ། །རྒྱལ་པོས་སྨྲས་པ། གལ་ཏེ་དེ་ལྟར་གྱུར་ན། ངའི་ཡུལ་ནས་སྤྱུགས་ཤིག །དེ་དག་གིས་དེ་སྤྱུགས་<line/>
ནས། ཡུལ་གནས་བཅས་ཞེས་བྱ་བར་ཕྱིན་ནོ། །ཡུལ་གནས་བཅས་ན་གནས་པའི་ལྷ་རྣམས་ཀྱིས། སྐྱེས་བུ་གཏི་མུག། གང་གི་ཕྱིར་ཁྱོད་ཁམས་གསུམ་གྱི་མགོན་པོ་ལ། བྲན་མོའི་བུ་<line/>
ཞེས་ཚིག་ཏུ་སྨྲས་པ། ཁྱོད་འདིར་གནས་སུ་ག་ལ་རུང་ཞེས་མང་དུ་སྤྱོས་ནས་བསྐྲད་དོ། །དེ་དེ་ནས་ཝཱ་ར་ཎཱ་སིར་སོང་ངོ༌། །དེ་ནས་ཀྱང་བསྐྲད་ནས་ཡངས་པ་ཅན་དུ་སོང་ངོ༌། །དེ་ནས་ཀྱང་བསྐྲད་ནས་<line/>
ཡུལ་ཙམ་པར་སོང་ངོ༌། །དེ་ནས་ཀྱང་བསྐྲད་ནས་རྒྱལ་པོའི་ཁབ་ཏུ་སོང་ངོ༌། །དེ་ནས་ཀྱང་བསྐྲད་ནས་ཤིང་དྲུང་ཞིག་ན་གནས་སོ། །དེ་ནས་ཀྱང་ཤིང་ལ་གནས་པའི་ལྷ་རྣམས་ཀྱིས་བསྐྲད་ནས་འབབ་<line/>
ཆུ་དང་མཚོ་དང་མཚེའུ་དག་གི་འགྲམ་ཞིག་ཏུ་སོང་བ་དང༌། དེར་ཡང་སྐབས་མ་རྙེད་ནས། དེས་བསམ་པ། འཛམ་བུའི་གླིང་འདི་ན། རེ་ཞིག་ཝ་དག་གིས་ཀྱང་སྐབས་རྙེད་ན། བདག་གི་སྐབས་<line/>
</page>
<page index="60" id="31A">༄༅། །ཤིང་དྲུང་དང་མཚོ་དང་མཚེའུ་དག་ན་ཡང་མེད་དོ། །སྙམ་པ་དང༌། དེ་ལ། གང་གིས་ན། ཁྲག་དྲོན་པོ་སྐྱུགས་ནས་དུས་ལས་འདས་པ་དེ་ལྟ་བུའི་ཀུན་ནས་དཀྲིས་<line/>
པ་སྐྱེས་སོ། །དུས་ལས་འདས་མ་ཐག་ཏུ་མནར་མེད་པའི་སེམས་ཅན་དམྱལ་བ་ཆེན་པོར་སྐྱེས་སོ། །དེ་ནས་བཅོམ་ལྡན་འདས་ཀྱིས་བྱུང་བ་དེ་ལ་ཚིགས་སུ་བཅད་པ་དག་གསུངས་པ། མི་ཞིག་<line/>
སྐྱེས་པར་གྱུར་པ་ཡི། །ཁ་ནས་སྟ་རེ་ཚིག་བྱུང་སྟེ། །ཉེས་པར་སྨྲ་བ་སྨྲ་ཚིག་དེས། །བདག་ཉིད་ལ་ནི་གཅོད་པར་བྱེད། །གང་ཞིག་སྨད་འོས་སྐྱེ་པོ་བསྔགས་བྱེད་ཅིང༌། །བསྔགས་འོས་སྐྱེ་བོ་<line/>
རྣམ་པར་སྨོད་བྱེད་པ། །དེ་ནི་ཁ་ཡི་ཉེས་པ་གང་གིས་ན། །བདེ་བ་འཐོབ་མི་འགྱུར་བའི་ཉེས་པ་གསོག །འདིར་ནི་རྒྱན་པོས་རང་གི་ནོར་ཡལ་བ། །འདི་ནི་ཕུང་བ་ཅུང་ཟད་ཙམ་ཡིན་ཏེ། །བདེ་<line/>
གཤེགས་རྣམས་ལ་ཡིད་ཀྱིས་གདུག་བསམ་པ། །གང་ཡིན་དེ་ནི་ཕུང་བ་ཆེན་པོ་ཡིན། །འཕགས་ལ་སྨོད་བྱེད་ལུས་དང་ངག་གི་ལས། །སྡིག་ཏོ་བྱས་ནས་ཆུ་བུར་རྡོལ་རྣམས་སུ། །ལོ་འབུམ་<line/>
དག་དང་ཆུ་བུར་ཅན་དུ་ལོ། །བཞི་ཁྲི་ཚིག་སྟོང་གང་ཡིན་དམྱལ་དེར་འགྲོ། །སངས་རྒྱས་བཅོམ་ལྡན་འདས་ཡུལ་ཀ་ཤི་ནས་ལྗོངས་རྒྱུ་ཞིང་གཤེགས་པ་ན། གྲོང་རྡལ་མཚམས་མ་<line/>
བཅད་པ་གཞན་ཞིག་ཏུ་དགོངས་བཏབ་ནས་བཞུགས་སོ། །དེ་ནས་བཅོམ་ལྡན་འདས་རླུང་ནད་ཀྱི་སྙུན་གྱིས་ཐེབས་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་<line/>
</page>
<page index="61" id="31B">ཏེ༑ བཅོམ་ལྡན་འདས་ལ་བདག་གིས་རང་གི་བློས་ནི། རིམ་གྲོ་ལན་མང་དུ་བྱས་ན། སྨན་པ་ལ་ལན་འགའ་ཡང་མ་དྲིས་ཀྱི། མ་ལ་བདག་གིས་ད་ནི་སྨན་པ་ལ་དྲིའོ། །སྙམ་སྟེ། དེ་སྨན་པའི་དྲུང་དུ་<line/>
སོང་ནས་བཞིན་བཟང༌། བཅོམ་ལྡན་འདས་འདི་ལྟ་བུའི་སྙུན་གྱིས་ཐེབས་ཀྱི། སྨན་སྟོན་ཅིག །དེས་སྨྲས་པ། འཕགས་པ། གྲུ་གསུམ་ཆ་བ་མར་མང་པོས་སྩལ་བ་སྒྲོལ་ལ་གསོལ་ཅིག།<line/>
སྙུན་གདངས་པར་འགྱུར་རོ། །དེ་ནས་ཚེ་དང་ལྡན་པ་ཀུན་དགའ་བོ་རང་ཉིད་ཀྱིས་བྱས་ཏེ་བཙོས་ནས། བཅོམ་ལྡན་འདས་ལ་ཕུལ་ལོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་<line/>
རྨེད་པ་ཡིན་པས། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨེད་པ། ཀུན་དགའ་བོ། འདི་ཅི་ཡིན། དེས་གསོལ་པ། བཙུན་པ། བདག་གི་གློ་བ་ལ་བསམ་ན།<line/>
བཅོམ་ལྡན་འདས་ལ་བདག་གིས་རང་གི་བློས་ནི། རིམ་གྲོ་ལན་མང་དུ་བགྱིས་ན། སྨན་པ་ལ་ལན་འགའ་ཡང་མ་དྲིས་ཀྱི། མ་ལ་བདག་གིས་ད་ནི་སྨན་པ་ལ་དྲིའོ། །སྙམ་བགྱིད་ནས།<line/>
བདག་གིས་སྨན་པ་ལ་སྨྲས་ན། དེའི་མཆིད་ནས་གྲུ་གསུམ་ཆབ་མར་མང་པོས་སྩལ་པ། སྒྲོལ་ལ་སྩོལ་ཅིག་དང༌། སྙུན་གདངས་པར་འགྱུར་རོ། །ཞེས་མཆིད་ནས། དེ་ནས་བདག་གིས་བགྱིས་<line/>
ཏེ༑ བསྒྲལ་བ་ལགས་སོ། །ཀུན་དགའ་བོ། གང་དུ་བཙོས། མཚམས་ཀྱི་ནང་དུའོ། །གང་དུ་བཞག །མཚམས་ཀྱི་ནང་དུའོ། །སུས་བཙོས། བདག་གིས་མཚམས་ཀྱི་ནང་དུའོ། །ཀུན་དགའ་བོ།<line/>
</page>
<page index="62" id="32A">༄༅། །མཚམས་ཀྱི་ནང་དུ་བཙོས་ལ། མཚམས་ཀྱི་ནང་དུ་བཞག་ཀྱང་ཞག་ལོན་པ་ལོངས་སྤྱད་པར་མི་བྱའོ། །མཚམས་ཀྱི་ནང་དུ་བཙོས་ལ། མཚམས་ཀྱི་ཕྱི་རོལ་ཏུ་ཞག་<line/>
ལོན་པ་ཡང་ལོངས་སྤྱད་པར་མི་བྱའོ། །མཚམས་ཀྱི་ཕྱི་རོལ་ཏུ་བཙོས་ལ། མཚམས་ཀྱི་ནང་དུ་ཞག་ལོན་པ་ཡང་ལོངས་སྤྱད་པར་མི་བྱའོ། །མཚམས་ཀྱི་ཕྱི་རོལ་ཏུ་བཙོས་ལ་མཚམས་ཀྱི་ཕྱི་རོལ་<line/>
དུ་ཞག་ལོན་ན་ཡང་ལོངས་སྤྱད་པར་མི་བྱའོ། །ཀུན་དགའ་བོ། མཚམས་ཀྱི་ནང་ཡང་རུང༌། མཚམས་ཀྱི་ཕྱི་རོལ་ཏུ་ཡང་རུང་སྟེ། དགེ་སློང་གིས་བཙོས་པ་ནི། ཐམས་ཅད་ཀྱི་ཐམས་ཅད་དུ་ལོངས་<line/>
སྤྱད་པར་མི་བྱའོ། །བཅོམ་ལྡན་འདས་ཀྱིས། དགེ་སློང་གིས་བཙོས་པ་ཐམས་ཅད་ཀྱི་ཐམས་ཅད་དུ་ལོངས་སྤྱད་པར་མི་བྱའོ། །ཞེས་གསུངས་པ་དང༌། མཉན་ཡོད་ན་ཁྱིམ་བདག་གཞན་ཞིག་<line/>
ཡོད་པ་དེ། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་པ་དང༌། བཅོམ་<line/>
ལྡན་འདས་ཀྱིས་ཁྱིམ་བདག་དེ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་<line/>
པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་བར་དུའོ། །དེ་ནས་ཁྱིམ་བདག་དེ་སྟན་ལས་ལངས་<line/>
</page>
<page index="63" id="32B">ཏེ༑ བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་<line/>
དགེ་འདུན་དང་ཐབས་ཅིག་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས་རྒྱས་པར་སྦྱར་ཏེ། ཇི་ཙམ་ན། སྤྱན་འདྲེན་གྱིས་དུས་ཚོད་གསོལ་<line/>
པ༑ བཙུན་པ། གདུགས་ཚོད་ལགས་ན། བཅོམ་ལྡན་འདས་ད་དེའི་དུས་ལ་བབ་པར་དགོངས་སུ་གསོལ། དེ་ནས་དགེ་སློང་གི་དགེ་འདུན་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་<line/>
ནས༑ ཁྱིམ་ག་ལ་བ་དེར་དོང་ངོ༌། །བཅོམ་ལྡན་འདས་ནི། བསོད་སྙོམས་བཞེས་ནས་རྫས་ཀྱིས་བསྒྲུབས་པའི་ཁྱིམ་ན་བཞུགས་སོ། །སངས་རྒྱས་བཅོམ་ལྡན་འདས་རྣམས་ནི། བསོད་སྙོམས་བཞེས་<line/>
ནས་རྒྱུ་ལྔས་རྫས་ཀྱིས་བསྒྲུབས་པའི་ཁྱིམ་ན་བཞུགས་ཏེ། ལྔ་གང་ཞེ་ན། ནད་པ་ལ་གཟིགས་པར་བཞེད་པ་དང༌། གནས་མལ་ལ་གཟིགས་པར་བཞེད་པ་དང༌། ནང་དུ་ཡང་དག་འཇོག་ལ་བཞུགས་<line/>
པར་བཞེད་པ་དང༌། ལྷ་རྣམས་ལ་ཆོས་སྟོན་པར་བཞེད་པ་དང༌། ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་བཞེད་པ་ཡིན་ནོ། །སྐབས་འདིར་ནི། བཅོམ་ལྡན་འདས་ཉན་ཐོས་རྣམས་<line/>
འདུལ་བ་ལ་བསླབ་པའི་གཞི་བཅའ་བར་བཞེད་པས་བསོད་སྙོམས་བཞེད་ནས་རྫས་ཀྱིས་བསྒྲུབས་པའི་ཁྱིམ་ན་བཞུགས་སོ། །ཚེ་དང་ལྡན་པ་ཀུན་དགའ་བོ་ནི། བཅོམ་ལྡན་འདས་ཀྱི་བསོད་སྙོམས་<line/>
</page>
<page index="64" id="33A">༄༅། །ནོད་པ་ཡིན་ཏེ། ཇི་ཙམ་ན། དེར་འབྲས་ཆན་མ་ཚོས་པ་ཞིག་ཕོག་པ་དང༌། དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་ཏེ། བཅོམ་ལྡན་འདས་སྙུན་<line/>
གདངས་ནས་རིང་པོ་མ་ལོན་ལ། འབྲས་ཆན་འདི་ཡང་མ་ཚོས་པ་ཞིག་པས་འདི་གལ་ཏེ་ལོངས་སྤྱད་ན་སྙུན་སླར་ལྡང་བར་འགྱུར་སྲིད་ཀྱི། བཅོམ་ལྡན་འདས་ཀྱིས་མ་གནང་ཡང༌། འདི་ཉིད་<line/>
ཀྱིས་རྐྱེན་བྱས་ནས་གནང་བར་འགྱུར་བའི་གནས་དེ་ཡོད་དོ་སྙམ་ནས། དེས་ཆུ་སྣོད་བླངས་ཏེ་ཆུས་བཏབ་ནས་ཇི་སྲིད་ཚོས་པ་དེ་སྲིད་དུ་བཙོས་སོ། །དེ་ནས་བཅོམ་ལྡན་འདས་ལ་གསོལ་ཏོ། །སངས་<line/>
རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པ་ཡིན་པས། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨེད་པ། ཀུན་དགའ་བོ། ཅི། དགེ་འདུན་ཐམས་ཅད་<line/>
ཀྱི་འབྲས་ཆན་ཡང་འདི་འདྲའམ། བཙུན་པ། མ་ལགས་ཏེ། འོན་ཀྱང་མ་དྲལ་བ་ལགས་སོ། །འོ་ན། འདི་ག་ལས་འོངས། དེས་སྐབས་དེ། བཅོམ་ལྡན་འདས་ལ་རྒྱས་པར་གསོལ་པ་དང༌། བཅོམ་<line/>
ལྡན་འདས་ཀྱིས་བཀའ་སྩལ་པ། ཀུན་དགའ་བོ། ལེགས་སོ། །ལེགས་སོ། །ངས་རྗེས་སུ་གནང་བ་གང་ཡིན་པ་དེ་ཡང་ཁྱོད་ཀྱིས་ཤེས་སོ། །དེ་ལྟ་བས་ན། རྗེས་སུ་གནང་སྟེ། དགེ་སློང་གིས་མ་<line/>
ཚེས་པ་བྱིན་ལེན་བྱོས་ལ། བཙོས་ལ་ལོངས་སྤྱད་པར་བྱའོ། །བཅོམ་ལྡན་འདས་ཀྱིས་དགེ་སློང་གིས་མ་ཚོས་པ་བྱིན་ལེན་བྱོས་ལ། བཙོས་ཏེ་ལོངས་སྤྱད་པར་བྱའོ། །ཞེས་གསུངས་པ་དང༌། དྲུག་<line/>
</page>
<page index="65" id="33B">སྡེ་རྣམས་ཀྱིས་འབྲས་སྐམ་བྱིན་ལེན་བྱས་ཏེ། བཙོས་ནས་ལོངས་སྤྱད་པར་བརྩམས་པའི་སྐབས་དེ། བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་<line/>
སྩལ་པ། འབྲས་ཆན་སུམ་ཆ་ཚོས་པ་བྱིན་ལེན་བྱོས་ལ། བཙོས་ཏེ་ལོངས་སྤྱད་པར་བྱའོ། །ཚོད་མ་དང༌། མེ་ཏོག་དང༌། འབྲས་བུ་དང༌། ཉ་དང༌། ཤ་དག་ནི། ཁ་དོག་གྱུར་ན། བྱིན་ལེན་བྱས་ཏེ་ལོངས་<line/>
སྤྱད་པར་བྱའོ། །འོ་མ་ལ་སོགས་པའི་རྫས་ཀྱི་ཁུ་བ་རྣམས། གང་གི་ཚེ་ལན་གཉིས་ལན་གསུམ་དུ་བསྐོལ་བར་གྱུར་པ་དེའི་ཚེ་བྱིན་ལེན་བྱས་ཏེ་བསྐོལ་ནས་སྤྱད་པར་བྱ་སྟེ། འདི་ལ་འགྱོད་པར་མི་བྱའོ། །<line/>
འདི་ལས་གཞན་དུ་ལོངས་སྤྱད་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་གྲོང་<line/>
ཁྱེར་སློ་མ་ལྟ་བུ་ཞེས་བྱ་བ་ན། ཁྱིམ་བདག་འབྱོར་པ་ཞེས་བྱ་བ་ཕྱུག་པ། ནོར་མང་བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུ་ལ་<line/>
ནོར་གྱིས་འགྲན་པ་ཞིག་གནས་སོ། །དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད།<line/>
དགའ་མགུར་སྤྱོད་པར་བྱེད་པ་ལས། དུས་གཞན་ཞིག་ན་ཆུང་མ་ལ་སེམས་ཅན་ཞུགས་པར་གྱུར་ཏོ། །དེ་ཟླ་བ་བརྒྱད་དམ་དགུ་འདས་ནས། ཁྱེའུ་གཟུགས་བཟང་བ། མཛེས་པ། བལྟ་ན་སྡུག་པ་ཞིག་<line/>
</page>
<page index="66" id="34A">༄༅། །བཙས་ནས། དེ་ཉི་མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས། མིང་འདོགས་པར་བྱེད་དེ། ཁྱེའུ་འདིའི་མིང་ཅིར་གདགས། ཉེ་དུ་<line/>
རྣམས་ཀྱིས་སྨྲས་པ། ཁྱེའུ་འདི། ཁྱིམ་བདག་འབྱོར་པའི་བུ་ཡིན་པས། དེ་ལྟ་བས་ན། ཁྱེའུའི་མིང་འབྱོར་ལེན་ཞེས་བྱ་བར་གདགས་སོ། །ཞེས་ཁྱེའུ་དེའི་མིང་འབྱོར་ལེན་ཞེས་བྱ་བར་<line/>
བཏགས་སོ། །ཡང་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་ཁྱེའུ་བཙས་ནས། དེའི་མིང་ནི། འབྱོར་སྐྱོབ་ཅེས་བྱ་བར་བཏགས་སོ། །ཡང་དེའི་ཁྱེའུ་ཞིག་བཙས་<line/>
ཏེ༑ དེའི་མིང་ནི། འབྱོར་དགའ་ཞེས་བཏགས་སོ། །ཇི་ཙམ་དུས་གཞན་ཞིག་ན། ཁྱིམ་བདག་འབྱོར་བ་ནད་ཀྱིས་བཏབ་པར་གྱུར་ནས་དེ་ཤིན་ཏུ་ཚིག་རྩུབ་པོར་སྨྲ་སྟེ། དེས་ན། ཆུང་མ་དང༌།<line/>
བུས་ཀྱང་ཡལ་བར་བོར་རོ། །དེའི་མངག་གཞུག་བྱེད་པའི་བུ་མོ་ཞིག་ཡོད་པ་དེས་བསམ་པ། བདག་གི་ཇོ་བོས་ཐབས་བརྒྱ་སྟོང་དུ་མས་ལོངས་སྤྱོད་རྣམས་བསགས་ན། དེ་ནད་ཀྱིས་ཐེབས་<line/>
པར་གྱུར་པ་དང༌། ཆུང་མ་དང་བུས་ཀྱང་ཡལ་བར་བོར་རོ། །བདག་གིས་རྗེ་བོ་ཡལ་བར་འདོར་བ་ནི། བདག་ལ་རིགས་པ་མ་ཡིན་ནོ། །སྙམ་ནས། དེས་སྨན་པའི་དྲུང་དུ་སོང་སྟེ། ཇོ་བོ་ཁྱོད་ཀྱིས་<line/>
ཁྱིམ་བདག་འབྱོར་པ་མཁྱེན་ཏམ། ཤེས་སོ། །དེ་ཅི་བྱ། དེ་འདི་འདྲ་བའི་བྲོ་ནད་ཅིག་གིས་ཐེབས་ཏེ། དེ་ཆུང་མ་དང་བུས་ཀྱང་ཡལ་བར་བོར་ན། དེའི་སྨན་སྟོན་ཅིག །དེས་སྨྲས་པ། ཆུང་མ་དང་<line/>
</page>
<page index="67" id="34B">བུ་དག་གིས་ཀྱང་ཡལ་བར་བོར་རོ། །ཞེས་ཁྱོད་ཉིད་ཟེར་ན། འོ་ན། དེ་ལ་སུ་ཞིག་རིམ་གྲོ་བྱེད། དེའི་རིམ་གྲོ་བདག་གིས་བགྱི་མོད་ཀྱི། ཅི་ནས་ཀྱང་སྨན་རིན་ཆུང་བ་ཞིག་སྟོན་ཅིག །དེས། དེའི་སྨན་ནི།<line/>
འདི་ཡིན་ནོ། །ཞེས་བསྟན་ཏོ། །དེ་ནས་དེས་བདག་རང་གི་རྒྱགས་ལས་ཀྱང་ཅུང་ཟད་སྦྱར། ཁྱིམ་དེ་ཉིད་ནས་ཀྱང་ཅུང་ཟད་བརྐུས་ནས། རིམ་གྲོ་བྱས་ཏེ་དེ་སོས་པར་གྱུར་ཏོ། །དེས་བསམ་པ། བདག་གི་<line/>
ཆུང་མ་དང་བུས་ཀྱང་ཡལ་བར་བོར་ཏེ། འདི་ལྟར་བདག་གསོན་པོར་གྱུར་པ་ནི། བུ་མོ་འདིའི་མཐུ་ཡིན་གྱི། འདི་ལ་ཕན་གདགས་པར་བྱའོ། །སྙམ་ནས། དེས་དེ་ལ་སྨྲས་པ། བུ་མོ། ཁོ་བོ་ནི། ཆུང་<line/>
མ་དང༌། བུས་ཀྱང་ཡལ་བར་བོར་བ་ལས། ཁོ་བོ་ཅུང་ཟད་ཅིག་གསོན་པ་དེ་ཐམས་ཅད་ནི། ཁྱོད་ཀྱི་དྲིན་ཡིན་ན། ཁྱོད་མཆོག་ཅི་འདོད་པ་སྦྱིན་གྱི། སྨྲོས་ཤིག །གལ་ཏེ་ཇོ་བོ། བདག་ཁྱོད་ཀྱི་ཐུགས་སུ་<line/>
འཐད་པར་གྱུར་ན། བདག་ཁྱོད་དང་ལྷན་ཅིག་འགྲོགས་པར་འཚལ་ལོ། །དེས་སྨྲས་པ། ང་དང་ཁྱོད་ལྷན་ཅིག་འགྲོགས་པས་ཅི་བྱེད། ཀཪྴ་པ་ཎ་ལྔ་བརྒྱ་བྱིན་ལ་བྲན་ལས་དབྱུང་བར་བྱའོ། །དེས་སྨྲས་པ།<line/>
ཇོ་བོ། བདག་རྒྱངས་བཀུམ་པར་མཆིས་ཀྱང་བྲན་མོ་ཁོ་ན་ལགས་པར་བས་ཏེ། གལ་ཏེ་རྗེའི་སྲས་ཁྱོད་དང་ལྷན་ཅིག་འགྲོགས་ན། དེ་ལྟ་ན། བྲན་མོར་མི་འགྱུར་ལགས་སོ། །དེས་གལ་གྱིས་ཆུ་བར་<line/>
ཤེས་ནས་སྨྲས་པ། བུ་མོ་གང་གི་ཚེ་རུང་ཞིང་ཟླ་མཚན་དང་ལྡན་པར་གྱུར་པ་དེའི་ཚེ་ཁོ་བོ་ལ་སྦྲོན་ཅིག །དེས་དུས་གཞན་ཞིག་ན། རུང་ཞིང་ཟླ་མཚན་དང་ལྡན་པར་གྱུར་ནས་དེས་དེ་ལ་སྦྲན་ཏོ། །དེ་ནས་<line/>
</page>
<page index="68" id="35A">༄༅། །ཁྱིམ་བདག་འབྱོར་པ་དང༌། དེ་གཉིས་ལྷན་ཅིག་དགའ་མགུར་སྤྱད་པས། དེ་སེམས་ཅན་དང་ལྡན་པར་གྱུར་ཏོ། །གང་གི་ཉི་མ་ལ་སེམས་ཅན་ཞུགས་པར་གྱུར་པའི་<line/>
ཉིན་དེ་ཁོ་ན་ནས་བཟུང་ནས། ཁྱིམ་བདག་འབྱོར་བའི་ནོར་ཐམས་ཅད་དང་ལས་ཀྱི་མཐའ་ཐམས་ཅད་ཡོངས་སུ་རྫོགས་པར་གྱུར་ཏོ། །དེ་ཟླ་བ་བརྒྱད་དམ་དགུ་འདས་ནས་ཁྱེའུ་གཟུགས་བཟང་བ་<line/>
མཛེས་པ། བལྟ་ན་སྡུག་པ། མདོག་གསེར་འདྲ་བ། མགོ་གདུགས་ལྟར་འདུག་པ། ལག་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ། ཡན་ལག་དང་ཉིང་<line/>
ལག་ཐམས་ཅད་དང་ལྡན་པ་ཞིག་བཙས་སོ། །དེ་བཙས་ནས་ལྷག་པར་ཁྱིམ་བདག་འབྱོར་པའི་དགོས་པ་ཐམས་ཅད་དང༌། ལས་ཀྱི་མཐའ་ཐམས་ཅད་ཡོངས་སུ་རྫོགས་པར་གྱུར་ཏོ། །དེ་ཉི་<line/>
མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་མིང་འདོགས་པར་བྱེད་དེ་ཞེས་བྱ་བ་ནས་གང་པོ་ཞེས་བྱ་བར་གདགས་སོ། །ཞེས་དེའི་མིང་གང་པོ་ཞེས་བཏགས་<line/>
སོ༑ ༑ཞེས་བྱ་བའི་བར་གོང་མ་བཞིན་ནོ། །ཁྱེའུ་གང་པོ་མ་མ་བརྒྱད་ལ་རྗེས་སུ་གཏད་དེ། དྲི་མ་འཕྱི་བའི་མ་མ་གཉིས་དང་ཞེས་བྱ་བ་ནས་རྒྱས་པར་སྦྱར་ཏེ། རྫིང་ན་གནས་པའི་པདྨ་བཞིན་དུ་མྱུར་<line/>
དུ་སྐྱེད་པར་བྱེད་དོ་ཞེས་བྱ་བའི་བར་དུའོ། །དེ་ཆེན་པོར་གྱུར་པ་དེའི་ཆེ་ཡི་གེ་དང༌། རྩིས་དང༌། གྲངས་དང༌། ལག་རྩིས་དང༌། དབྱུང་པ་དང༌། གཞུག་པ་དང༌། གཞག་པ་ལ་ཉེ་བར་ཞུགས་ཤིང༌།<line/>
</page>
<page index="69" id="35B">བརྟག་པ་བརྒྱད་པོ་གཞི་བརྟག་པ་དང༌། རས་བརྟག་པ་དང༌། རིན་པོ་ཆེ་བརྟག་པ་དང༌། ཤིང་བརྟག་པ་དང༌། གླང་པོ་ཆེ་བརྟག་པ་དང༌། རྟ་བརྟག་པ་དང༌། གཞོན་ནུ་བརྟག་པ་དང༌། གཞོན་ནུ་མ་བརྟག་<line/>
པ་ལ་ཤིན་ཏུ་བྱང་ཞིང༌། བརྟག་པ་གཞན་ཡང་བྱེད་པ་དང༌། ཀློག་པ་ལ་མཁས་པ་དང༌། སྤྱོད་པ་གསལ་བར་གྱུར་ཏོ། །དེ་ནས་ཁྱིམ་བདག་འབྱོར་པས་འབྱོར་ལེན་ལ་སོགས་པ་བུ་རྣམས་རིམ་བཞིན་དུ་ཁྱིམ་<line/>
ཕུབ་པ་དང༌། དེ་དག་ཆུང་མ་ལ་ལྷག་པར་ཆགས་པས། འཚོ་ནམ་ཡལ་བར་བོར་ཏེ་འཇོ་སྒེག་ལྷུར་ལེན་ཅིང་འཁོད་དོ། །དེ་ནས་ཁྱིམ་བདག་འབྱོར་པ། ལག་པ་ལ་འགྲམ་པ་གཏད་ནས་སེམས་ཁོང་དུ་<line/>
ཆུད་ཅིང་འདུག་པ་དེ། བུ་རྣམས་ཀྱིས་མཐོང་ནས་དྲིས་པ། ཡབ། ཁྱོད་ཅིའི་སླད་དུ་ཕྱག་ལ་ཞལ་གཏད་ནས་སེམས་ཁོང་དུ་ཆུད་ཅིང་བཞུགས། དེས་སྨྲས་པ། བུ་དག། ང་ནི། ཇི་སྲིད་གསེར་འབུམ་མ་རྙེད་<line/>
པ་དེ་སྲིད་དུ་ཁྱིམ་མ་ཕུབ་བོ། །ཁྱེད་ཅག་འཚོ་ནམ་ཡལ་བར་བོར་ནས་ཆུང་མ་ལ་ལྷག་པར་ཆགས་པས་འཇོ་སྒེག་ལྷུར་ལེན་ཅིང་འཁོད་དེ། ང་ཤི་ནས་ཁྱིམ་མྱ་ངན་གྱིས་གང་བར་འགྱུར་ན། ཇི་ལྟར་སེམས་<line/>
ཁོང་དུ་ཆུད་པར་མི་འགྱུར། འབྱོར་ལེན་གྱིས། རིན་པོ་ཆེའི་རྣ་རྒྱན་ཐོགས་པ་ཕྲལ་ནས་ཤིང་གི་རྣ་རྒྱན་ཞིག་བཏགས་ཏེ། བདག་གིས་ཇི་སྲིད་གསེར་འབུམ་མ་གྲུབ་པ་དེ་སྲིད་དུ་རིན་པོ་ཆེའི་རྣ་རྒྱན་གདགས་<line/>
པར་མི་བྱའོ། །ཞེས་དམ་བཅས་སོ། །གཅིག་གིས་ནི། རྒྱ་སྐེགས་ཀྱི་རྣ་རྒྱན་ནོ། །གཅིག་གིས་ནི། ཞ་ཉེའི་རྣ་རྒྱན་ནོ། །དེ་དག་གི་མིང་འབྱོར་ལེན་དང༌། འབྱོར་སྐྱོབ་དང༌། འབྱོར་དགའ་ཞེས་བྱ་བ་གང་ཡིན་པ་དེ་<line/>
</page>
<page index="70" id="36A">༄༅། །དག་ནུབ་པར་གྱུར་ནས། ཤིང་གི་རྣ་རྒྱན་ཅན། རྒྱ་སྐེགས་ཀྱི་རྣ་རྒྱན་ཅན། ཞ་ཉེའི་རྣ་རྒྱན་ཅན་ཞེས་བྱ་བར་མིང་གྲགས་སོ། །དེ་རྣམས་ཟོང་ཐོགས་ཏེ། རྒྱ་མཚོ་ཆེན་པོར་དོང་བ་<line/>
དང༌། གང་པོས་སྨྲས་པ། ཡབ། བདག་ཀྱང་རྒྱ་མཚོ་ཆེན་པོར་མཆིའོ། །དེས་སྨྲས་པ། བུ་ཁྱོད་བུས་པ་ཡིན་གྱི། འདི་ཉིད་དུ་འདུག །ཚོང་ཁང་གི་བྱ་བ་དག་བྱོས་ཤིག །ཅེས་དེ་ནི། དེ་ཉིད་དུ་འདུག་<line/>
གོ་༑དེ་རྣམས་ཀྱིས་ཀྱང་གྲུ་བོ་ཆེ་གྲུབ་ནས་ལྷགས་ཏེ། ལམ་གྱིས་དུབ་པ་ངལ་སོས་ནས་སྨྲས་པ། ཡབ། བདག་ཅག་གི་ཟོང་འདི་རྩིར་གསོལ། བརྩིས་ནས་རེ་རེས་ཀྱང་གསེར་འབུམ་འབུམ་རྙེད་པར་<line/>
གྱུར་ཏོ། །གང་པོས་ཀྱང་དེ་ཉིད་དུ་ཆོས་དང་མཐུན་པར་བསྒྱུར་བ་གསེར་འབུམ་ལྷག་ཅིག་རྙེད་ནས། གང་བོས་ཀྱང་ཕའི་རྐང་པ་གཉིས་ལ་གཏུགས་ནས་སྨྲས་པ། ཡབ། བདག་གི་ཚོང་ཁང་ནས་བསྒྱུར་<line/>
བའི་རྫས་ཀྱང་རྩིར་གསོལ། དེས་སྨྲས་པ། བུ་ཁྱོད་འདི་ཉིད་ན་འདུག་འདུག་ན། ཁྱོད་ལ་ཅི་ཞིག་རྩིར་ཡོད། དེས་སྨྲས་པ། ཡབ། འོན་ཀྱང་རྩིར་གསོལ། མཁྱེན་པར་འགྱུར་རོ། །བརྩིས་ནས་གང་<line/>
པོ་ཡང་རིགས་པར་བསྒྲུབས་པ་བཞི་པོ་ཉིད་མ་གཏོགས་པ། གསེར་འབུམ་ལྷག་ཅིག་བྱུང་ངོ༌། །ཁྱིམ་བདག་འབྱོར་པ། དགའ་བ་དང་ཡིད་བདེ་བ་སྐྱེས་ཏེ་བསམ་པ། སེམས་ཅན་འདི་ནི། བསོད་<line/>
ནམས་ཀྱི་མཐུ་ཆེན་པོ་དང་ལྡན་པ་ཞིག་ལྟ་སྟེ། འདིས་འདི་ཉིད་ན་འདུག་བཞིན་དུ་གསེར་འབུམ་སྙེད་ཅིག་གྲུབ་བོ། །སྙམ་མོ། །ཇི་ཙམ་དུས་གཞན་ཞིག་ན། ཁྱིམ་བདག་འབྱོར་པ་ནད་ཀྱིས་བཏབ་པར་<line/>
</page>
<page index="71" id="36B">གྱུར་ནས་དེས་བསམ་པ། བདག་ཤི་བ་དང་འདི་དག་འབྱེ་བར་འགྱུར་གྱི། ཐབས་ཤིག་བཤམ་པར་བྱའོ། །སྙམ་ནས། དེས་དེ་དག་ལ་སྨྲས་པ། བུ་དག། ཤིང་སྐམ་པོ་དག་ལྟ་གོན་གྱིས་ཤིག །དེ་རྣམས་<line/>
ཀྱིས་ཤིང་དག་སྟ་གོན་དག་བྱས་པ་དང༌། དེས་སྨྲས་པ། མེ་བུས་ཤིག །དེ་རྣམས་ཀྱིས་མེ་བུས་པ་དང༌། དེས་སྨྲས་པ། མགལ་བ་རེ་རེ་ནས་ཕྱུང་ཞིག། དེ་རྣམས་ཀྱིས་མགལ་བ་རེ་རེ་ནས་ཕྱུང་བ་དང༌། མེ་དེ་<line/>
ཤི་བར་གྱུར་ཏོ། །དེས་སྨྲས་པ། བུ་དག། ཁྱོད་ཀྱིས་མཐོང་ངམ། ཡབ། མཐོང་ལགས་སོ། །དེས་ཚིགས་སུ་བཅད་པ་དག་སྨྲས་པ། མགལ་བ་ཚོགས་པས་མེ་འབར་ལྟར། །སྤུན་ཚོགས་པ་ཡང་དེ་བཞིན་ནོ། །<line/>
མགལ་བ་ཕྲལ་ན་ཤི་འགྱུར་བ། །མི་རྣམས་ཀྱང་ནི་དེ་དང་འདྲ། །བུ་དག །ང་ཤི་ནས་ཁྱེད་ཅག་གིས་བུད་མེད་ཀྱི་ཚིག་མཉན་པར་མི་བྱའོ། །བུད་མེད་ཀྱིས་ནི་བཟའ་དག་འབྱེད། །སྔར་མ་རྣམས་ནི་ངག་གིས་འབྱེད་<line/>
ངན་ལ་སྨྲས་པས་གསང་ཚིག་འཕེལ། །འདོད་པ་ཡིས་ནི་མཛའ་བཤེས་འབྱེད། །དེ་དག་གཞན་ནི། དོང་ངོ༌། །འབྱོར་ལེན་དེ་ཉིད་ན་འདུག་པ་དང༌། དེས་སྨྲས་པ། བུ་ཁྱོད་ཀྱིས་ཇི་ལྟར་གྱུར་ཀྱང་གང་པོ་གཏང་<line/>
བར་མི་བྱ་སྟེ། སེམས་ཅན་འདི་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་ནོ། །ཞེས་བསྒོ་སྟེ། བསགས་པ་ཀུན་གྱི་མཐའ་ཟད་ཅིང༌། །མཐོན་པོ་རྣམས་ཀྱི་མཐའ་ལྟུང་འགྱུར། །ཕྲད་པའི་མཐའ་ནི་འབྲལ་<line/>
བ་སྟེ༑ ༑གསོན་པའི་མཐའ་ནི་འཆི་བ་ཡིན། །ཞེས་སྨྲས་ནས། དུས་ཀྱི་ཆོས་དང་ལྡན་པར་གྱུར་ཏོ། །དེ་རྣམས་ཀྱིས་དེ་རས་སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་རྣམས་ཀྱིས་ཁྱོགས་བརྒྱན་ཏེ།<line/>
</page>
<page index="72" id="37A">༄༅། །བཀུར་སྟི་ཆེར་བྱས་ནས་དུར་ཁྲོད་དུ་ཁྱེར་ཏེ་བསྲེགས་སོ། །དེ་ནས་མྱ་ངན་སངས་པ་བྱས་ནས་སྨྲས་པ། གང་གི་ཚེ་བདག་ཅག་གི་ཕ་གསོན་པ་དེའི་ཚེ་ནི་སྲོག་དེ་ལ་<line/>
རག་ལས་ན། ད་དེ་དུས་ལས་འདས་ན། གལ་ཏེ་དེ་འཚོ་ནམ་ཡལ་བར་བོར་ཏེ་འདུག་ན། ཁྱིམ་ཞིག་པར་འགྱུར་ཞིང༌། ཉེ་དུ་རྣམས་ཀྱིས་ཀྱང་དཔྱས་པར་འགྱུར་གྱི། མ་ལ་བདག་ཅག་ཟོད་<line/>
ཐོགས་ཏེ། ཡུལ་གཞན་དུ་འདོང་ངོ༌། །གང་པོས་སྨྲས་པ། གལ་ཏེ་དེ་ལྟ་ན་བདག་ཀྱང་མཆིའོ། །དེ་རྣམས་ཀྱིས་སྨྲས་པ། ཁྱོད་འདི་ཉིད་དུ་འདུག་ལ་ཚོང་ཁང་གི་བྱ་བ་དག་བྱོས་ཤིག །ཁོ་བོ་<line/>
ཅག་ཁོ་ན་འདོང་ངོ་ཞེས་དེ་རྣམས་ཀྱིས་ཟོང་ཁྱེར་ཏེ་ཡུལ་གཞན་དུ་དོང་ངོ༌།། །།འདུལ་བ་གཞི། བམ་པོ་ཉི་ཤུ་བཞི་པ། གང་པོ་ལ་ནི་དགོས་པ་ཐམས་ཅད་གཏད་ནས་དེ་ཉིད་ན་གནས་<line/>
སོ༑ ༑ཆོས་ཉིད་ཀྱིས། ཕྱུག་པའི་ཁྱིམ་བདག་ན་ཉིན་རེ་ཞིང་འགོད་པ་འབོག་པ་ཡིན་པས་དེ་དག་གི་ཆུང་མས་བྲན་མོ་དག་མངགས་ཏེ་འགོད་པ་ནོད་དུ་བཏང་བ་ལས། གང་པོ་ཚོང་པ་དང༌། ཚོང་དཔོན་<line/>
དང༌། དེད་དཔོན་དང༌། གཞན་ཡང་རྗེས་སུ་འཚོ་བ་དག་གིས་ཡོངས་སུ་བསྐོར་ཅིང་འདུག་སྟེ། དེ་དག་གིས་སྐབས་མ་རྙེད་དོ། །ཇི་ཙམ་ན། དེ་དག་ལངས་ཏེ་དོང་པར་གྱུར་པ་དེའི་ཚེ། དེ་དག་ལ་ཉིན་<line/>
པར་གྱི་འགོད་པ་ཕོག་གོ། བུ་མོ་དེ་དག་རིང་ཞིག་ལོན་ཏེ་འོངས་པ་དང༌། ཀྱེ་མ། བུ་མོ་ཁྱེད་ཅག་རིང་ཞིག་ཅིས་ཐོགས་ཞེས་སྤྱོས་པ་ལས། དེ་དག་གིས་སྨྲས་པ། གང་པོ་ཚོང་པ་དང༌། ཚོང་དཔོན་དང༌།<line/>
</page>
<page index="73" id="37B">དེད་དཔོན་དང༌། གཞན་ཡང་རྗེས་སུ་འཚོ་བ་དག་གིས་ཡོངས་སུ་བསྐོར་ཅིང་ཉི་མའི་འོད་ཟེར་ལྟ་བུར་གཟི་བརྗིད་འབར་ཞིང་བཞུགས་ཏེ། གང་གི་ཚེ་དེ་དག་ལངས་ཏེ་མཆིས་པ་དེའི་ཚེ་ཕོག་གོ། དེ་དག་<line/>
གིས་སྨྲས་པ། གང་དག་གི་ཁྱིམ་ན་བྲན་མོའི་བུ་དག་དབང་ཕྱུག་ལ་དབང་བྱེད་པ་དེ་དག་ལ་ཡོང་ཡང་དེ་ལྟར་འགྱུར་རོ། །འབྱོར་ལེན་གྱི་ཆུང་མས་བྲན་མོ་ལ་སྨྲས་པ། རིང་མོ་ཞིག་ཏུ་ཅིའི་ཕྱིར་ཐོགས་<line/>
དེས་སྐབས་དེ་རྒྱས་པར་སྨྲས་པ་དང༌། དེས་སྨྲས་པ། ཁྱོད་འོར་ཆེའོ། །ཁྱོད་ཀྱིས་དུས་ཤེས་པར་བྱོས་ལ་སོང་ཞིག །དེས་དུས་ཤེས་པར་བྱས་ནས་སོང་བ་དང་མྱུར་དུ་ཐོབ་བོ། །གཞན་དག་ནི། རིང་དུ་<line/>
ཐོགས་པར་གྱུར་ནས་དེ་དག་གིས་དེ་ལ་དྲིས་པ། ཁྱོད་ནི། ཅི་སྟེ་མྱུར་བར་འཁོར། དེས་ཐམས་ཅད་སྨྲས་ནས། དེ་དག་ཀྱང་དེ་དང་ལྷན་ཅིག་འདོང་བར་བརྩམས་སོ། །གང་པོ་ཡང་ཚོང་པ་དང༌། ཚོང་དཔོན་དང༌།<line/>
དེད་དཔོན་དང༌། གཞན་ཡང་རྗེས་སུ་འཚོ་བ་རྣམས་ཀྱིས་ཡོངས་སུ་བསྐོར་ཅིང་འདུག་པ་ལས། དེ་དག་ཀྱང་དོང་ནས་དེས་དེ་ལ་ཉིན་པར་གྱི་འགོད་པ་ཕོག་གོ །དེ་དག་གིས་ཀྱང་མྱུར་དུ་ཐོབ་བོ། །དེ་དག་<line/>
གི་ཇོ་མོ་དག་གིས་སྨྲས་པ། མྱུར་དུ་འཁོར་བ་འདི་ལ་རྒྱུ་ཅི་ཡོད། དེ་དག་གིས་སྨྲས་པ། ཇོ་མོ་ཐུ་མོ་སྙུན་མི་མངའ་བར་གྱུར་ཅིག། གང་གི་ཚེ་དེའི་བྲན་མོ་མཆིས་པ་དེའི་ཚེ་ཕོག་ལགས་ཀྱི། བདག་<line/>
ཅག་དེ་དང་འགྲོགས་ཏེ་མཆིའོ། །དེ་དག་མི་བཟོད་པ་སྐྱེས་ནས་སྨྲས་པ། གང་དག་གི་ཁྱིམ་ན་བྲན་མོའི་བུ་དག་དབང་ཕྱུག་ལ་དབང་བྱེད་པ་དེ་དག་ལ་ཡོང་ཡང་དེ་ལྟར་འགྱུར་རོ། །ཇི་ཙམ་དུས་གཞན་<line/>
</page>
<page index="74" id="38A">༄༅། །ཞིག་ན། འབྱོར་ལེན་དང༌། འབྱོར་སྐྱོབ་དང༌། འབྱོར་དགའ་རྣམས་ལྷན་ཅིག་ཏུ་དགའ་ཞིང་མཐུན་རྒྱ་མཚོ་ཆེན་པོ་ནས་གྲུ་བོ་ཆེ་གྲུབ་སྟེ་འོངས་སོ། །འབྱོར་ལེན་གྱིས་<line/>
ཆུང་མ་ལ་དྲིས་པ། བཟང་མོ། གང་པོས་ཁྱོད་ལེགས་པར་བསྐྱངས་སམ། དེས་སྨྲས་པ། ཇི་ལྟར་མིང་པོའམ། བུས་བགྱི་བ་བཞིན་དུ་ལེགས་པར་བགྱིས་སོ། །གཞན་དག་ལ་ཁྱིམ་ཐབ་དག་<line/>
གིས་སྨྲས་པ་དང༌། དེ་དག་གིས་སྨྲས་པ། གང་དག་གི་ཁྱིམ་ན་བྲན་མོའི་བུ་དབང་ཕྱུག་ལ་དབང་བགྱིས་པ་དེ་དག་ལ་ཡོང་ཡང་དེ་ལྟར་འགྱུར་ལགས་སོ། །དེ་དག་གིས་བསམ་པ། བུད་མེད་<line/>
དག་ནི། མཛའ་བཤེས་ཀྱི་དབྱེན་དུ་འགྱུར་རོ་སྙམ་མོ། །ཇི་ཙམ་དུས་གཞན་ཞིག་ན། ཀ་ཤི་ཀའི་རས་ཀྱི་ཚོང་ཁང་གི་སྒོ་ཕྱེ་མ་ཐག་ཏུ་འབྱོར་ལེན་གྱི་བུ་འོངས་ནས། གང་པོས། དེ་ལ་ཀ་<line/>
ཤི་ཀའི་རས་ཡུག་ཅིག་བསྐོན་ནོ། །མནའ་མ་དག་གིས་མཐོང་ནས་སྨྲས་པ། བུ། འདི་སུས་བྱིན། དེས་སྨྲས་པ། ཁུ་གུས་བྱིན་ནོ། །གཞན་དག་གིས་མཐོང་ནས་ཀྱང་རང་རང་གི་བུ་བཏང་<line/>
བ་དང༌། ཀ་ཤི་ཀའི་རས་ཀྱི་ཚོང་ཁང་གི་སྒོ་ནི། བཅད། རས་སྦོམ་པོ་དག་ཡོད་པའི་ཚོང་ཁང་གི་སྒོ་ཕྱེ་བ་ལ་དེ་དག་ཀྱང་མ་སྟེས་ཏེ་ཕྱིན་ནས། དེ་དག་ལ་གང་པོས་རས་སྦོམ་པོ་བདག་བསྐོན་<line/>
ནོ༑ ༑དེ་དག་གིས་མཐོང་ནས་ཁྱིམ་ཐབ་དག་ལ་སྨྲས་པ། ཁྱེད་ཅག་གིས་གཟིགས་སམ། ཁ་ཅིག་ལ་ནི། ཀ་ཤི་ཀའི་རས་ཡུག་སྩལ་ལ། ཁ་ཅིག་ལ་ནི། རས་སྦོམ་པོ་དག་གོ། དེ་དག་གིས་<line/>
</page>
<page index="75" id="38B">ལན་བཏབ་པ། ཅི། གདོན་མི་ཟ་བར་འདི་ལྟར་ཀ་ཤི་ཀའི་ཚོང་ཁང་གི་རས་ཀྱི་སྒོ་ནི། བཅད་ལ། རས་སྦོམ་པོའི་སྒོ་ཕྱེ་བ་ལ་བབ་པ་ཞིག་མ་ཡིན་གྲང༌། དེ་དག་གིས་སྨྲས་པ། ད་དུང་ཡང་བརྟག་པར་<line/>
བགྱིའོ༑ ༑ཇི་ཙམ་དུས་གཞན་ཞིག་ན། ཤ་ཁ་རའི་ཚོང་ཁང་གི་སྒོ་ཕྱེ་བ་ན་འབྱོར་ལེན་གྱི་བུ་འོངས་ནས། དེས་ཤ་ཁ་ར་ཕོར་བུ་གང་ཐོབ་སྟེ། དེས་དེ་ཁྱེར་ནས་ཁྱིམ་དུ་སོང་བ་དང༌། མནའ་མ་དག་གིས་<line/>
མཐོང་ནས་སྨྲས་པ། བུ། འདི་སུས་བྱིན། དེས་སྨྲས་པ། ཁུ་གུས་བྱིན་ནོ། །དེ་དག་གིས་ཀྱང་རང་རང་གི་བུ་བཏང་བ་དང༌། ཤ་ཁ་རའི་ཚོང་ཁང་གི་སྒོ་ནི། བཅད། བུ་རམ་གྱི་ཚོང་ཁང་གི་སྒོ་ཕྱེ་བ་དང༌། དེ་དག་<line/>
ཀྱང་མ་སྟེས་ཏེ། བུ་རམ་གྱི་ཚོང་ཁང་གི་སྒོ་ཕྱེ་བའི་ཁར་འོངས་ནས་དེ་དག་གིས་བུ་རམ་ཞིག་ཐོབ་བོ། །དེ་དག་གིས་སྨྲས་པ། ཁྱོད་ཀྱིས་གཟིགས་སམ། གཅིག་ལ་ནི། ཤ་ཁ་ར་སྩལ་ལ། གཞན་<line/>
ལ་བུ་རམ་སྩལ་ལོ། །དེ་དག་གིས་དེ་མཐོང་སྟེ། ཇི་ལྟར་ཁྱིམ་བགོ་བ་བྱེད་པར་སྩོལ་བ་དེ་ལྟར་ཁྱིམ་ཐབ་དག་བྱེ་ནས་དེ་དག་ཕན་ཚུན་གྲོས་བྱས་པ། བདག་ཅག་གི་ཁྱིམ་གཏན་ཞིག་གིས་བགོ་<line/>
བར་བྱའོ། །གཅིག་གིས་སྨྲས་པ། ཕུ་བོ་ཆེན་པོ་སྦྲན་པ་སྙམ། གཅིག་གིས་སྨྲས་པ། རེ་ཞིག་ཇི་ལྟ་བགོ་བར་དཔྱད་དོ། །གཉིས་ཀྱིས་རང་གི་བློས་དཔྱད་པ། གཅིག་གིས་ནི། ཁྱིམ་ན་ཡོད་པ་དང་ཞིང་<line/>
ན་ཡོད་པའོ། །གཅིག་གིས་ནི། ཚོང་ཁང་ན་ཡོད་པ་དང་ཡུལ་གཞན་ན་ཡོད་པའོ། །གཅིག་གིས་ནི་གང་པོའོ། །གལ་ཏེ་ཕུ་བོ་ཆེན་པོས། ཁྱིམ་ན་ཡོད་པ་དང་ཞིང་ན་ཡོད་པ་བླངས་ན། བདག་ཅག་གིས་<line/>
</page>
<page index="76" id="39A">༄༅། །ཚོང་ཁང་ན་ཡོད་པ་དང་ཡུལ་གཞན་ན་ཡོད་པས་རང་འཚོ་བར་ནུས་སོ། །འོན་ཏེ་ཚོང་ཁང་ན་ཡོད་པ་དང་ཡུལ་གཞན་ན་ཡོད་པ་བླངས་ན། འོན་ཀྱང་བདག་ཅག་གིས་ཁྱིམ་<line/>
ན་ཡོད་པ་དང་ཞིང་ན་ཡོད་པས་རང་འཚོ་བར་བྱ་ཞིང༌། གང་པོ་ཡང་མནར་བར་ནུས་སོ། །སྙམ་ནས། དེ་གཉིས་ཀྱིས་དེ་ལྟར་གྲོས་བྱས་ཏེ། འབྱོར་ལེན་གྱི་དྲུང་དུ་སོང་ནས་སྤུན་ཞིག་པར་འགྱུར་གྱི།<line/>
བདག་ཅག་ཁྱིམ་བགོའོ། །དེས་སྨྲས་པ། ཁྱིམ་འཇིག་པར་བྱེད་པ་ནི། བུད་མེད་དག་ཡིན་པས། ལེགས་པར་བརྟགས་ཏེ་བྱ་བ་སྙམ། དེ་གཉིས་ཀྱིས་སྨྲས་པ། བདག་ཅག་གིས་བརྟགས་ཟིན་<line/>
གྱི༑ བགོའོ། །དེས་སྨྲས་པ། གལ་ཏེ་དེ་ལྟ་ན། གཟུ་བོ་མི་ལྔ་ཞིག་བོས་ཤིག །དེ་གཉིས་ཀྱིས་སྨྲས་པ། བདག་ཅག་གིས་སྔ་མོ་ཞིག་ཏུ་བགོས་ཟིན་ན། གཟུ་བོ་མི་ལྔ་ཅི་དགོས་ཀྱི། གཅིག་གིས་<line/>
ནི༑ ཁྱིམ་ན་ཡོད་པ་དང་ཞིང་ན་ཡོད་པ་དག་གོ །གཅིག་གིས་ནི། ཚོང་ཁང་ན་ཡོད་པ་དང་ཡུལ་གྱི་མཐའ་ན་ཡོད་པའོ། །གཅིག་གིས་ནི། གང་པོའོ། །དེས་སྨྲས་པ། ཅི། གང་པོ་ལ་སྐལ་པ་མི་སྦྱིན་<line/>
ན་མ། དེ་གཉིས་ཀྱིས་སྨྲས་པ། བྲན་མོའི་བུ་དེ་ལ་བགོ་སྐལ་སུས་སྦྱིན། དེར་མ་བོས་ཀྱི། དེ་ཉིད་བདག་ཅག་གིས་བགོའོ། །གལ་ཏེ་ཁྱོད་བཞེད་ན། ཁྱོད་ཉིད་སྙོམས་ཤིག །དེས་བསམ་པ།<line/>
ཕ་ན་རེ། བདག་ཁྱོད་ཀྱིས་བདོག་པ་ཐམས་ཅད་ཡོངས་སུ་བཏང་ཡང་གང་པོ་གཏང་བར་མི་བྱའོ། །ཞེས་བསྒོ་བས། གང་པོ་བླང་བར་བྱའོ། །སྙམ་དུ་བསམ་ནས། སྨྲས་པ། གལ་ཏེ་དེ་ལྟ་ན། གང་<line/>
</page>
<page index="77" id="39B">པོ་ནི། ཁོ་བོས་བཀུར་རོ། །ཁྱིམ་ན་ཡོད་པ་དང་ཞིང་ན་ཡོད་པ་དབང་བ་གང་ཡིན་པ་དེ་ནི། རིངས་པར་ཁྱིམ་དུ་སོང་ནས་སྨྲས་པ། མནའ་མཐུ་མོ་ཕྱུང་ཞིག །དེའི་ཕྱིར་ཕྱུང་བ་དང༌། སླར་ཡང་མ་<line/>
འཇུག་ཅིག །ཅིའི་ཕྱིར། བདག་ཅག་གིས་ཁྱིམ་དུ་གཏོགས་པ་བགོས་ཟིན་ཏོ། །ཚོང་ཁང་ན་ཡོད་པ་དང་ཡུལ་གཞན་ན་ཡོད་པ་དབང་བ་གང་དག་དེ་ཡང༌། དེ་མ་ཐག་ཏུ་ཚོང་ཁང་དུ་སོང་ནས་སྨྲས་<line/>
པ༑ གང་པོ་མར་བོབས་ཤིག། དེས་བབས་པ་དང༌། ད་ཕན་ཆད་མ་འཛེག་ཅིག །ཅིའི་ཕྱིར། བདག་ཅག་གིས་ཁྱིམ་བགོས་ཏེ། ཡུལ་གཞན་ན་ཡོད་པ་དང་ཚོང་ཁང་ན་ཡོད་པ་ནི། བདག་གི་ཡིན་<line/>
ནོ༑ ༑དེས་སྨྲས་པ། བདག་གི་བགོ་སྐལ་བྱིན་ཅིག །དེས་སྨྲས་པ། ཁྱོད་བྲན་མོའི་བུ་ཡིན་ན། ཁྱོད་ལ་ཅིའི་ཕྱིར་བགོ་སྐལ་བྱིན། དེར་མ་ཟད། ཁྱོད་ཉིད་ཁོ་བོ་ཅག་གིས་བགོས་ཏེ། ཕུ་བོ་ཆེན་པོས་<line/>
ཐོབ་བོ། །འབྱོར་ལེན་གྱི་ཆུང་མ་གང་པོ་དང་ལྷན་ཅིག་འགྲོགས་ཏེ་གཉེན་ཞིག་གི་ཁྱིམ་དུ་དོང་བ་དང༌། བུས་པ་བཀྲེས་ནས་ངུ་བར་བརྩམས་སོ། །དེས་སྨྲས་པ། གང་པོ། བུས་པ་དག་ལ་གཡར་<line/>
ཚུས་སྩོལ་ཅིག །དེས་སྨྲས་པ། ཀཪྴ་པ་ན་ཕོག་ཅིག །དེས་སྨྲས་པ། ཁྱོད་ཀྱིས་གསེར་འབུམ་སྙེད་ཀྱི་སྤོགས་བྱས་ན། བུས་པ་དག་གིས་གཡར་ཚུས་མ་མཆིས་པ་ལྟ། ཅི། ཁོ་བོས་ཁྱེད་ཅག་<line/>
གིས་ཁྱིམ་འདི་འདྲ་བ་འཁོས་སུ་འབེབས་པར་འགྱུར་བར་ཤེས་སམ། གལ་ཏེ། ཁོ་བོས་ཤེས་པར་གྱུར་ན། གསེར་འབུམ་ཕྲག་དུ་མ་སྤགས་པ་ཞིག །བུད་མེད་ཀྱི་གོས་ཀྱི་མཐར་མ་ཤ་<line/>
</page>
<page index="78" id="40A">༄༅། །ཀ་སྒྱུ་མ་ཅན་དག་ཐུམ་པོ་བྱེད་པ་དེ་ནི། ཆོས་ཉིད་ཡིན་ཏེ། དེས་མ་ཤ་ཀ་སྒྱུ་མ་ཅན་ཞིག་ཕོག་སྟེ། གཡར་ཚུས་བསྣམས་ཏེ་བྱོན་ཅིག །དེས་དེ་ཁྱེར་ཏེ་ཚོང་འདུས་སུ་སོང་<line/>
བ་ལས༑ མི་ཞིག་གིས་རྒྱ་མཚོའི་རླབས་ཀྱིས་བདས་པའི་ཤིང་ལས་ཁུར་ཅིག་ཁྱེར་ཏེ་གྲང་བས་སྦྲེབས་ནས་འདར་ཞིང་འོང་བ་དེ། དེས་མཐོང་ནས་དྲིས་པ། ཀྱེ་ནང་རྗེ། ཅིའི་ཕྱིར་དེ་ལྟར་འདར།<line/>
དེས་སྨྲས་པ། བདག་གིས་ཀྱང་མ་འཚལ་ཏེ། ཅུང་ཟད་དུ་ན་ཤིང་ཁུར་འདི་ཐོགས་ནས་བདག་འདི་འདྲ་བར་གྲང་བར་གྱུར་ཏོ། །དེ་ཤིང་བརྟག་པ་ལ་མཁས་པས། དེས་ཤིང་དེ་བརྟག་པར་བརྩམས་<line/>
པ་དང༌། དེ་ན་ཙནྡན་ས་མཆོག་ཡོད་པར་མཐོང་ནས། དེས་དེ་ལ་སྨྲས་པ། ཀྱེ་ནང་རྗེ། རིན་ཇི་ཙམ་དུ་བཙོང༌། ཀཪྴ་པ་ཎ་ལྔ་བརྒྱར་རོ། །དེས་དེ་ཤིང་ཁུར་དེ་བླངས་ནས་ཙནྡན་ས་མཆོག་ཕྱུང་སྟེ།<line/>
ཚོང་འདུས་སུ་སོང་ནས་སོག་ལེས་དུམ་བུ་བཞིར་གཤགས་ཏེ། དུམ་བུ་དེ་རྣམས་ཀཪྴ་པ་ཎ་སྟོང་དུ་བཙོང་ནས། དེ་ནས་དེ་ལ་ཀཪྴ་པ་ཎ་ལྔ་བརྒྱ་བྱིན་ཏེ། འདི་སྐད་ཅེས་སྨྲས་སོ། །ཁྱིམ་ག་གེ་མོ་<line/>
ཞེས་བྱ་བ་ན་འབྱོར་ལེན་གྱི་ཆུང་མ་འདུག་གི །དེར་ཤིང་ཁུར་འདི་ཁྱེར་ལ་གང་པོས་བསྐུར་བ་ཡིན་ནོ། །ཞེས་བྱོས་ཤིག །དེས་དེ་ཁྱེར་ནས་ཇི་ལྟར་གྱུར་པ་དག་སྨྲས་པ་དང༌། དེས་བྲང་བརྡུངས་<line/>
ནས་སྨྲས་པ། འདི་ལྟར། དེ་ནོར་འཁྱམས་ན། ཤེས་རབ་ཀྱང་འཁྱམས་སམ། ཅི། བཙོ་བ་ཚོལ་དུ་བཏང་ན། བཙོ་རྒྱུ་གང་ཡིན་པ་དེ་ཉིད་མེད་པར་བུས་པ་བསྐུར་ཏོ། །ཇི་ཙམ་དུས་གཞན་<line/>
</page>
<page index="79" id="40B">ཞིག་ན། གྲོང་ཁྱེར་སློ་མ་ལྟ་བུའི་རྒྱལ་པོ་ཚ་བའི་རིམས་ཆེན་པོས་ཐེབས་ནས། མྱོག་མྱོག་པོར་གྱུར་པ་དེ་ལ་སྨན་པས་ཙནྡན་ས་མཆོག་བསྟན་ཏོ། །དེ་ནས་བློན་པོ་རྣམས་ཀྱིས་ཙནྡན་ས་མཆོག་བཅལ་<line/>
བར་བརྩམས་པ་དང༌། དེ་རྣམས་ཀྱིས་ཚོང་འདུས་སུ་བརྒྱུད་པ་ལས་ཐོས་ནས། དེ་རྣམས་གང་པོའི་དྲུང་དུ་སོང་སྟེ་ཙནྡན་ས་མཆོག་ཡོད་དམ། ཡོད་དོ། །རིན་ཇི་ཙམ་དུ་བཙོང༌། ཀཪྴ་པ་ཎ་སྟོང་ངོ༌། །དེ་<line/>
རྣམས་ཀྱིས། ཀཪྴ་པ་ཎ་སྟོང་གིས་ཉོས་ནས་རྒྱལ་པོ་ལ་བྱུགས་པ་དང་སོས་པར་གྱུར་ཏོ། །རྒྱལ་པོས་བསམ་པ། གང་གི་ཁྱིམ་ན་ཙནྡན་ས་མཆོག་ཡོད་པའི་ཁྱིམ་དེ་ཅི་འདྲ་བ་ཞིག་ཡིན་སྙམ་<line/>
ནས༑ རྒྱལ་པོས་བློན་པོ་རྣམས་ལ་རྨེད་པ། འདི་ག་ལས་འོངས། བློན་པོ་རྣམས་ཀྱིས་སྨྲས་པ། ལྷ། གང་པོ་ལས་སོ། །གང་པོ་འདིར་ཁུག་ཅིག །དེར་ཕོ་ཉ་སོང་ནས་སྨྲས་པ། གང་པོ། ལྷས་བཀའ་<line/>
སྩལ་ཏོ། །དེས་དཔྱད་པར་བརྩམས་པ། རྒྱལ་པོ་བདག་ལ་ཅིའི་ཕྱིར་བཀའ་སྩོལ། དེས་ཡང་བསམ་པ། དེ་ཙནྡན་ས་མཆོག་གིས་སྙུན་གདངས་པར་གྱུར་པས་དེའི་ཕྱིར་བདག་ལ་བཀའ་སྩལ་གྱི།<line/>
ཙནྡན་ས་མཆོག་ཐམས་ཅད་ཁྱེར་ཏེ་འགྲོའོ། །སྙམ་ནས། དེས་ཙནྡན་ས་མཆོག་གི་དུམ་བུ་གསུམ་རས་ཀྱི་ནང་དུ་དཀྲིས་ཏེ། གཅིག་ལག་ཏུ་ཐོགས་ནས་རྒྱལ་པོའི་དྲུང་དུ་སོང་བ་དང༌། རྒྱལ་པོས་སྨྲས་པ།<line/>
གང་པོ། ཙནྡན་ས་མཆོག་ཅུང་ཟད་ཡོད་དམ། དེས་སྨྲས་པ། ལྷ། འདིར་མཆིས་སོ། །འདི་ལ་རིན་ཇི་ཙམ། གསེར་འབུམ་མོ། །གཞན་ཡང་ཡོད་དམ། ལྷ་མཆིས་སོ། །ཞེས་དེས་དུམ་བུ་གསུམ་ཆར་<line/>
</page>
<page index="80" id="41A">༄༅། །བསྟན་པ་དང༌། རྒྱལ་པོས་བློན་པོ་རྣམས་ལ་བསྒོ་བ། གང་པོ་ལ་གསེར་བཞི་འབུམ་བྱིན་ཅིག། གང་པོས་སྨྲས་པ། ལྷ། གསུམ་གྱི་ནི་སྩོལ་ཅིག །གཅིག་གི་ནི། ལྷ་<line/>
ལ་སྐྱེས་སུ་འབུལ་ལོ། །གསུམ་གྱི་བྱིན་ནས། རྒྱལ་པོས་སྨྲས་པ། གང་པོ་ཁྱོད་ངའི་ཐུགས་སུ་འཐད་ཀྱི། མཆོག་ཅི་འདོད་པ་གསོལ་ཅིག་དང་སྦྱིན་ནོ། །ལྷ། གལ་ཏེ་ཐུགས་དང་འཐད་པར་གྱུར་ན།<line/>
ལྷའི་ཡུལ་དུ་སུས་ཀྱང་མི་གཙེ་བར་མཆིས་པར་གསོལ། རྒྱལ་པོས་བློན་པོ་རྣམས་ལ་བསྒོ་བ། ཤེས་ལྡན་དག །དེང་ཕྱིན་ཆད་ཁྱེད་ཀྱིས་གཞོན་ནུ་རྣམས་ལ་བསྒོ་བར་བྱའོ། །གང་པོ་ལ་ནི་མ་ཡིན་<line/>
ནོ༑ ༑ཇི་ཙམ་ན། ཚོང་པ་ལྔ་བརྒྱ་ཙམ་རྒྱ་མཚོ་ཆེན་པོའི་གྲུ་བོ་ཆེ་གྲུབ་ནས་གྲོང་ཁྱེར་སློ་མ་ལྟ་བུར་ལྷགས་སོ། །ཚོང་པའི་ཚོགས་ཀྱིས་ནང་ཁྲིམས་བཅས་པ། བདག་ཅག་སུས་ཀྱང་གཅིག་<line/>
པུས་ཚོགས་ལས་གར་ཏེ་ཚོང་པའི་དྲུང་དུ་འགྲོ་བར་མི་བྱའོ། །གལ་ཏེ་སོང་ན། དེ་ལ་ཀཪྴ་པ་ཎ་དྲུག་ཅུ་དབབ་པོ། །བླངས་ཀྱང་ཚོགས་འདུས་ཏེ་བླང་བར་བྱའོ། །ཞེས་བཅས་སོ། །ཁ་ཅིག་གིས་<line/>
སྨྲས་པ། གང་པོ་ཡང་སྦྲན་པ་སྙམ། ཁ་ཅིག་གིས་སྨྲས་པ། བཀྲེན་པ་དེ་ལ་སྦྲན་ན་ཅི་ཡོད། དེའི་ཚེ་གང་པོ་ཕྱིར་བྱུང་བ་ན། དེས་ཚོང་པ་ལྔ་བརྒྱ་ཙམ་རྒྱ་མཚོ་ཆེན་པོ་ནས་གྲུ་པོ་ཆེ་གྲུབ་ནས་གྲོང་<line/>
ཁྱེར་སློ་མ་ལྟ་བུར་ཕྱིན་ནོ། །ཞེས་ཐོས་ནས་དེ་གྲོང་ཁྱེར་དུ་མ་ཞུགས་པ་ཉིད་དུ་དེ་དག་གི་དྲུང་དུ་སོང་སྟེ་དྲིས་པ། ཤེས་ལྡན་དག །རྫས་འདི་དག་ཅི་ཡིན། དེ་རྣམས་ཀྱིས་སྨྲས་པ། འདི་དང་འདི་<line/>
</page>
<page index="81" id="41B">དག་ཡིན་ནོ། །རིན་ཇི་ཙམ། དེད་དཔོན་གར་ཕྱིན་ཡང་ཁྱོད་ཁོ་ན་དྲི་བར་བས་སོ། །དེས་སྨྲས་པ། གལ་ཏེ་དེ་ཡིན་ཡང་འོན་ཀྱང་རིན་ཐང་སྨོས་ཤིག །དེ་དག་གིས་གསེར་ས་ཡ་དང་བརྒྱད་འབུམ་དུ་རིན་<line/>
བཏབ་བོ། །དེས་སྨྲས་པ། ཤེས་ལྡན་དག །ཐག་བཅད་པའི་གསེར་སུམ་འབུམ་ཁྱེར་ཅིག །ཟོང་འདི་དག་ནི། ཁོ་བོའི་ཡིན་ནོ། །ལྷག་མ་ནི། ནང་དུ་ཕྱིན་ནས་སྦྱིན་ནོ། །དེ་བཞིན་དུ་བགྱིའོ། །ཞེས་<line/>
པ་དང༌། དེས་གསེར་སུམ་འབུམ་ཡང་བླངས་ནས་ཐག་བཅད་པའི་ཕྱིར་བྱིན། རང་གི་རྒྱས་ཀྱང་བཏབ་སྟེ་སོང་ངོ༌། །དེ་ནས་ཚོང་པའི་ཚོགས་ཀྱིས། ཚོང་པའི་གཡོག་གི་མི་དག་རྫས་ཅི་ཡོད་ལྟོས་ཤིག་<line/>
ཅེས་མངགས་ནས། དེ་དག་སོང་སྟེ་དྲིས་པ། རྫས་འདི་དག་ཅི་ཡིན། འདི་དང་འདི་དག་ཡིན་ནོ། །བདག་ཅག་ལ་འདི་འདྲ་བས་ནི། མཛོད་དང་བང་བ་གང་བར་འདུག་གོ །དེ་རྣམས་ཀྱིས་སྨྲས་པ། གང་<line/>
ཡང་རུང༌། མ་གང་ཡང་རུང་སྟེ། འོན་ཀྱང་འདི་བཙོང་ཟིན་ཏོ། །སུ་ཞིག་ལ། གང་པོ་ལའོ། །གང་པོ་ལ་བཙོང་ན། ཆེན་མོ་ཞིག་ཁུགས་མོད། དེ་རྣམས་ཀྱིས་སྨྲས་པ། དེས་ཐག་བཅད་པར་བྱིན་པ་<line/>
གང་ཡིན་པ་དེ། ཁྱེད་ཀྱིས་རིན་དུ་ཡང་མི་སྦྱིན་ནོ། །དེས་ཐག་བཅད་པར་ཅི་བྱིན། གསེར་སུམ་འབུམ་མོ། །དེས་ཕུ་བོ་དེ་དག་ལས་བརྐུས་ཡང་དག་གོ །དེ་རྣམས་སླར་ལོག་སྟེ་ཚོང་པའི་ཚོགས་<line/>
ལ་སྨྲས་པ། རྫས་དེ་དག་ནི། བཙོང་ཟིན་ཏོ། །སུ་ཞིག་ལ། གང་པོ་ལའོ། །གང་པོ་ལ་བཙོང་ན། ཆེན་མོ་ཞིག་ཁུགས་མོད། །དེས་ཐག་བཅད་པར་བྱིན་པ་གང་ཡིན་པ་དེ་ཁྱེད་ཀྱིས་རིན་དུ་ཡང་<line/>
</page>
<page index="82" id="42A">༄༅། །མི་སྦྱིན་ནོ། །དེས་ཐག་བཅད་པར་ཅི་བྱིན། སྲང་སུམ་འབུམ་མོ། །དེས་སྤུན་དེ་དག་ལ་བརྐུས་ཡང་དག་གོ། དེ་རྣམས་ཀྱིས་དེ་བོས་ནས་སྨྲས་པ། གང་པོ། ཚོང་པའི་<line/>
ཚོགས་ཀྱིས་ཁྲིམས་སུ་བཅས་པ། སུས་ཀྱང་གཅིག་པུས་ཟོང་མི་བླང་གི། ཚོང་པའི་ཚོགས་ཁོ་ན་བླང་བར་བྱའོ་ཞེས་བཅས་ན། ཁྱོད་ཀྱིས་ཅིའི་ཕྱིར་བླང༌། དེས་སྨྲས་པ། ཤེས་ལྡན་དག། གང་<line/>
གི་ཚེ་ཁྱེད་ཀྱིས་ཁྲིམས་སུ་བཅའ་བ་བྱས་པ་དེའི་ཚེ། ཅི། ཁོ་བོའམ་ཁོ་བོའི་ཕུ་ནུ་པོ་དག་ལ་བསྒོའམ། ཁྱོད་ཁོ་ནས་ཁྲིམས་སུ་བཅའ་བ་བྱས། ཁྱེད་ཅག་གཉིད་སྲུངས་ཤིག །དེ་ནས་ཚོང་<line/>
པའི་ཚོགས་ཁྲོས་ནས། ཀཪྴ་པ་ཎ་དྲུག་ཅུའི་ཕྱིར་བཟུང་སྟེ་ཉི་མ་ལ་བཞག་པ། རྒྱལ་པོའི་མི་གང་གིས་མཐོང་བ་དེ་དག་གིས་རྒྱལ་པོ་ལ་སྨྲས་པ་དང༌། རྒྱལ་པོས་བསྒོ་བ། ཤེས་ལྡན་<line/>
དག༑ དེ་རྣམས་ཁུག་ཅིག །དེ་དག་གིས་དེ་རྣམས་བཀུག་པ་དང༌། རྒྱལ་པོས་སྨྲས་པ། ཤེས་ལྡན་དག །ཁྱེད་ཅག་གིས་ཅིའི་ཕྱིར་གང་པོ་བཟུང་སྟེ་ཉི་མ་ལ་བཞག། ལྷ། ཚོང་བ་རྣམས་<line/>
ཀྱིས་ཁྲིམས་སུ་བཅས་པ། སུས་ཀྱང་གཅིག་པུས་ཟོང་འཇལ་ཚོང་མི་བགྱིའོ། །ཞེས་བཅས་པ་ལས། འདི་གཅིག་པུས་འཇལ་ཚོང་བགྱིས་པས་སོ། །དེས་སྨྲས་པ། ལྷ། གང་གི་ཚེ་<line/>
འདི་དག་གིས་ཁྲིམས་སུ་བཅའ་བ་བགྱིས་པ་དེའི་ཚེ་འདི་དག་གིས། ཅི། བདག་གམ། བདག་གི་ཕུ་ནུ་བོ་དག་ལ་བསྒོའམ། ཞེས་རྨེད་གསོལ། རྒྱལ་པོས་སྨྲས་པ། ཤེས་ལྡན་དག། གང་<line/>
</page>
<page index="83" id="42B">པོའི་ཤགས་བཟང་ངོ༌། །དེ་རྣམས་སྐྱེངས་ནས་དེ་བཏང་ངོ༌། །ཇི་ཙམ་དུས་གཞན་ཞིག་ན། རྒྱལ་པོ་ལ་རྫས་ཤིག་གི་དགོས་པ་བྱུང་ནས། དེས་ཚོང་བའི་ཚོགས་བཀུག་སྟེ་བགོ་བ། ཤེས་ལྡན་དག་<line/>
ང་ལ་རྫས་ཆེ་གེ་མོ་ཞེས་བྱ་བ་ཞིག་དགོས་ཀྱི། དེ་ང་ལ་ཕུལ་ཅིག །དེ་རྣམས་ཀྱིས་སྨྲས་པ། ལྷ། གང་པོ་ལ་མཆིའོ། །དེས་སྨྲས་པ། ང་དེ་ལ་བཀའ་མི་སྩོལ་གྱི། ཁྱོད་ཉིད་ཀྱིས་དེ་ཉོས་ལ་ང་ལ་ཕུལ་<line/>
ཅིག །དེ་དག་གིས་གང་པོ་ལ་ཕོ་ཉ་བཏང་སྟེ། ཚོང་བའི་ཚོགས་འབོད་དོ་ཞེས་བྱས་སོ། །དེས་སྨྲས་པ། ཁོ་བོ་མི་འོང་ངོ༌། །དེ་ནས་ཚོང་པའི་ཚོགས་ཐམས་ཅད་འདུས་ཏེ། དེའི་ཁྱིམ་དུ་སོང་ནས་སྒོར་<line/>
བསྡད་དེ། དེ་ལ་འཕྲིན་བཏང་ནས། གང་པོ། ཚོང་པའི་ཚོགས་སྒོ་ན་སྡོད་ཀྱི། ཕྱུང་ཞིག་ཅེས་སྤྲིང་ངོ༌། །དེ་ང་རྒྱལ་དང་ཉམ་བུ་ཤེད་དང་བཅས་པའི་དྲེགས་པས་བྱུང་བ་དང༌། ཚོང་བའི་ཚོགས་ཀྱིས་<line/>
སྨྲས་པ། དེད་དཔོན་ཇི་ལྟར་ཉོས་པ་བཞིན་དུ་ཟོང་བྱིན་ཅིག །དེས་སྨྲས་པ། གལ་ཏེ་ཇི་ལྟར་ཉོས་པ་བཞིན་ཟོང་བྱིན་ན། ཁོ་བོ་ཚོང་པ་ཆེན་པོ་ཡིན་མོད། དེ་དག་གིས་སྨྲས་པ། རིན་ཉིས་འགྱུར་<line/>
གྱི་བྱིན་ཅིག་དང༌། ཚོང་པའི་ཚོགས་མཆོད་པར་འགྱུར་རོ། །དེས་བསམ་པ། ཚོང་བའི་ཚོགས་མཆོད་པར་བྱ་བ་ཡིན་ནོ་སྙམ་ནས། དེས་ས་ཡ་དང་ལྔ་འབུམ། རིན་ཉིས་འགྱུར་དུ་བྱིན་ནོ། །<line/>
ལྷག་མ་ནི། ཁྱིམ་དུ་སྦས་ནས་དེས་བསམ་པ། ཇི་ག། ཟིལ་པའི་ཐིགས་པས་བུམ་པ་དགང་བར་ནུས་སམ། རྒྱ་མཚོ་ཆེན་པོར་འཇུག་པར་བྱའོ། །སྙམ་ནས། རྒྱ་མཚོ་ཆེན་པོར་འཇུག་པར་བྱ་བའི་<line/>
</page>
<page index="84" id="43A">༄༅། །ཕྱིར་དེས་གྲོང་ཁྱེར་སློ་མ་ལྟ་བུར་དྲིལ་བསྒྲགས་ཏུ་བཅུག་པ། ཤེས་ལྡན་གྲོང་ཁྱེར་སློ་མ་ལྟ་བུ་ན་གནས་པའི་ཚོང་པ་དག་ཉོན་ཅིག །དེད་དཔོན་གང་པོ་རྒྱ་མཚོ་ཆེན་<line/>
པོར་འཇུག་པར་འགྱུར་གྱི། ཁྱེད་ཅག་ལས་གང་དག་དེད་དཔོན་གང་པོ་དང་ལྷན་ཅིག་ཤོ་གམ་མེད་པ་དང༌། ལ་གཅན་པའི་གླ་མེད་པ་དང༌། གྲུ་བཙས་མེད་པར་རྒྱ་མཚོ་ཆེན་པོར་འཇུག་<line/>
པར་སྤྲོ་བ་དེ་དག་གིས་རྒྱ་མཚོ་ཆེན་པོར་འདོང་བའི་ཟོང་སྟ་གོན་བྱོས་ཤིག །ཚོང་པ་ལྔ་བརྒྱ་ཙམ་གྱིས་རྒྱ་མཚོ་ཆེན་པོར་འདོང་བའི་ཟོང་སྟ་གོན་བྱས་སོ། །དེ་ནས་དེད་དཔོན་གང་པོ་དགེ་མཚན་<line/>
དང༌། བཀྲ་ཤིས་དང༌། བདེ་ལེགས་སུ་འགྱུར་བ་དག་བྱས་ཏེ། འཁོར་ཚོང་པ་ལྔ་བརྒྱ་དང་རྒྱ་མཚོ་ཆེན་པོར་ཞུགས་པ་ལས་གྲུ་བོ་ཆེ་གྲུབ་ནས་གྲོང་ཁྱེར་སློ་མ་ལྟ་བུར་འཁོར་ཏོ། །དེ་ལྟ་བུར་<line/>
ལན་དྲུག་གི་བར་དུ་རྒྱ་མཚོ་ཆེན་པོར་ཞུགས་པ་ལས་གྲུ་བོ་ཆེ་གྲུབ་ནས་སླར་འཁོར་ཏོ། །ཕྱོགས་ཀུན་ཏུ་གང་པོས་ལན་དྲུག་གི་བར་དུ་རྒྱ་མཚོ་ཆེན་པོར་ཞུགས་པ་ལས་གྲུ་བོ་ཆེར་གྲུབ་ནས་<line/>
སླར་འཁོར་ཏོ། །ཞེས་སྒྲ་གྲགས་པ་དང༌། མཉན་ཡོད་པའི་ཚོང་པ་དག་ཟོང་ཐོགས་ཏེ་གྲོང་ཁྱེར་སློ་མ་ལྟ་བུར་དོང་ནས། དེ་དག་ལམ་གྱིས་དུབ་པ་ངལ་སོས་ནས་དེད་དཔོན་གང་ན་བ་དེར་<line/>
དོང་སྟེ་ལྷགས་ནས་སྨྲས་པ། དེད་དཔོན་རྒྱ་མཚོ་ཆེན་པོར་བཞུད་དམ། དེས་སྨྲས་པ། ཤེས་ལྡན་དག། ལན་དྲུག་གི་བར་དུ་རྒྱ་མཚོ་ཆེན་པོ་ནས་གྲུ་བོ་ཆེ་གྲུབ་སྟེ། སླར་འཁོར་བ་ལས་བདུན་<line/>
</page>
<page index="85" id="43B">པར་འཇུག་པར་ཁྱེད་ཅག་གིས་མཐོང་བའམ། ཐོས་པ་འགའ་ཡོད་དམ། དེ་དག་གིས་སྨྲས་པ། གང་པོ། བདག་ཅག་བཤུལ་རིང་པོ་ནས་ཁྱེད་ཀྱི་ཆེད་དུ་ལྷགས་ཏེ། གལ་ཏེ་མི་འཇུག་ན།<line/>
ཁྱོད་ཉིད་ཚད་མ་ཡིན་ནོ། །དེས་བསམ་པ། བདག་ལ་ནི་ནོར་གྱིས་ཅུང་ཟད་ཀྱང་མི་ཆོག་པ་མེད་ན། འདི་དག་གི་དོན་དུ་འགྲོ་བར་བྱའོ། །སྙམ་ནས། དེ་དེ་རྣམས་དང་ལྷན་ཅིག་ཏུ་རྒྱ་མཚོ་ཆེན་པོར་<line/>
ཆས་སོ། །དེ་དག་གིས་ནམ་ཐོ་རངས་ཀྱི་དུས་སུ་ཆེད་དུ་བརྗོད་པ་དང༌། ཕ་རོལ་འགྲོ་བྱེད་དང༌། བདེན་པ་མཐོང་བ་དང༌། གནས་བརྟན་པའི་ཚིགས་སུ་བཅད་པ་དང༌། གནས་བརྟན་མའི་ཚིགས་སུ་<line/>
བཅད་པ་དང༌། རིག་གནས་པའི་ཚིགས་སུ་བཅད་པ་དང༌། ཐུབ་པའི་ཚིགས་སུ་བཅད་པ་དང༌། དོན་གྱི་ཚོམས་ཀྱི་མདོ་དག་གསང་བསྟོད་དེ་བཏོན་པ་དང༌། དེས་དེ་དག་ཐོས་ནས་སྨྲས་པ། ཤེས་ལྡན་<line/>
དག །གླུ་བཟང་པོ་ཞིག་གིས་ལོངས་ཤིག །དེ་རྣམས་ཀྱིས་སྨྲས་པ། དེད་དཔོན། དེ་དག་ནི། གླུ་མ་ལགས་སོ། །འོ་ན་ཅི། དེ་ནི། སངས་རྒྱས་ཀྱི་བཀའོ། །དེས། སངས་རྒྱས་ཞེས་བྱ་བའི་སྒྲ་སྔོན་མ་ཐོས་<line/>
པ་ཐོས་ནས། བ་སྤུའི་ཁུང་བུ་ཐམས་ཅད་ནས་སྤུ་ཟིང་ཞེས་ཕྱེད་ནས། གུས་པ་དང་བཅས་པས་དྲིས་པ། ཤེས་ལྡན་དག །སངས་རྒྱས་ཞེས་བྱ་བ་དེ་སུ་ཞིག་ཡིན། དེ་རྣམས་ཀྱིས་སྨྲས་པ། ཤཱཀྱའི་<line/>
སྲས། དགེ་སྦྱོང་གོའུ་ཏ་མ། ཤཱཀྱའི་རིགས་ལས་སྐྲ་དང་ཁ་སྤུ་བྲེགས་ནས་གོས་དུར་སྨྲིག་བགོས་ཏེ། ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས། དེ་བླ་ན་མེད་པ་<line/>
</page>
<page index="86" id="44A">༄༅། །ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ཞིག་ཡོད་དེ། དེད་དཔོན། དེ་ནི་སངས་རྒྱས་ཞེས་བགྱིའོ། །ཤེས་ལྡན་དག།<line/>
བཅོམ་ལྡན་འདས་དེ། ད་ལྟར་གང་ན་བཞུགས། དེད་དཔོན། །མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེས་དེ་སྙིང་ལ་བཟུང་<line/>
ནས་དེ་རྣམས་དང་ལྷན་ཅིག་རྒྱ་མཚོ་ཆེན་པོར་ཞུགས་ཏེ་གྲུ་བོ་ཆེ་གྲུབ་ནས་སླར་ལྷགས་སོ། །དེའི་ཕུ་བོ་འབྱོར་ལེན་གྱིས་བསམ་པ། འདི་རྒྱ་མཚོ་ཆེན་པོར་འགྲོ་འགྲོ་བས་དུབ་བར་གྱུར་གྱི། འདིའི་<line/>
ཁྱིམ་དབུབ་པར་བྱའོ། །སྙམ་ནས། དེས་དེ་ལ་སྨྲས་པ། ཁྱོད་ཀྱི་དོན་དུ་ཚོང་པ་དང༌། ཚོང་དཔོན་གང་གི་བུ་མོ་བླང་པ་ཕུ་བོ་ལ་སྨྲོས་ཤིག །དེས་སྨྲས་པ། བདག་འདོད་པ་མི་འཚལ་གྱི། གལ་ཏེ་<line/>
གནང་ན། རབ་ཏུ་འབྱུང་ངོ༌། །དེས་སྨྲས་པ། གང་གི་ཚེ་བདག་ཅག་ཁྱིམ་གྱི་འཚོ་ནམ་ལ་མ་ཞུགས་པ་དེའི་ཚེ་རབ་ཏུ་མི་འབྱུང་བར། ད་ཅིའི་ཕྱིར་དུ་རབ་ཏུ་འབྱུང༌། དེས་སྨྲས་པ། དེའི་ཚེ་ནི། མི་<line/>
རིགས་ལགས་སོ། །ད་ནི། རིགས་ལགས་སོ། །དེས་དེ་གདོན་མི་ཟ་བར་གལ་གྱིས་འཆུ་བར་ཤེས་ནས། གནང་ངོ༌། །དེས་སྨྲས་པ། ཕུ་བོ། །རྒྱ་མཚོ་ཆེན་པོ་ན་ཉེས་དམིགས་ནི། མང་ལ།<line/>
མནོག་ནི། ཆུང་ངོ༌། །དེར་འཇུག་པ་ནི། མང་ལ། སླར་འཁོར་བ་ནི། ཉུང་བས་ཁྱོད་ཀྱིས་རྣམ་པ་ཐམས་ཅད་དུ་རྒྱ་མཚོ་ཆེན་པོར་འཇུག་པར་མི་བྱའོ། །ཁྱོད་ལ་རིགས་པས་བསྒྲུབས་པའི་<line/>
</page>
<page index="87" id="44B">ནོར་ཕལ་མོ་ཆེ་ཡོད་ལ། ཁྱེད་ཀྱི་ནུ་བོ་དག་རིགས་པ་མ་ཡིན་པས་བསྒྲུབས་པ་ཡིན་པས། གལ་ཏེ་དེ་དག་ན་རེ། ལྷན་ཅིག་འཁོད་པར་བྱའོ་ཞེས་ཟེར་ན། འདུག་པར་མི་བྱའོ། །ཞེས་སྨྲས་ནས། རིམ་<line/>
གྲོ་བ་གཅིག་ཁྲིད་དེ་མཉན་ཡོད་དུ་སོང་སྟེ། མཉན་ཡོད་ཀྱི་སྐྱེད་མོས་ཚལ་དུ་འདུག་ནས། ཁྱིམ་བདག་མགོན་མེད་ཟས་སྦྱིན་ལ་འཕྲིན་པ་བཏང་སྟེ། ཁྱིམ་བདག། དེད་དཔོན་གང་པོ་ཁྱིམ་བདག་<line/>
ལྟ་བར་འདོད་ནས་སྐྱེད་མོས་ཚལ་ན་སྡོད་དོ་ཞེས་སྤྲིང་པ་དང༌། མགོན་མེད་ཟས་སྦྱིན་གྱིས་བསམ་པ། གདོན་མི་ཟ་བར་ཆུའི་བཞོན་པས་དུབ། ད་ནི། ཐང་གི་བཞོན་པས་འོངས་སོ་སྙམ་མོ། །དེ་ནས་<line/>
དྲིས་པ། ཀྱེ་ནང་རྗེ། ཟོང་ཇི་སྙེད་ཅིག་ཁྱེར། ང་ལ་ཟོང་ག་ལ་ཡོད། རིམ་གྲོ་བ་དང་གཉིས་སུ་སྟེ། དེ་དང་བདག་ཏུ་བས་སོ། །མགོན་མེད་ཟས་སྦྱིན་གྱིས་བསམ་པ། གང་བདག་གིས་སྐྱེས་བུ་དམ་པ་<line/>
དེ་ལ་བཀུར་སྟི་མ་བྱས་པར་ཁྱིམ་དུ་འབོད་པ་ནི། བདག་རིགས་པ་དང་ལྡན་པ་མ་ཡིན་ནོ། །སྙམ་ནས། དེས་དེ་བཀུར་སྟི་ཆེན་པོས་ཁྱིམ་དུ་བོས་ནས་བསྐུ་མཉེ་བྱས་ཏེ་ཁྲུས་བྱས་ནས་ཟན་བྱིན་ཏེ་དགའ་<line/>
བའི་གཏམ་བྱས་ཏེ་འདུག་ནས། མགོན་མེད་ཟས་སྦྱིན་གྱིས་དྲིས་པ། དེད་དཔོན། དགོས་པ་ཅི་ཞིག་ལ་འོངས། ཁྱིམ་བདག། བདག་ནི། ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་<line/>
དང༑ བསྙེན་པར་རྫོགས་པ་དགེ་སློང་གི་དངོས་པོ་འཚལ་ལོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས། རོ་སྟོད་བསྟོད་ནས་ལག་པ་གཡས་པ་བརྐྱང་སྟེ་ཆེད་དུ་བརྗོད་པ། ཀྱེ་མའོ་སངས་རྒྱས།<line/>
</page>
<page index="88" id="45A">༄༅། །ཀྱེ་མའོ་ཆོས། ཀྱེ་མའོ་དགེ་འདུན། ཀྱེ་མའོ་ཆོས་ལེགས་པར་གསུངས་པ་ཉིད་དེ་ལ་ནི། ད་སྐྱེས་བུ་གཙོ་བོ་འདི་ལྟ་བུ་ཡང༌། རང་གི་སྐྱེ་བོ་དང༌། གཉེན་བཤེས་ཀྱི་<line/>
ཚོགས་རྒྱ་ཆེན་པོ་དང༌། མཛོད་དང༌། བང་མཛོད་རྒྱས་པ་རྣམས་ཀྱང་སྤངས་ནས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོ་འདོད་<line/>
པར་གྱུར་ཏོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས། དེད་དཔོན་གང་པོ་ཁྲིད་དེ། བཅོམ་ལྡན་འདས་གང་ན་པ་དེར་སོང་ངོ༌། །དེའི་ཚེ་བཅོམ་ལྡན་འདས་དགེ་སློང་གི་འཁོར་བརྒྱ་ཕྲག་དུ་<line/>
མའི་གུང་ལ་བཞུགས་ནས་ཆོས་འཆད་དོ། །བཅོམ་ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་སྐྱེས་དང་བཅས་ཏེ་འོངས་པ་གཟིགས་སོ། །གཟིགས་ནས་ཀྱང་དགེ་སློང་རྣམས་ལ་བཀའ་<line/>
སྩལ་པ། དགེ་སློང་དག །ཁྱིམ་བདག་མགོན་མེད་ཟས་སྦྱིན་སྐྱེས་དང་བཅས་ཏེ་ད་ལྟར་འོང་ངོ༌། །དེ་བཞིན་གཤེགས་པའི་སྐྱེས་ནི། འདི་ལྟ་བུ་མེད་དེ། འདི་ལྟ་སྟེ། འདུལ་བའི་སྐྱེས་བུའོ། །དེ་ནས་<line/>
ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་དེད་དཔོན་གང་པོ་དང་ལྷན་ཅིག་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས།<line/>
ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། དེད་དཔོན་གང་པོ་འདི། ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་<line/>
</page>
<page index="89" id="45B">པར་རྫོགས་པ་དགེ་སློང་གི་དངོས་པོ་འཚལ་ན། དེ་བཅོམ་ལྡན་འདས་ཀྱིས་རབ་ཏུ་དབྱུང་བ་དང༌། བསྙེན་པར་རྫོགས་པར་མཛད་དུ་གསོལ། བཅོམ་ལྡན་འདས་ཀྱིས་ཁྱིམ་བདག་མགོན་མེད་ཟས་<line/>
སྦྱིན་ལ་ཅང་མི་གསུང་བས་གནང་ངོ༌། །དེ་ནས་བཅོམ་ལྡན་འདས་ཀྱིས་དེད་དཔོན་གང་པོ་ལ་བཀའ་སྩལ་པ། དགེ་སློང་ཚུར་ཤོག །ཚངས་པར་སྤྱད་པ་སྤྱོད་ཅིག་ཅེས་བཅོམ་ལྡན་འདས་ཀྱིས་བཀའ་<line/>
སྩལ་བའི་མོད་ཁོ་ནར་དེ་སྐྲ་བྱི་བ་དང༌། སྣམ་སྦྱར་གྱོན་པར་གྱུར་ཏེ། སྐྲ་དང༌། ཁ་སྤུ་ཞག་བདུན་སྐྱེས་པ་ཙམ་དང༌། ལག་ན་ལྷུང་བཟེད་དང་བྱ་མ་བུམ་ཐོགས་པ་དང༌། དགེ་སློང་བསྙེན་པར་རྫོགས་<line/>
ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ། །དེ་བཞིན་གཤེགས་པས་ཚུར་ཤོག་གསུངས་པ་ཡིས། །སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང༌། །མོད་ལ་དབང་པོ་རབ་ཞིར་གནས་<line/>
གྱུར་ཏེ། །སངས་རྒྱས་དགོངས་པས་ལུས་གཟུགས་བཀབ་པར་གྱུར། །དེ་ནས་དུས་གཞན་ཞིག་ན། ཚེ་དང་ལྡན་པ་གང་བོ་བཅོམ་ལྡན་འདས་གང་ན་བ་དེར་སོང་སྟེ། ཕྱིན་ནས་བཅོམ་ལྡན་འདས་<line/>
ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། ཚེ་དང་ལྡན་པ་གང་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས། བཅོམ་ལྡན་འདས་ལས་བདག་གིས་མདོར་བསྡུས་པའི་ཆོས་ཐོས་པ་ཇི་ལྟ་བུས་གཅིག་པུ་དབེན་པ་བག་ཡོད་པ་དང༌། རྟུན་པ་དང་ལྡན་ལ། བདག་ཉིད་ལ་བདག་ཉིད་གཏོད་ཅིང་<line/>
</page>
<page index="90" id="46A">༄༅། །གནས་པར་འགྱུར་བ་དེ་ལྟ་བུའི་ཆོས་མདོར་བསྡུས་པ་ལེགས་པར་བཤད་དུ་གསོལ། གཅིག་པུ་དབེན་པ་བག་ཡོད་པ་དང༌། རྟུན་པ་དང་ལྡན་ལ་བདག་<line/>
ཉིད་ལ་བདག་ཉིད་གཏོད་ཅིང་གནས་ན། རིགས་ཀྱི་བུ་དག །གང་གི་ཕྱིར་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་ཡང་དག་པའི་དད་པ་ཁོ་ནས་ཁྱིམ་ནས། ཁྱིམ་མ་མཆིས་<line/>
པར་རབ་ཏུ་འབྱུང་བར་བགྱིད་པ་ཚངས་པར་སྤྱོད་པའི་མཐའ་བླ་ན་མ་མཆིས་པ་དེ་མཐོང་བའི་ཆོས་དེ་ཉིད་ལ་རང་གི་མངོན་པར་ཤེས་པས་མངོན་སུམ་དུ་བགྱིས་ཏེ་བསྒྲུབས་ནས། བདག་<line/>
གི་སྐྱེ་བ་ནི། ཟད་དོ། །ཚངས་པར་སྤྱོད་པ་ནི། སྤྱད་དོ། །བྱ་བ་ནི། བྱས་སོ། །སྲིད་པ་འདི་ལས་གཞན་མི་ཤེས་སོ། །ཞེས་གོ་བར་བགྱིད་པའོ། །དེ་སྐད་ཅེས་གསོལ་པ་དང༌། བཅོམ་ལྡན་<line/>
འདས་ཀྱིས་ཚེ་དང་ལྡན་པ་གང་པོ་ལ་འདི་སྐད་ཅེས་བཀའ་སྩལ་ཏོ། །གང་པོ། ལེགས་སོ། །ལེགས་སོ། །གང་པོ། གང་ཁྱེད་འདི་སྐད་དུ་སྲིད་པ་འདི་ལས་གཞན་མི་ཤེས་སོ་ཞེས་བྱ་བ་<line/>
ནས་དེ་ལྟ་བུའི་ཆོས་མདོར་བསྡུས་པ་ལེགས་པར་བཤད་དུ་གསོལ་ཞེས་བྱ་བའི་བར་སྨྲ་བ་ནི་ཡང་ལེགས་སོ་ཞེས་བྱ་བ་སྔ་མ་བཞིན་ཏེ། དེའི་ཕྱིར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་<line/>
དོ༑ ༑གང་པོ། མིག་གིས་རྣམ་པར་ཤེས་པར་བྱ་བའི་གཟུགས་སྡུག་པ་དང༌། ཆགས་པ་དང༌། དགའ་བ་དང༌། ཡིད་དུ་འོང་བ་དང༌། འདོད་པ་དང་ལྡན་པ་དང༌། ཀུན་ཏུ་ཆགས་པར་འགྱུར་བ་<line/>
</page>
<page index="91" id="46B">ཡོད་ལ། དེ་དག་གལ་ཏེ། དགེ་སློང་གིས་མཐོང་ནས་མངོན་པར་དགའ་བ་དང༌། མངོན་པར་བསྟོད་པ་དང༌། ལྷག་པར་ཆགས་པ་དང༌། ལྷག་པར་ཞེན་ཅིང་གནས་ན། དེ་དག་ལ་མངོན་པར་དགའ་བ་<line/>
དང༌། མངོན་པར་བསྟོད་པ་དང༌། ལྷག་པར་ཆགས་པ་དང༌། ལྷག་པར་ཞེན་ཅིང་གནས་པ་དེ་ལ་ཀུན་ཏུ་དགའ་བ་འབྱུང་ངོ༌། །ཀུན་ཏུ་དགའ་བ་ཡོད་ན། དགའ་བ་དང་ཡིད་བདེ་བར་འགྱུར་རོ། །དགའ་བ་དང་<line/>
ཡིད་བདེ་བ་ཡོད་ན། ཀུན་ཏུ་ཆགས་པར་འགྱུར་རོ། །ཀུན་ཏུ་ཆགས་པ་ཡོད་ན། ཀུན་ཏུ་སྦྱོར་བར་འགྱུར་ཏེ། དགའ་བ་དང༌། ཀུན་ཏུ་ཆགས་པ་དང༌། ཀུན་ཏུ་སྦྱོར་བ་དང་ལྡན་པར་གྱུར་བའི་དགེ་སློང་ནི། གང་<line/>
པོ༑ མྱ་ངན་ལས་འདས་པ་ལས་རིང་དུ་གྱུར་པ་ཞེས་བྱའོ། །གང་པོ། རྣ་བས་རྣམ་པར་ཤེས་པར་བྱ་བའི་སྒྲ་དང༌། སྣས་རྣམ་པར་ཤེས་པར་བྱ་བའི་དྲི་དང༌། ལྕེས་རྣམ་པར་ཤེས་པར་བྱ་བའི་རོ་དང༌། ལུས་<line/>
ཀྱིས་རྣམ་པར་ཤེས་པར་བྱ་བའི་རེག་བྱ་དང༌། ཡིད་ཀྱིས་རྣམ་པར་ཤེས་པར་བྱ་བའི་ཆོས་སྡུག་པ་དང༌། ཆགས་པ་དང༌། དགའ་བ་དང༌། ཡིད་དུ་འོང་བ་དང༌། འདོད་པ་དང་ལྡན་པ་དང༌། ཀུན་ཏུ་ཆགས་པར་<line/>
འགྱུར་བ་རྣམས་ཡོད་ལ། དེ་དག་གལ་ཏེ། དགེ་སློང་གིས་ཐོས་ནས་ཞེས་བྱ་བ་ནས་མྱ་ངན་ལས་འདས་པ་ལས་རིང་དུ་གྱུར་པ་ཞེས་བྱའོ། །ཞེས་བྱ་བའི་བར་སྔ་མ་བཞིན་ནོ། །གང་པོ། མིག་གིས་རྣམ་པར་<line/>
ཤེས་པར་བྱ་བའི་གཟུགས་སྡུག་པ་དང༌། ཆགས་པ་དང༌། དགའ་བ་དང༌། ཡིད་དུ་འོང་བ་དང༌། འདོད་པ་དང་ལྡན་པ་དང༌། ཀུན་ཏུ་ཆགས་པར་འགྱུར་བ་ཡོད་ལ། དེ་དག་གལ་ཏེ། དགེ་སློང་གིས་<line/>
</page>
<page index="92" id="47A">༄༅། །མཐོང་ནས་མངོན་པར་མི་དགའ་བ་དང༌། མངོན་པར་མི་བསྟོད་པ་དང༌། ལྷག་པར་མ་ཆགས་པ་དང༌། ལྷག་པར་མ་ཞེན་ཅིང་གནས་ན། དེ་དག་ལ་མངོན་པར་མི་དགའ་བ་<line/>
དང༌། མངོན་པར་མི་བསྟོད་པ་དང༌། ལྷག་པར་མ་ཆགས་པ་དང༌། ལྷག་པར་མ་ཞེན་པར་གནས་པ་དེ་ལ་ཀུན་ཏུ་དགའ་བ་མི་འབྱུང་ངོ༌། །ཀུན་ཏུ་དགའ་བ་མེད་ན། དགའ་བ་དང༌། ཡིད་བདེ་བ་<line/>
མེད་པར་འགྱུར་རོ། །དགའ་བ་དང་ཡིད་བདེ་བ་མེད་པ་ན། ཀུན་ཏུ་མ་ཆགས་པར་འགྱུར་རོ། །ཀུན་ཏུ་ཆགས་པ་མེད་ན། ཀུན་ཏུ་སྦྱོར་བ་མེད་པར་འགྱུར་རོ། །ཀུན་ཏུ་སྦྱོར་བ་མེད་ན། དགའ་བ་དང༌།<line/>
ཀུན་ཏུ་ཆགས་པ་དང༌། ཀུན་ཏུ་སྦྱོར་བ་དང་མི་ལྡན་པའི་དགེ་སློང་ནི། གང་པོ། མྱ་ངན་ལས་འདས་པ་ལ་ཉེ་བར་གྱུར་པ་ཞེས་བྱའོ། །གང་པོ། རྣ་བས་རྣམ་པར་ཤེས་པར་བྱ་བའི་སྒྲ་དང༌། སྣས་རྣམ་<line/>
པར་ཤེས་པར་བྱ་བའི་དྲི་དང༌། ལྕེས་རྣམ་པར་ཤེས་པར་བྱ་བའི་རོ་དང༌། ལུས་ཀྱིས་རྣམ་པར་ཤེས་པར་བྱ་བའི་རེག་བྱ་དང༌། ཡིད་ཀྱིས་རྣམ་པར་ཤེས་པར་བྱ་བའི་ཆོས་སྡུག་པ་དང༌། ཆགས་<line/>
པ་དང༌། དགའ་བ་དང༌། ཡིད་དུ་འོང་བ་དང༌། འདོད་པ་དང་ལྡན་པ་དང༌། ཀུན་ཏུ་ཆགས་པར་འགྱུར་བ་ཡོད་ལ། དེ་དག་གལ་ཏེ། དགེ་སློང་དག་གིས་ཐོས་ནས་ཞེས་བྱ་བ་ནས། དེ་ནི། མྱ་ངན་<line/>
ལས་འདས་པ་ལ་ཉེ་བར་གྱུར་པ་ཞེས་བྱ་བའི་བར་གོང་མ་བཞིན་དུའོ། །གང་པོ། ངས་མདོར་བསྡུས་པའི་གདམས་ངག་འདིས་ཁྱོད་ལ་གདམས་ན། གང་དུ་གནས་པར་འདོད། གང་དུ་གནས་<line/>
</page>
<page index="93" id="47B">བཅའ་བར་འདོད། བཙུན་པ། བཅོམ་ལྡན་འདས་ཀྱིས་མདོར་བསྡུས་པའི་གདམས་ངག་འདིས་བདག་ལ་གདམས་ལགས་པས། གྲོ་བཞིན་སྐྱེས་གནས་པའི་ཡུལ་གྱི་མཐར་མཆིས་པར་འཚལ་<line/>
ལགས་སོ། །གང་པོ། གྲོ་བཞིན་སྐྱེས་གནས་པའི་ཡུལ་གྱི་མཐའི་མི་རྣམས་ནི། གཏུམ་པ། གཟུ་ལུམས་ཅན། རྩུབ་པ། གཤེ་བ། སྤྲོ་ཐུང་བ། འཕྱ་བ་ཡིན་ཏེ། གང་པོ། གལ་ཏེ་ཁྱོད་ལ་གྲོ་<line/>
བཞིན་སྐྱེས་གནས་པའི་མཐའི་མི་རྣམས། མངོན་སུམ་དུ་སྡིག་པ། ཚོགས་པར་མི་དབྱུང་བའི་ཚིག་རྩུབ་པོས་གཤེ་བར་བྱེད། ཞེར་འདེབས་པར་བྱེད། འཕྱ་བར་བྱེད་ན། དེ་ལ་ཁྱོད་ཇི་སྙམ་དུ་བྱེད།<line/>
བཙུན་པ། གལ་ཏེ་གྲོ་བཞིན་སྐྱེས་གནས་པའི་མཐའི་མི་རྣམས་བདག་ལ་མངོན་སུམ་དུ་སྡིག་པ། ཚོགས་པར་མི་དབྱུང་བའི་ཚིག་རྩུབ་པོས་གཤེ་བར་བགྱིད། ཞེར་འདེབས་པར་བགྱིད། འཕྱ་<line/>
བར་བགྱིད་ན། དེ་ལ། བདག་གིས་འདི་སྙམ་དུ་སེམས་ཏེ། ཨེ་མའོ། །གྲོ་བཞིན་སྐྱེས་གནས་པའི་མཐའི་མི་རྣམས་ནི། རུང་བ་དག་ཡིན་ནོ། །ཨེ་མའོ། །གྲོ་བཞིན་སྐྱེས་གནས་པའི་མཐའི་མི་<line/>
རྣམས་ནི། བློ་དང་ལྡན་པ་ཡིན་ཏེ། དེ་དག་བདག་ལ་སྡིག་པ། ཚོགས་པར་མི་དབྱུང་བའི་ཚིག་རྩུབ་པོས་གཤེ་བར་བྱེད། ཞེར་འདེབས་པར་བྱེད། འཕྱ་བར་བྱེད་ཀྱང༌། ལག་པའམ། བོང་བས་མ་<line/>
བརྒྱབ་སྙམ་མོ། །གང་པོ། གྲོ་བཞིན་སྐྱེས་གནས་པའི་མཐའི་མི་རྣམས་ནི། གཏུམ་པ་ཞེས་བྱ་བ་ནས་འཕྱ་བར་བྱེད་པ་ཡིན་ནོ། །ཞེས་བྱ་བའི་བར་གོང་མ་བཞིན་ཏེ། གང་པོ། གལ་ཏེ་གྲོ་བཞིན་སྐྱེས་<line/>
</page>
<page index="94" id="48A">༄༅། །གནས་པའི་མཐའི་མི་རྣམས་ཀྱིས་དབྱུག་པའམ། མཚོན་གྱིས་བརྒྱབ་ན། དེ་ལ་ཁྱོད་ཇི་སྙམ་བྱེད། བཙུན་པ། གལ་ཏེ་བདག་ལ་གྲོ་བཞིན་སྐྱེས་གནས་པའི་མཐའི་<line/>
མི་རྣམས་ཀྱིས་དབྱུག་པ་འམ། མཚོན་གྱིས་བརྒྱབ་པར་གྱུར་ན། དེ་ལ་བདག་གིས་འདི་སྙམ་དུ་སེམས་ཏེ། ཀྱེ་མའོ། །གྲོ་བཞིན་སྐྱེས་གནས་པའི་མཐའི་མི་རྣམས་ནི། རུང་བ་དག་ཡིན་ནོ། །<line/>
ཀྱེ་མའོ། །གྲོ་བཞིན་སྐྱེས་གནས་པའི་མཐའི་མི་རྣམས་ནི། བློ་དང་ལྡན་པ་ཡིན་ཏེ། དེ་དག་བདག་ལ་དབྱུག་པ་འམ། མཚོན་གྱིས་བརྒྱབ་ཀྱང༌། ཐམས་ཅད་ཀྱི་ཐམས་ཅད་དུ་སྲོག་དང་བྲལ་<line/>
བར་མི་བྱེད་དོ་སྙམ་མོ། །གང་པོ། གྲོ་བཞིན་སྐྱེས་གནས་པའི་མཐའི་མི་རྣམས་ནི། གཏུམ་པ་ཞེས་བྱ་བ་ནས་འཕྱ་བར་བྱེད་པ་ཡིན་ནོ་ཞེས་བྱ་བའི་བར་དུ་སྟེ། གལ་ཏེ་གང་པོ། གྲོ་བཞིན་སྐྱེས་<line/>
གནས་པའི་མཐའི་མི་རྣམས་ཀྱིས་ཁྱོད་ཐམས་ཅད་དུ་སྲོག་དང་བྲལ་བར་བྱེད་ན། དེ་ལ་ཁྱོད་ཇི་སྙམ་བྱེད། བཙུན་པ། གལ་ཏེ་བདག་ལ་གྲོ་བཞིན་སྐྱེས་གནས་པའི་མཐའི་མི་རྣམས་<line/>
ཀྱིས། ཐམས་ཅད་དུ་སྲོག་དང་བྲལ་བར་བགྱིད་ན། དེ་ལ་བདག་ཉིད་འདི་སྙམ་དུ་སེམས་ཏེ། བཅོམ་ལྡན་འདས་ཀྱི་ཉན་ཐོས་ལུས་རྣག་ཅན་འདིས་སྐྱོ་བ་དང༌། ངོ་ཚ་དང༌། རྣམ་པར་སྨོད་པ་གང་དག་<line/>
མཚོན་གྱིས་ཀྱང་འདེབས་པར་བྱེད། དུག་ཀྱང་ཟ་བར་བྱེད། ཐག་པས་ཀྱང་འགེགས་ཏེ་འཆི་བར་བྱེད། གཡང་ས་ནས་ཀྱང་མཆོངས་ཏེ་འཆི་བ་ཡོད་ན། ཀྱེ་མའོ། །གྲོ་བཞིན་སྐྱེས་གནས་<line/>
</page>
<page index="95" id="48B">པའི་མཐའི་མི་རྣམས་ནི། རུང་བ་དག་ཡིན་ནོ། །ཀྱེ་མའོ། །གྲོ་བཞིན་སྐྱེས་གནས་པའི་མཐའི་མི་རྣམས་ནི། བློ་དང་ལྡན་པ་ཡིན་ཏེ། དེ་དག་བདག་གི་ལུས་རྣག་ཅན་འདི་ལས། ཚོགས་ཆུང་དུས་གྲོལ་བར་<line/>
བྱེད་དོ་སྙམ་བསམ་པར་བགྱིའོ། །གང་པོ། ལེགས་སོ། །ལེགས་སོ། །གང་པོ་ཁྱོད། བཟོད་པ་དང་དེས་པ་འདི་དང་ལྡན་པར་གྲོ་བཞིན་སྐྱེས་གནས་པའི་ཡུལ་གྱི་མཐར་གནས་པར་ནུས་པ་ནི། ཁྱོད་ཀྱང་<line/>
ལེགས་སོ། །གང་པོ་སོང་ལ། མ་བསྒྲལ་བ་རྣམས་ནི། སྒྲོལ་ཅིག །མ་གྲོལ་བ་རྣམས་ནི། གྲོལ་ཅིག །དབུགས་མ་ཕྱིན་པ་རྣམས་ནི། དབུགས་ཕྱུང་ཞིག །ཡོངས་སུ་མྱ་ངན་ལས་མ་འདས་པ་རྣམས་ནི།<line/>
ཡོངས་སུ་མྱ་ངན་ལས་ཟློ་ཞིག །དེ་ནས་ཚེ་དང་ལྡན་པ་གང་པོ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་ཅིང་རྗེས་སུ་ཡི་རང་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་<line/>
ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་ཚེ་དང་ལྡན་པ་གང་པོ་དེ་ཉིད་ཀྱི་མཚན་མོ་འདས་ནས་སྔ་དྲོ་ཤམ་ཐབས་བགོས་ཏེ། ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་<line/>
བསོད་སྙོམས་ལ་ཞུགས་ཏེ། མཉན་ཡོད་དུ་བསོད་སྙོམས་ཀྱི་ཟས་ཀྱི་བྱ་བ་བྱས་ནས། ཟས་ཕྱི་མའི་བསོད་སྙོམས་ལས་སླར་ལོག་སྟེ། གནས་མལ་ཇི་ལྟར་ལོངས་སྤྱོད་པ་འཁོས་སུ་ཕབ་ནས་ལྷུང་<line/>
བཟེད་དང་ཆོས་གོས་ཐོགས་ཏེ། གྲོ་བཞིན་སྐྱེས་གནས་པའི་ཡུལ་གྱི་མཐའ་གང་ན་བ་དེར་ཆས་ཏེ་རིམ་གྱིས་རྒྱུ་ཞིང་སོང་བ་ན། གྲོ་བཞིན་སྐྱེས་གནས་པའི་ཡུལ་གྱི་མཐར་ཕྱིན་ཏོ། དེ་ནས་ཚེ་དང་ལྡན་<line/>
</page>
<page index="96" id="49A">༄༅། །པ་གང་པོ། སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་གྲོ་བཞིན་སྐྱེས་གནས་པའི་མཐར་བསོད་སྙོམས་ལ་ཞུགས་པ། རྔོན་པ་ཞིག་མདའ་<line/>
གཞུ་ལག་ཏུ་ཐོགས་ཏེ་རི་དྭགས་གཤོར་དུ་འགྲོ་བ་དེས་མཐོང་ནས། དེས་བསམ་པ། དགེ་སྦྱོང་མགོ་རེག་འདི་མཐོང་བ་ནི། ཁ་རྗེ་མ་རུང་བར་བྱས་སོ། །སྙམ་དུ་བསམ་ནས། གཞུ་རྣ་དྲུང་དུ་<line/>
བཀང་སྟེ། ཚེ་དང་ལྡན་པ་གང་པོ་གང་ན་བ་དེར་བརྒྱུགས་པ་དང༌། དེ་ནས་ཚེ་དང་ལྡན་པ་གང་པོས་དེ་མཐོང་ངོ༌། །མཐོང་ནས་ཀྱང་བླ་གོས་བསྙིལ་ཏེ་སྨྲས་པ། བཞིན་བཟང༌། དགང་དཀའ་<line/>
བ་འདིའི་དོན་དུ་ཞུགས་པས་འདི་ལ་སྣུན་ཅིག །ཚིགས་སུ་བཅད་དེ་ཡང་སྨྲས་པ། གང་གི་དོན་དུ་མཁའ་ལ་བྱ་རྒྱུ་རི་དྭགས་རྙིས་ཟིན་གྱུར། །གཡུལ་ངོར་མདའ་མདུང་མདའ་བོ་ཆེ་<line/>
ཐོགས་མི་རྣམས་འཆི་འགྱུར་ལ། །བཀྲེན་པ་ཉོན་མོངས་ཡུལ་ངན་རྒྱུ་ཞིང་མཆིལ་པས་ཉ་ཟིན་པ། །སྡིག་པ་རབ་མང་ལྟོ་འདིར་ཁྱོད་ཀྱིས་ཚམ་རིམས་མདའ་འཕོངས་ཤིག །དེས་བསམ་<line/>
པ༑ རབ་ཏུ་བྱུང་བ་འདི་ནི། འདི་ལྟ་བུའི་བཟོད་པ་དང༌། དེས་པ་དང་ལྡན་པ་ཡིན་ནོ། །ཅིའི་ཕྱིར་འདི་ལ་མདའ་འཕང་སྙམ་དུ་བསམ་ནས། དེ་སེམས་མངོན་པར་དད་པར་གྱུར་ཏེ། །དེ་ནས་ཚེ་<line/>
དང་ལྡན་པ་གང་པོས་དེ་ལ་ཆོས་བཤད་དེ་སྐྱབས་སུ་འགྲོ་བ་དང༌། བསླབ་པའི་གཞི་རྣམས་ལ་བཞག་པ་དང༌། དེས་རི་ཁྲོད་པ་གཞན་ལྔ་བརྒྱ་ནི། དགེ་བསྙེན་དུ་བྱས། ལྔ་བརྒྱ་ནི།<line/>
</page>
<page index="97" id="49B">དགེ་བསྙེན་མར་བྱས་ནས་གཙུག་ལག་ཁང་ལྔ་བརྒྱ་རྩིག་ཏུ་བཅུག་སྟེ། ཁྲི་དང་ཁྲིའུ་དང༌། སྟན་ནང་ཚངས་ཅན་དང༌། སྔས་ནང་ཚངས་ཅན་དང༌། གོར་ཐབས་བརྒྱ་ཕྲག་དུ་མ་འབུལ་དུ་<line/>
བཅུག་གོ །ཟླ་བ་གསུམ་པོ་དེ་འདས་པ་དང༌། དེས་རིག་པ་གསུམ་ལུས་ཀྱིས་མངོན་སུམ་དུ་བྱས་ནས་དགྲ་བཅོམ་པར་གྱུར་ཏེ། ཁམས་གསུམ་གྱི་འདོད་ཆགས་དང་བྲལ་བ་ཞེས་བྱ་བ་ནས་<line/>
དབང་པོ་དང་ཉེ་དབང་པོའི་ལྷ་དང་བཅས་པ་རྣམས་ཀྱིས་མཆོད་པར་བྱ་བ་དང༌། རྗེད་པར་བྱ་བ་དང༌། མངོན་སུམ་དུ་སྨྲ་བར་བྱ་བར་གྱུར་ཏོ་ཞེས་བྱ་བའི་བར་དུའོ། །ཇི་ཙམ་དུས་གཞན་ཞིག་ན།<line/>
ཤིང་གི་རྣ་ཆ་ཅན་གྱི་ནུ་བོ་གཉིས། ལོངས་སྤྱོད་བསྲབས་ཤིང་ཡོངས་སུ་ཟད་ལ་གཏུགས་པར་གྱུར་ནས། དེ་གཉིས་ཀྱིས་སྨྲས་པ། བྱུར་ལྟ་བུ་དེ། བདག་ཅག་གི་ཁྱིམ་ནས་སོང་གི། ཚུར་<line/>
ཤོག །ལྷན་ཅིག་གནས་པར་བྱའོ། །དེས་སྨྲས་པ། བྱུར་ལྟ་བུ་དེ་གང་ཞིག་ཡིན། གང་པོ་ཡིན་མོད། དེ་ནི། ཁོ་བོའི་ཁྱིམ་ནས་དཔལ་བྱུང་བ་ཡིན་གྱི། དེ་བྱུར་ལྟ་བུ་ནི། མ་ཡིན་ནོ། །དེ་<line/>
གཉིས་ཀྱིས་སྨྲས་པ། དཔལ་ཡང་རུང༌། བྱུར་ཡང་རུང༌། ཚུར་ཤོག །ལྷན་ཅིག་ཏུ་གནས་པར་བྱའོ། །དེས་སྨྲས་པ། ཁྱེད་ཅག་གི་ནོར་ནི། རིགས་པར་བསྒྲུབས་པ་མ་ཡིན་ལ་ཁོ་བོས་ནི།<line/>
རིགས་པར་བསྒྲུབས་པ་ཡིན་པས། ཁྱེད་ཅག་དང་ཁོ་བོ་ལྷན་ཅིག་གནས་པར་མི་བྱའོ། །དེ་གཉིས་ཀྱིས་སྨྲས་པ། བྲན་མོའི་བུ་དེས་རྒྱ་མཚོ་ཆེན་པོར་ཡང་སོང་ཡང་སོང་ནས་ཁྱོད་ཀྱི་ལོངས་སྤྱོད་<line/>
</page>
<page index="98" id="50A">༄༅། །དག་བསྒྲུབས་པ། ཁྱོད་དེ་ལ་སྤྱོད་པས་རྒྱགས་སུ་ཟད། ཁྱོད་ཀྱིས་ནི། རྒྱ་མཚོ་ཆེན་པོར་འཇུག་པར་ག་ལ་ནུས། དེ་དེ་གཉིས་ལས་ང་རྒྱལ་བཟུང་ནས། ངེས་<line/>
བསམ་པ། བདག་ཀྱང་རྒྱ་མཚོ་ཆེན་པོར་འཇུག་པར་བྱའོ་སྙམ་ནས་ཞེས་བྱ་བ་ནས་རྒྱ་མཚོ་ཆེན་པོར་ཞུགས་སོ། །ཞེས་བྱ་བའི་བར་གོང་མ་བཞིན་དུའོ། །ཇི་ཙམ་ན། གྲུ་བོ་ཆེ་དེ་རྗེས་སུ་<line/>
མཐུན་པའི་རླུང་གིས་ཙནྡན་ས་མཆོག་གི་ཚལ་དུ་བདས་སོ། །ས་མཁན་གྱིས་སྨྲས་པ། ཤེས་ལྡན་དག །ཙནྡན་ས་མཆོག་གི་ཚལ་ཞེས་གྲགས་པ་གང་ཡིན་པ་དེ་ནི། འདི་ཡིན་གྱི། འདི་ལས་<line/>
འདོམས་ལ་ལོངས་ཤིག །དེའི་ཚེ་ན། ཙནྡན་ས་མཆོག་གི་ཚལ་གྱི་དབང་པོ་གནོད་སྦྱིན་དབང་ཕྱུག་ཆེན་པོ་ཞེས་བྱ་བ་ཡིན་ཏེ། དེ་ཡང་གནོད་སྦྱིན་རྣམས་ཀྱི་གནོད་སྦྱིན་གྱི་མདུན་སར་སོང་ངོ༌། །<line/>
དེ་ནས་ཙནྡན་ས་མཆོག་གི་ཚལ་སྟ་རེ་ལྔ་བརྒྱ་ཙམ་གྱིས་གཅོད་པར་བརྩམས་སོ། །གནོད་སྦྱིན་མི་དགའ་བ་ཞེས་བྱ་བས་ཙནྡན་ས་མཆོག་གི་ཚལ་སྟ་རེ་ལྔ་བརྒྱ་ཙམ་གྱིས་གཅོད་པ་མཐོང་ངོ༌། །<line/>
མཐོང་ནས་ཀྱང་གནོད་སྦྱིན་དབང་ཕྱུག་ཆེན་པོ་གང་ན་བ་དེར་སོང་སྟེ་ཕྱིན་ནས། གནོད་སྦྱིན་དབང་ཕྱུག་ཆེན་པོ་ལ་འདི་སྐད་ཅེས་སྨྲས་སོ། །དཔོན་པོ་མཁྱེན་པར་མཛོད་ཅིག །ཙནྡན་ས་མཆོག་གི་<line/>
ཚལ་སྟ་རེ་ལྔ་བརྒྱ་ཙམ་གྱིས་འགུམ་ན། ཁྱོད་ཀྱི་འཕྲིན་ལས་སམ་བགྱི་བ་གང་ལགས་པ་དེ་མཛོད་ཅིག །དེ་ནས་གནོད་སྦྱིན་དབང་ཕྱུག་ཆེན་པོ་གནོད་སྦྱིན་གྱིས་མདུན་མ་བྱས་ནས་མི་བཟོད་པ་<line/>
</page>
<page index="99" id="50B">སྐྱེས་ཏེ། རླུང་ནག་པོ་ཆེན་པོ་འཇིགས་སུ་རུང་བ་བསླངས་ནས། ཙནྡན་ས་མཆོག་གི་ཚལ་གང་ན་བ་དེར་ཆས་སོ། །ས་མཁན་གྱིས་སྨྲས་པ། ཤེས་ལྡན་འཛམ་བུའི་གླིང་པའི་ཚོང་བ་དག་ཉོན་ཅིག།<line/>
རླུང་ནག་པོ་ཆེན་པོ་འཇིགས་པ་ཞིག་ཡོད་དོ། །ཞེས་གྲགས་པ་གང་ཡིན་པ་དེ་ནི། འདི་ཡིན་གྱི། ངོ་ལོན་སོམས་ཤིག །དེ་ནས་ཚོང་པའི་ཚོགས་དེ་རྣམས་འཇིགས་སྐྲག། ཕོངས་ཏེ་བ་སྤུའི་ཁུང་བུ་<line/>
ཐམས་ཅད་ནས་སྤུ་ཟིང་ཞེས་བྱེད་ནས་ལྷ་རྣམས་ལ་གསོལ་བར་བྱེད་པར་རྩོམ་སྟེ། ཞི་བ་དང་ནི་ཆུ་ལྷ་ལུས་ངན་ནོར་ལྷ་སོགས། །ལྷ་མི་ལྟོ་འཕྱེ་གནོད་སྦྱིན་ལྷ་མིན་དབང་པོ་རྣམས། །བདག་ཅག་<line/>
ཤིན་ཏུ་ཉམ་ཐག་འཇིགས་པར་གྱུར་ལགས་ཀྱི། །བསྙེངས་བྲལ་དེ་རིང་བདག་ཅག་རྣམས་ཀྱི་མགོན་མཛོད་ཅིག །མི་རྣམས་ཁ་ཅིག་བདེ་སོགས་ཁྱོད་ལ་འདུད། །གཞན་དག་ཚངས་དད་ཁྱབ་<line/>
འཇུག་ལྷ་ཆེན་དང༌། སར་བརྟེན་ཤིང་དང་ཚལ་ལ་བརྟེན་པ་ལ། །ཤ་ཟའི་རླུང་གིས་ཟིན་པས་སྐྱབས་ཚོལ་འདུད། །ཤིང་གི་རྣ་ཆ་ཅན་སེམས་ལས་ཆུང་ངུས་འདུག་པ་དང༌། ཚོང་པ་རྣམས་ཀྱིས་<line/>
སྨྲས་པ། དེད་དཔོན། བདག་ཅག་ནི། སྡུག་བསྔལ་མི་ཟད་པ། ཉམ་ང་བར་གྱུར་ན། ཁྱོད་ཅིའི་ཕྱིར་སེམས་ལས་ཆུང་ངུར་འདུག །དེས་སྨྲས་པ། ཤེས་ལྡན་དག །ཁོ་བོ་ལ་ནུ་བོས་བསྒོ་བ།<line/>
ཕུ་བོ་རྒྱ་མཚོ་ཆེན་པོར་ཞུགས་པ་ནི། གནོག་ཆུང་ལ་ཉེས་དམིགས་མང་བ་སྟེ། སྲེད་པས་ལྡོངས་པ་ཕལ་ཆེར་འཇུག་ཀྱང༌། སླར་འཁོར་བ་ཉུང་བས་ཁྱོད་ཀྱིས་རྣམ་པ་གང་གིས་ཀྱང་རྒྱ་<line/>
</page>
<page index="100" id="51A">༄༅། །མཚོ་ཆེན་པོར་འཇུག་པར་མི་བྱའོ་ཞེས་བསྒོ་བ་ལས། ཁོ་བོས་དེའི་ཚིག་མ་མཉན་ཏེ། རྒྱ་མཚོ་ཆེན་པོར་ཞུགས་པས་ད་ཅི་བྱར་ཡང་མེད་དོ། །ཁྱོད་ཀྱི་ནུ་བོ་གང་<line/>
ཡིན། གང་པོ་ཡིན་ནོ། །ཚོང་པའི་ཚོགས་རྣམས་ཀྱིས་སྨྲས་པ། ཤེས་ལྡན་དག །འཕགས་པ་གང་པོ་དེ་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་གྱི། དེ་ཉིད་ལ་བདག་ཅག་སྐྱབས་<line/>
སུ་འགྲོ་བར་བྱའོ་ཞེས། དེ་ཐམས་ཅད་ཀྱིས་ཚིག་མཐུན་པར་འདི་སྐད་ཅེས། འཕགས་པ་གང་པོ་དེ་ལ་ཕྱག་འཚལ་ལོ། །འཕགས་པ་གང་པོ་དེ་ལ་ཕྱག་འཚལ་ལོ། །ཕྱག་འཚལ་ལོ། །<line/>
ཞེས་སྨྲས་སོ། །དེ་ནས་ཚེ་དང་ལྡན་པ་གང་པོ་ལ་མངོན་པར་དགའ་བའི་ལྷ་གང་ཡིན་པ་དེ་དག་ཚེ་དང་ལྡན་པ་གང་པོ་གང་ན་བ་དེར་སོང་སྟེ་ཕྱིན་ནས། ཚེ་དང་ལྡན་པ་གང་པོ་ལ་འདི་སྐད་ཅེས་<line/>
སྨྲས་སོ། །འཕགས་པ། ཁྱོད་ཀྱི་གཅེན་ནི། སྡུག་བསྔལ་མི་ཟད་པ། ཉམ་ང་བར་གྱུར་གྱི། དགོངས་སུ་གསོལ། དེས་བསམ་སྟེ། དེ་ནས་སེམས་ཇི་ལྟར་མཉམ་པར་གཞག་ན།<line/>
གྲོ་བཞིན་སྐྱེས་གནས་པའི་མཐའ་ནས་མི་སྣང་བར་གྱུར་ཏེ། རྒྱ་མཚོ་ཆེན་པོར་གྲུའི་དངོར་སྐྱིལ་མོ་ཀྲུང་བཅས་ནས་འདུག་པ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་<line/>
རླུང་ནག་པོ་དེ་རི་རབ་ལ་ཕོག་སྟེ། རྡུགས་པ་བཞིན་དུ་སླར་ལོག་པར་གྱུར་ཏོ། །གནོད་སྦྱིན་དབང་ཕྱུག་ཆེན་པོས་བསམ་པ། སྔོན་ཆད་ནི། རླུང་ནག་པོས་གྲུ་གང་ལ་རེག་པ་དེ་ཤིང་བལ་<line/>
</page>
<page index="101" id="51B">གྱི་འདའ་བུ་བཞིན་འཕངས་པ་དང༌། འཇིག་པར་འགྱུར་ན། ད་རླུང་ནག་པོ་དེ་རི་རབ་ལ་ཕོག་སྟེ། རྡུགས་པ་བཞིན་དུ་སླར་ལོག་པར་གྱུར་པའི་རྒྱུ་གང་ཡིན་སྙམ་ནས། ཕན་ཚུན་<line/>
དུ་བརྟག་པར་བརྩམས་པ་ལས་ཇི་ཙམ་ན། ཚེ་དང་ལྡན་པ་གང་པོ་གྲུའི་དངོར་སྐྱིལ་མོ་ཀྲུང་བཅས་ནས་འདུག་པ་མཐོང་ངོ༌། །མཐོང་ནས་ཀྱང་དེས་སྨྲས་པ། འཕགས་པ་གང་པོ་མཐོ་<line/>
འཚམ་སྟེ་ཅི་བགྱི། གང་པོས་སྨྲས་པ། རྒ་བའི་ཆོས་ཅན་ཁྱོད་ཉིད་ཀྱིས་ང་ལ་མཐོ་འཚམ་མམ། གལ་ཏེ་ངས་འདི་ལྟ་བུའི་ཡོན་ཏན་གྱི་ཚོགས་མ་ཐོབ་པར་གྱུར་ན། ཁྱོད་ཀྱིས་ངའི་ཕུ་བོ་<line/>
མིང་ལུས་པར་བྱས་པར་འགྱུར་རོ། །དབང་ཕྱུག་ཆེན་པོས་སྨྲས་པ། འཕགས་པ། ཙནྡན་ས་མཆོག་འདི་ནི། འཁོར་ལོས་བསྒྱུར་བའི་རྒྱལ་པོའི་དོན་དུ་སྲུང་ལགས་སོ། །གང་པོས་སྨྲས་<line/>
པ༑ དཔོན་པོ་ཇི་སྙམ་དུ་སེམས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང༌། འཁོར་ལོས་བསྒྱུར་བའི་རྒྱལ་པོ་གང་ཆེ། འཕགས་པ། ཅི། བཅོམ་<line/>
ལྡན་འདས་འཇིག་རྟེན་དུ་བྱུང་ངམ། བྱུང་ངོ༌། །གལ་ཏེ་དེ་ལྟ་ན། ད་གང་མ་གང་བ་དེ་ཁོངས་ཤིག །དེ་ནས་ཚོང་པའི་ཚོགས་དེ་རྣམས་སྲོག་བྱིན་ཏེ། ཚེ་དང་ལྡན་པ་གང་པོ་ལ་སེམས་མངོན་<line/>
པར་དད་ནས་གྲུ་དེ་ཙནྡན་ས་མཆོག་གིས་བཀང་སྟེ་ཆས་པ་དང༌། རིམ་གྱིས་གྲོང་ཁྱེར་སློ་མ་ལྟ་བུར་ཕྱིན་ཏོ། །དེ་ནས་གང་པོས་ཕུ་བོ་ལ་སྨྲས་པ། གང་གི་མིང་གིས་གྲུ་བོ་ཆེ་གྲུབ་སྟེ་འོངས་པ་<line/>
</page>
<page index="102" id="52A">༄༅། །དེ་ནི། དེ་དབང་པས་ཁྱོད་ཀྱིས་རིན་པོ་ཆེ་ནི། ཚོང་པ་འདི་རྣམས་ལ་བགོས་ཤིག །བདག་གིས་ནི། ཙནྡན་ས་མཆོག་འདི་རྣམས་ཀྱིས་བཅོམ་ལྡན་འདས་<line/>
ཀྱི་ཕྱིར་ཙནྡན་གྱི་ཕྲེང་བའི་ཁང་བཟང་རྩིག་གོ །དེས་ཚོང་པ་དེ་རྣམས་ལ་རིན་པོ་ཆེ་རྣམས་བགོས་སོ། །དེ་ནས་གང་པོས་ཙནྡན་ས་མཆོག་གི་ཁང་བཟང་ཞིག་རྩིག་པར་བརྩམས་ཏེ།<line/>
དེས་བཟོ་བོ་དག་བཀུག་ནས། སྨྲས་པ། ཤེས་ལྡན་དག །ཅི། ཉི་མ་རེ་རེ་ཞིང་ཀཪྴ་པ་ཎ་ལྔ་བརྒྱད་ལེན་ནམ། འོན་ཏེ་ཙནྡན་ས་མཆོག་གི་ཕྱེ་མ་ཕོ་སུམ་གང་ལེན། དེ་དག་གིས་སྨྲས་<line/>
པ༑ འཕགས་པ། ཙནྡན་ས་མཆོག་གི་ཕྱེ་མ་ཕོ་སུམ་གང་འཚལ་ལོ། །ཇི་ཙམ་ན། རིང་པོར་མི་ཐོགས་པར་ཙནྡན་གྱི་ཕྲེང་བའི་ཁང་བཟང་བརྩིགས་ཏེ་བྱི་དོར་ཐམས་ཅད་ཟིན་པར་གྱུར་<line/>
ཏོ༑ ༑དེ་ན་ཞོགས་མ་དང་ཕྱེ་མའི་ལྷག་མ་གང་ཡིན་པ་དེ་དག་ཀྱང་བཏགས་ནས་དེ་ཉིད་ལ་ཞལ་ཞལ་དུ་བྱུགས་སོ། །དེས་སྤུན་དེ་རྣམས་ཕན་ཚུན་ཐམས་ཅད་བཟོད་པ་གསོལ་དུ་བཅུག་<line/>
ནས་སྨྲས་པ། སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་སྤྱན་དྲོངས་ལ་ཞལ་ཟས་གསོལ་ཅིག །འཕགས་པ་གང་པོ། བཅོམ་ལྡན་འདས་གང་ན་བཞུགས། མཉན་ཡོད་<line/>
ནའོ༑ ༑ལམ་ཇི་སྲིད་མཆིས། མཉན་ཡོད་དུ་དཔག་ཚད་བརྒྱ་ལྷག་ཙམ་མོ། །རེ་ཞིག་རྒྱལ་པོ་ལ་བརྟག་པར་བགྱིའོ། །དེ་བཞིན་དུ་གྱིས་ཤིག །དེ་དག་རྒྱལ་པོའི་དྲུང་དུ་དོང་ནས། ལྷ། བདག་<line/>
</page>
<page index="103" id="52B">ཅག་ནི། སངས་རྒྱས་ལ་སོགས་པ་དགེ་སློང་གི་དགེ་འདུན་སྤྱན་དྲངས་ཏེ་ཞལ་ཟས་གསོལ་བར་འཚལ་ན། ལྷས་བདག་ཅག་ལ་བསྟང་དུ་གསོལ། རུང་གི། དེ་བཞིན་དུ་བྱའོ། །དེ་ནས་ཚེ་<line/>
དང་ལྡན་པ་གང་པོ་ཁང་སྟེང་དུ་འཛེགས་ནས་རྒྱལ་བྱེད་ཀྱི་ཚལ་ལོགས་སུ་ཁ་བལྟས་ཏེ། པུས་མོའི་ལྷ་ང་གཉིས་ས་ལ་བཙུགས་ཏེ་འདུག་ནས་མེ་ཏོག་གིས་གཏོར། བདུག་པས་བདུགས་ནས་ཁྱིམ་<line/>
པ་ཞིག་གསེར་གྱི་བྱ་མ་བུམ་འཛིན་དུ་བཅུག་སྟེ་གསོལ་པ་འདེབས་པ་ལ་ཞུགས་པ། ཚུལ་ཁྲིམས་རྣམ་དག་ཤིན་ཏུ་རྣམ་དག་བློ། །ཞལ་ཟས་དུས་སུ་རྟག་ཏུ་དོན་གཟིགས་པ། །མགོན་མེད་<line/>
གྱུར་པ་རབ་ཏུ་གཟིགས་ནས་ནི། །ཤིན་ཏུ་ཐུགས་བརྩེར་མཛད་དེ་གཤེགས་པར་གསོལ། །དེ་ནས་མེ་ཏོག་དེ་རྣམས་སངས་རྒྱས་རྣམས་ཀྱི་སངས་རྒྱས་ཀྱི་མཐུ་དང༌། ལྷ་རྣམས་ཀྱི་ལྷའི་མཐུས་<line/>
མེ་ཏོག་གི་ཁང་བཟང་དུ་བྱས་ཏེ། རྒྱལ་བུ་རྒྱལ་བྱེད་ཀྱི་ཚལ་དུ་རྒན་རིམ་བཞིན་དུ་གནས་པར་གྱུར་ཏོ། །བདུག་པ་ནི། སྤྲིན་ལྟར་སྤུངས་སོ། །ཆུ་ནི། བཻ་ཌཱུཪྻའི་ཕུར་མ་ལྟ་བུར་གྱུར་ཏོ། །ཚེ་དང་<line/>
ལྡན་པ་ཀུན་དགའ་བོ་མཚན་མ་ལ་མཁས་པ་ཡིན་པས་ཐལ་མོ་སྦྱར་བ་བྱས་ཏེ། བཅོམ་ལྡན་འདས་ལ་ཞུས་པ། བཙུན་པ། སྤྱན་འདྲེན་པ་གང་ནས་མཆིས། ཀུན་དགའ་བོ། གྲོང་ཁྱེར་སློ་མ་<line/>
ལྟ་བུ་ནས་སོ། །བཙུན་པ། གྲོང་ཁྱེར་སློ་མ་ལྟ་བུར་ཇི་སྲིད་ཅིག་མཆིས། ཀུན་དགའ་བོ། དཔག་ཚད་བརྒྱ་ལྷག་ཙམ་ཡོད་ཀྱི། སོང་ལ། དགེ་སློང་རྣམས་ལ་ཁྱེད་ཅག་ལས་གང་དང་གང༌། སང་<line/>
</page>
<page index="104" id="53A">༄༅། །གྲོང་ཁྱེར་སློ་མ་ལྟ་བུར་སོང་ནས་ཟས་ཟ་བར་སྤྲོ་བས་ཚུལ་ཤིང་ལོངས་ཤིག་ཅེས་སྒོས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་<line/>
བཅོམ་ལྡན་འདས་ལས་མཉན་ནས་ཚུལ་ཤིང་བླངས་ཏེ། བཅོམ་ལྡན་འདས་ཀྱི་སྤྱན་སྔར་འདུག་པ་དང༌། བཅོམ་ལྡན་འདས་དང༌། དགེ་སློང་གནས་བརྟན་གནས་བརྟན་རྣམས་ཀྱིས་<line/>
ཚུལ་ཤིང་བླངས་སོ། །དེའི་ཚེ་ཡུལ་ཆུ་མིག་ཅན་ན་གནས་པའི་གནས་བརྟན་ཚེ་དང་ལྡན་པ་གང་པོ་ཤེས་རབ་ཀྱིས་རྣམ་པར་གྲོལ་བ་འཁོར་དེ་ཉིད་དུ་འདུས་ཏེ་འདུག་པར་གྱུར་པ་དེས་ཀྱང་<line/>
ཚུལ་ཤིང་བླང་བར་བརྩམས་པ་དང༌། དེ་ལ་ཚེ་དང་ལྡན་པ་ཀུན་དགའ་བོས་སླར་ཚིགས་སུ་བཅད་དེ་སྨྲས་པ། ཚེ་དང་ལྡན་པ་ཟན་འདི་ནི། །ཀོ་ས་ལ་བདག་པོའི་ཕོ་བྲང་ངམ། །རབ་སྦྱིན་<line/>
ཁྱིམ་དང་རི་དྭགས་ཀྱི། །ཁྱིམ་གྱི་ཟས་ཀྱང་མ་ལགས་སོ། །གྲོང་ཁྱེར་སློ་མ་ཞེས་བྱ་བ། །དཔག་ཚད་བརྒྱ་ལྷག་མཆིས་པ་དེར། །རྫུ་འཕྲུལ་གྱིས་ནི་བཞུད་འཚལ་བས། །གང་པོ་ཁྱོད་ནི་མ་<line/>
གསུངས་བཞུགས། །དེ་ཤེས་རབ་ཀྱིས་རྣམ་པར་གྲོལ་བ་ཡིན་གྱི། དེས་རྫུ་འཕྲུལ་མ་སྐྱེས་པས་དེ་འདི་སྙམ་དུ་སེམས་ཏེ། གང་གི་ཕྱིར་བདག་གི་ཉོན་མོངས་པའི་ཚོགས་མཐའ་དག་རྩལ་<line/>
ཅིང་བོར་ལ་སྤངས་ཤིང་སོ་སོར་སྤངས་ན། བདག་མུ་སྟེགས་ཅན་དང་ཐུན་མོང་བའི་རྫུ་འཕྲུལ་ལ་སྒྱིད་ལུག་གམ་སྙམ་ནས། དེས་བརྩོན་འགྲུས་ལ་གནས་ཏེ། རྫུ་འཕྲུལ་བསྐྱེད་པས་ཇི་<line/>
</page>
<page index="105" id="53B">སྲིད་ཚེ་དང་ལྡན་པ་ཀུན་དགའ་བོས་གནས་བརྟན་གསུམ་པ་ལ་ཚུལ་ཤིང་མ་བྱིན་པ་དེའི་བར་དུ་དེས་ལག་པ་གླང་པོ་ཆེའི་སྣ་ལྟ་བུ་བརྐྱངས་ནས་ཚུལ་ཤིང་བླངས་ཏེ། དེ་ནས་ཚིགས་སུ་བཅད་<line/>
དེ་སྨྲས་པ། གོའུ་ཏམ་འདི་ནི་མངོན་ཤེས་དྲུག་པོ་ཉིད། །གྲགས་པ་དང་ནི་ཐོས་པས་འཐོབ་མིན་ལ། །ཚན་གྱི་ཡོན་ཏན་རྣམས་དང་ངག་དང་ནི། །ཡིད་སྨོན་ཆེན་པོས་ཀྱང་ནི་མ་ཡིན་གྱི། །<line/>
བདག་འདྲ་ཡོངས་སུ་རྟོགས་པར་བྱེད་པ་རྣམས། །རྒ་བས་དར་ཡལ་གྱུར་ཀྱང་ཞི་བ་དང༌། །ཚུལ་ཁྲིམས་ལྷག་མཐོང་སྟོབས་དང་བསམ་གཏན་སྟོབས། །རྣམ་པ་དུ་མས་མངོན་ཤེས་དྲུག་ལྡན་<line/>
འགྱུར༑ ༑དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། འདི་ནི། ངའི་དགེ་སློང་རྣམས་ཀྱི་མཆོག་ཡིན་ཏེ། ངའི་ཉན་ཐོས་མཆོད་པའི་ཚུལ་ཤིང་བླང་བ་ལ་<line/>
དང་པོ་ཚུལ་ཤིང་ལེན་པ་རྣམས་ཀྱི་ནང་ན་འདི་ལྟ་སྟེ། ཡུལ་ཆུ་མིག་ཅན་ན་གནས་པའི་གནས་བརྟན་གང་པོ་མཆོག་ཡིན་ནོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་<line/>
སྩལ་པ། ཀུན་དགའ་བོ་སོང་ལ་དགེ་སློང་རྣམས་ལ། ངས་དགེ་སློང་དག །ཁྱེད་ཀྱིས་དགེ་བ་མི་སྤྱོམ་པ་དང༌། སྡིག་པ་མི་བཅབ་པར་གནས་པར་བྱའོ། །ཞེས་བཤད་མོད་ཀྱི། འོན་ཀྱང་གྲོང་<line/>
ཁྱེར་དེ་ན་མུ་སྟེགས་པ་རྣམས་གནས་པས་ཁྱེད་ལས་གང་གིས་རྫུ་འཕྲུལ་གང་ཐོབ་པ་དེ། དེས་གྲོང་ཁྱེར་སློ་མ་ལྟ་བུར་སོང་ལ་ཟན་བཟའ་བར་བྱའོ། །ཞེས་སྒོས་ཤིག། བཙུན་པ། བཀའ་<line/>
</page>
<page index="106" id="54A">༄༅། །བཞིན་འཚལ་ཞེས། ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་ལས་ཉན་ནས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག། བཅོམ་ལྡན་<line/>
འདས་ཀྱིས་འདི་སྐད་ཅེས། ངས་དགེ་སློང་རྣམས་ཀྱིས་དགེ་བ་མི་སྤྱོམ་པ་དང༌། སྡིག་པ་མི་བཅབ་པར་གནས་པར་བྱའོ། །ཞེས་བཤད་མོད་ཀྱི་ཞེས་བྱ་བ་ནས་སོང་ལ་ཟན་བཟའ་བར་བྱའོ་<line/>
ཞེས་བྱ་བའི་བར་གོང་མ་བཞིན་དུའོ། །རྒྱལ་པོས་གྲོང་ཁྱེར་སློ་མ་ལྟ་བུ་རྡོ་བ་དང༌། གསེག་མ་དང༌། གྱོ་མོ་རྣམས་སེལ་དུ་བཅུག་སྟེ། ཙནྡན་གྱི་ཆུས་ཆག་ཆག་བཏབ། དྲི་ཞིམ་པོའི་པོག་ཕོར་<line/>
སྣ་ཚོགས་བཤམས། དར་གྱི་ཆུན་འཕྱང་མང་པོ་དཔྱངས། མེ་ཏོག་སྣ་ཚོགས་ཆལ་བར་བཀྲམ་སྟེ། དགའ་དགའ་ལྟར་བྱས་སོ། །གྲོང་ཁྱེར་སློ་མ་ལྟ་བུ་ལ་སྒོ་བཅོ་བརྒྱད་ཡོད་ལ། རྒྱལ་པོ་དེ་<line/>
ལ་ཡང་བུ་བཅུ་བདུན་ཡོད་དེ། གྲོང་ཁྱེར་གྱི་སྒོ་རེ་རེ་སོ་སོར་རྒྱལ་པོའི་བུ་རྣམས་འབྱོར་པ་མཆོག་དང་བཀོད་དོ། །སྒོ་ཆེན་པོར་ནི། སློ་མ་ལྟ་བུའི་བདག་པོའི་རྒྱལ་པོ། རྒྱལ་པོའི་འབྱོར་པ་<line/>
ཆེན་པོ་དང༌། ཚེ་དང་ལྡན་པ་གང་པོ་དང༌། ཤིང་གི་རྣ་ཆ་ཅན་དང༌། རྒྱ་སྐེགས་ཀྱི་རྣ་ཆ་ཅན་དང༌། ཞ་ཉེའི་རྣ་ཆ་ཅན་འདུག་གོ །ཇི་ཙམ་ན། ལོ་མ་འབྲིམ་པ་དང༌། ཤང་ཚེ་འབྲིམ་པ་དང༌།<line/>
སྣོད་སྤྱད་འབྲིམ་པ་དག་རྫུ་འཕྲུལ་གྱིས་ལྷགས་པ་རྒྱལ་པོས་མཐོང་ནས་སྨྲས་པ། ཅི། བཙུན་པ་གང་པོ། བཅོམ་ལྡན་འདས་གཤེགས་སམ། དེས་སྨྲས་པ། འདི་དག་ནི། ལོ་མ་<line/>
</page>
<page index="107" id="54B">འབྲིམ་པ་དང༌། ཤང་ཚེ་འབྲིམ་པ་དང༌། སྣོད་སྤྱད་འབྲིམ་པ་ལགས་ཏེ། བཅོམ་ལྡན་འདས་མ་ལགས་སོ། །ཇི་ཙམ་ན། དགེ་སློང་གནས་བརྟན་གནས་བརྟན་རྣམས་བསམ་གཏན་<line/>
ལ་སྙོམས་པར་ཞུགས་པ་རྣམ་པ་དུ་མས་ལྷགས་པ་དང༌། རྒྱལ་པོས་ཡང་དྲིས་པ། ཅི། བཙུན་པ་གང་པོ། བཅོམ་ལྡན་འདས་གཤེགས་སམ། དེས་སྨྲས་པ། མ་ལགས་ཏེ། འདི་དག་ནི།<line/>
དགེ་སློང་གནས་བརྟན་གནས་བརྟན་རྣམས་བསམ་གཏན་ལ་སྙོམས་པར་ཞུགས་པ། རྣམ་པ་དུ་མས་ལྷགས་པ་ལགས་སོ། །དེ་ནས་དགེ་བསྙེན་ཞིག་གིས་ཚིགས་སུ་བཅད་དེ་སྨྲས་པ། ཁ་ཅིག་སེང་<line/>
གེ་སྟག་དང་གླང་པོ་ཆེ་རྟ་ཀླུ་དང་ཁྱུ་མཆོག་བཟང་པོ་བཅིབས། །ཁ་ཅིག་རིན་ཆེན་གཞལ་མེད་ཁང་དང་རི་དང་ཤིང་མཛེས་ཤིང་རྟ་འབར་ལ་བརྟེན། །གཞན་དག་ནམ་མཁའི་ངོས་ལས་ཆུ་འཛིན་<line/>
གློག་གི་ཕྲེང་བས་བརྒྱན་པ་ལྟ་བུར་ནི། །རབ་ཏུ་དགྱེས་བཞིན་ལྷ་ཡི་ཕོ་བྲང་ལྟ་བུར་རྫུ་འཕྲུལ་དག་གིས་གཤེགས་པར་བརྩོན། །ཁ་ཅིག་ས་བརྟོལ་གྱེན་དུ་འབྱུང༌། །ཁ་ཅིག་ནམ་མཁའི་དཀྱིལ་<line/>
ནས་འབབ། །ཁ་ཅིག་སྟན་ལས་སྤྲུལ་པར་བྱེད། །རྫུ་འཕྲུལ་ལྡན་པའི་མཐུ་ལ་ལྟོས། །དེ་ནས་བཅོམ་ལྡན་འདས་ཀྱིས་གཙུག་ལག་ཁང་གི་ཕྱི་རོལ་ཏུ་ཞབས་གཉིས་བཀྲུས་ཏེ། གཙུག་ལག་ཁང་<line/>
དུ་ཞུགས་ནས་གདན་བཤམས་པ་ཉིད་ལ་བཞུགས་ཏེ། སྐུ་དྲང་པོར་བསྲང་ནས་དགོངས་པ་མངོན་དུ་ཕྱོགས་པར་བཞག་གོ །ཇི་ཙམ་ན། བཅོམ་ལྡན་འདས་ཀྱིས་མངོན་པར་འདུ་བྱེད་པ་<line/>
</page>
<page index="108" id="55A">༄༅། །དང་བཅས་པའི་ཞབས་ཀྱིས་དྲི་གཙང་ཁང་དུ་བཞག་པ་ན། ས་རྣམ་པ་དྲུག་ཏུ་གཡོས་པར་གྱུར་ཏེ། ས་ཆེན་པོ་འདི་གཡོས། རབ་ཏུ་གཡོས། ཀུན་ཏུ་གཡོས་<line/>
ཀུན་ཏུ་རབ་ཏུ་གཡོས་སོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་སྟེ། ཤར་ཕྱོགས་མཐོ་ན། ནུབ་ཕྱོགས་དམའ། ནུབ་ཕྱོགས་མཐོ་ན། ཤར་ཕྱོགས་དམ། །ལྷོ་ཕྱོགས་<line/>
མཐོ་ན། བྱང་ཕྱོགས་དམའ། བྱང་ཕྱོགས་མཐོ་ན། ལྷོ་ཕྱོགས་དམའ། མཐའ་མཐོ་ན། དབུས་དམའ། དབུས་མཐོ་ན། མཐའ་དམའ་འོ། །རྒྱལ་པོས་ཚེ་དང་ལྡན་པ་གང་པོ་ལ་དྲིས་པ། འཕགས་<line/>
པ་གང་པོ། འདི་ཅི་ཞིག་ལགས། དེས་སྨྲས་པ། བཅོམ་ལྡན་འདས་ཀྱིས་མངོན་པར་འདུ་བྱེད་པ་དང་བཅས་པའི་ཞབས་ཀྱིས་དྲི་གཙང་ཁང་དུ་བཞག་པ་དེས་ན། ས་རྣམ་པ་དྲུག་ཏུ་གཡོས་པར་<line/>
གྱུར་པ་ལགས་སོ། །དེ་ནས་བཅོམ་ལྡན་འདས་ཀྱིས་གསེར་གྱི་འོད་ཟེར་གྱི་ཁ་དོག་ལྟ་བུའི་འོད་བཀྱེ་སྟེ། དེས་འཛམ་བུའི་གླིང་གསེར་ཞུན་མ་ལྟ་བུར་སྣང་བར་གྱུར་ཏོ། །ཡང་རྒྱལ་པོ་ངོ་<line/>
མཚར་དུ་གྱུར་པས་མིག་ཕྱེ་ནས་དྲིས་པ། འཕགས་པ་གང་པོ། འདི་ཅི་ལགས། དེས་སྨྲས་པ། རྒྱལ་པོ་ཆེན་པོ། བཅོམ་ལྡན་འདས་ཀྱིས་གསེར་གྱི་ཁ་དོག་ལྟ་བུའི་འོད་ཟེར་བཀྱེ་བ་ལགས་<line/>
སོ༑༑ ༑༑འདུལ་བ་གཞི། བམ་པོ་ཉི་ཤུ་ལྔ་པ། དེ་ནས་བཅོམ་ལྡན་འདས་དུལ་བ་འཁོར་དུལ་བ། ཞི་བ་འཁོར་ཞི་བ། དགྲ་བཅོམ་པ་ལྔ་བརྒྱ་དང་ཐབས་ཅིག་ཏུ་སློ་མ་ལྟ་<line/>
</page>
<page index="109" id="55B">བུར་གཤེགས་སོ། །དེ་ནས་རྒྱལ་བུ་རྒྱལ་བྱེད་ཀྱི་ཚལ་ན་གནས་པའི་ལྷ་དེས་བ་ཀུ་ལའི་ཡལ་ག་ཞིག་བླངས་ཏེ། བཅོམ་ལྡན་འདས་ལ་གྲིབ་མ་བྱེད་ཅིང་རྗེས་བཞིན་རྗེས་བཞིན་དུ་སོང་བ་དང༌།<line/>
བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་ཉལ་བ་དང༌། ཁམས་དང༌། རང་བཞིན་མཁྱེན་ནས་དེ་དང་མཐུན་པའི་འཕགས་པའི་བདེན་པ་བཞི་རྟོགས་པར་འགྱུར་བའི་ཆོས་བཤད་<line/>
པ་མཛད་དེ། ཐོས་ནས་ལྷ་དེ་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་པར་གྱུར་ཏོ། །ཇི་ཙམ་ན་ཕྱོགས་<line/>
གཞན་ཞིག་ན། ཡུགས་ས་མོ་ལྔ་བརྒྱ་ཙམ་གནས་པ་དེ་དག་གིས། སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་<line/>
བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། ཉི་མ་སྟོང་བས་ལྷག་པའི་འོད་མངའ་བ། རིན་པོ་ཆེའི་རི་བོ་འགྲོ་བ་ལྟ་བུར་ཀུན་ནས་བཟང་བ་མཐོང་ངོ༌། །མཐོང་མ་ཐག་ཏུ་<line/>
ཡང་དེ་རྣམས་བཅོམ་ལྡན་འདས་ལ་སེམས་དང་བ་ཆེན་པོ་སྐྱེས་སོ། །འདི་ནི་ཆོས་ཉིད་ཡིན་ཏེ། ཇི་ལྟར་དགེ་བའི་རྩ་བ་བསགས་པའི་རྒྱུ་ཅན་གྱི་སེམས་ཅན་གྱིས་དང་པོར་སངས་རྒྱས་མཐོང་བ་<line/>
ལྟར་ལོ་བཅུ་གཉིས་སུ་ཞི་གནས་ཀྱི་སེམས་གོམས་པར་བྱས་པ་དང༌། བུ་མེད་པས་བུ་རྙེད་པ་དང༌། དབུལ་པོས་གཏེར་མཐོང་བ་དང༌། རྒྱལ་སྲིད་ལ་མངོན་པར་དགའ་བ་རྒྱལ་སྲིད་ཀྱི་དབང་<line/>
</page>
<page index="110" id="56A">༄༅། །ཕྱུག་ཐོབ་པ་ནི། དེ་ལྟར་ཉམས་དགའ་བ་སྐྱེད་པ་མ་ཡིན་ནོ། །དེ་ནས་བཅོམ་ལྡན་འདས་ཀྱིས། དེ་རྣམས་ཀྱི་གདུལ་བའི་དུས་ལ་གཟིགས་ནས། དགེ་སློང་གི་དགེ་<line/>
འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་རྣམས་ཀྱིས་ཀྱང་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ། དེ་ནས་<line/>
བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་དང༌། བག་ལ་ཉལ་དང༌། ཁམས་དང་རང་བཞིན་མཁྱེན་ནས་ཞེས་བྱ་བ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ་ཞེས་བྱ་<line/>
བའི་བར་གོང་མ་བཞིན་དུའོ། །དེ་རྣམས་ཀྱིས་བདེན་པ་མཐོང་ནས་ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ། བདག་ཅག་ལ་འདི་ལྟ་བུ་ནི། མས་མ་བགྱིས། ཕས་མ་<line/>
ལགས། རྒྱལ་པོས་མ་ལགས། ལྷས་མ་ལགས། སྡུག་པས་མ་ལགས། རང་གི་སྐྱེ་བོ་དང་གཉེན་གྱི་ཚོགས་ཀྱིས་མ་ལགས། སྔོན་གྱི་འདས་པས་མ་ལགས། དགེ་སྦྱོང་དང་བྲམ་ཟེས་<line/>
མ་ལགས་པ་གང་ལགས། བཅོམ་ལྡན་འདས་ཀྱིས་བདག་ཅག་ལ་མཛད་དེ། ཁྲག་དང་མཆི་མའི་རྒྱ་མཚོ་ནི། བསྐམས། རུས་པའི་རི་བོ་ལས་ནི། བསྒྲལ། ངན་སོང་གི་སྒོ་ནི། བཀུམ་<line/>
ཐར་པ་དང་མཐོ་རིས་ཀྱི་སྒོ་ནི། ཕྱེ་ནས་བདག་ཅག་ལྷ་དང་མི་རྣམས་སུ་ནི་བཀོད་དེ། བཙུན་པ། བདག་ཅག་འཕགས་སོ། །མངོན་པར་འཕགས་སོ། །བདག་ཅག་བཅོམ་ལྡན་འདས་དང༌། ཆོས་<line/>
</page>
<page index="111" id="56B">དང༌། དགེ་སློང་གི་དགེ་འདུན་ལ་སྐྱབས་སུ་མཆིས་ལགས་ཀྱི། བདག་ཅག་དགེ་བསྙེན་དུ་གཟུང་དུ་གསོལ། དེ་དག་སྟན་ལས་ལངས་ཏེ། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་<line/>
བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ་བཅོམ་ལྡན་འདས། བདག་ཅག་ལ་ཅུང་ཟད་ཅིག་སྩོལ་ཅིག་དང༌། དེ་ལ་བདག་ཅག་བགྱི་བ་དག་བགྱིའོ། །དེ་ནས་བཅོམ་<line/>
ལྡན་འདས་ཀྱིས་རྫུ་འཕྲུལ་གྱིས་དབུ་སྐྲ་དང་སེན་མོ་བྲེགས་ཏེ་བྱིན་ནོ། །དེ་དག་གིས། བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ཞིག་བརྩིགས་སོ། །དེ་ནས་རྒྱལ་བུ་རྒྱལ་བྱེད་ཀྱི་ཚལ་ན་<line/>
གནས་པའི་ལྷ་གང་ཡིན་པ་དེས། མཆོད་རྟེན་དེའི་འཁོར་སར་བ་ཀུ་ལའི་ཡལ་ག་དེ་བསྐྱེད་དེ། བཅོམ་ལྡན་འདས་ལ་གསོལ་པ། བཅོམ་ལྡན་འདས། བདག་ནི། མཆོད་རྟེན་འདི་ལ་བགྱི་བ་བགྱིད་<line/>
ཅིང་མཆིས་སོ། །ཞེས་དེ་དེ་ཉིད་ན་གནས་སོ། །དེ་ལ་ཁ་ཅིག་གིས་ནི། ཡུགས་ས་མོའི་མཆོད་རྟེན་ནོ་ཞེས་བྱ་བར་ཤེས་སོ། །ཁ་ཅིག་གིས་ནི། བ་ཀུ་ལའི་འཁོར་ས་ཞེས་བྱ་བར་ཤེས་ཏེ། མཆོད་<line/>
རྟེན་ལ་ཕྱག་བྱེད་པའི་དགེ་སློང་དག་ད་དུང་ཡང་ཕྱག་བྱེད་དོ། །བཅོམ་ལྡན་འདས་གཤེགས་པ་དང༌། ཇི་ཙམ་ན་བསྟི་གནས་གཞན་ཞིག་ན་དྲང་སྲོང་ལྔ་བརྒྱ་གནས་ཏེ། དེ་དག་གིས་ནི། བསྟི་གནས་<line/>
དེ་མེ་ཏོག་དང༌། འབྲས་བུ་དང༌། ཆུ་ཕུན་སུམ་ཚོགས་པས། དེ་དག་དེས་རྒྱ་གས་ནས་ཅི་ཡང་མི་སེམས་སོ། །དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་གདུལ་བའི་དུས་ལ་གཟིགས་ནས།<line/>
</page>
<page index="112" id="57A">༄༅། །བསྟི་གནས་དེར་གཤེགས་ཏེ་བྱོན་པ་དང༌། རྫུ་འཕྲུལ་གྱིས་བསྟི་གནས་དེའི་མེ་ཏོག་དང་འབྲས་བུ་ནི། བརླག །ཆུ་ནི། བསྐམས། ནེའུ་གསིང་རྣམས་ནི། རློགས་<line/>
འདུག་གནས་དག་ནི། བརྟིབ་བོ། །དེ་ནས་དྲང་སྲོང་དེ་དག་ལག་པ་འགྲམ་པར་གཏད་ནས་སེམས་ཁོང་དུ་ཆུད་ཅིང་འདུག་གོ །དེ་ནས་བཅོམ་ལྡན་འདས་ཀྱིས་བཀའ་སྩལ་པ། ཅིའི་ཕྱིར་སེམས་<line/>
ཁོང་དུ་ཆུད་ཅིང་འདུག །དེ་རྣམས་ཀྱིས་གསོལ་པ། བཅོམ་ལྡན་འདས། བསོད་ནམས་ཀྱི་ཞིང་རྐང་གཉིས་ཁྱོད་འདིར་གཤེགས་ནས་བདག་ཅག་ནི། གནས་སྐབས་འདི་འདྲ་བར་གྱུར་ཏོ། །<line/>
བཅོམ་ལྡན་འདས་ཀྱིས་བཀའ་སྩལ་པ། དྲང་སྲོང་དག །བསྟི་གནས་མེ་ཏོག་དང༌། འབྲས་བུ་དང༌། ཆུ་ཕུན་སུམ་ཚོགས་པ་ཅི་སྟེ་མ་རུང༌། ཇི་སྔོན་གྱི་ཇི་ལྟ་བ་དེ་བཞིན་དུ་བྱའམ། བཅོམ་<line/>
ལྡན་འདས། མཛད་དུ་གསོལ། དེ་ནས་བཅོམ་ལྡན་འདས་ཀྱིས་རྫུ་འཕྲུལ་བརྟུལ་བ་དང༌། སྔོན་གྱི་ཇི་ལྟ་བ་བཞིན་དུ་གྱུར་ཏོ། །དེ་ནས་དེ་དག་མཆོག་ཏུ་ཡ་མཚན་དུ་གྱུར་ནས། བཅོམ་ལྡན་<line/>
ལ་སེམས་མངོན་པར་དད་པ་སྐྱེས་སོ། །དེ་ནས་བཅོམ་ལྡན་འདས་ཀྱིས། དྲང་སྲོང་ལྔ་བརྒྱ་པོ་དེ་དག་གི་བསམ་པ་དང༌། བག་ལ་ཉལ་དང༌། ཁམས་དང་རང་བཞིན་མཁྱེན་ནས། དེ་དང་མཐུན་<line/>
པའི་ཆོས་བཤད་པ་མཛད་དེ། དེ་ཐོས་ནས་དེ་དག་གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ཏེ། རྫུ་འཕྲུལ་མངོན་པར་བསྒྲུབས་ནས། དེ་ནས་བཅོམ་ལྡན་འདས་གང་ན་བ་དེ་ལོགས་<line/>
</page>
<page index="113" id="57B">སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང༌། བསྙེན་པར་རྫོགས་པ་དགེ་སློང་བ།<line/>
དངོས་པོ་འཐོབ་པ་ལྟ་ན། བཅོམ་ལྡན་འདས་ཀྱི་སྤྱན་སྔར་བདག་ཅག་ཚངས་པར་སྤྱོད་པ་སྤྱད་པར་བགྱིའོ། །དེ་ནས་བཅོམ་ལྡན་འདས་ཀྱིས། དེ་དག་ལ་དགེ་སློང་ཚུར་ཤོག །ཚངས་པར་སྤྱད་པ་<line/>
སྤྱོད་ཅིག་ཅེས། བཅོམ་ལྡན་འདས་ཀྱིས་བཀའ་སྩལ་པའི་མོད་ལ་སྐྲ་དང་ཁ་སྤུ་བྱི་བ་དང་སྣམ་སྦྱར་གྱོན་པར་གྱུར་ཏེ། ལག་ན་ལྷུང་བཟེད་དང་བྱ་མ་བུམ་ཐོགས་པ་དང༌། སྐྲ་དང་ཁ་སྤུ་ཞག་བདུན་<line/>
སྐྱེས་པ་ཙམ་དང༌། དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ། །དེ་བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་<line/>
ལྡན་ཞིང༌། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་པས་ལུས་གཟུགས་བཀའ་བར་གྱུར། །དེ་དག་གིས་འབད་པ་དང་བཅས་པས་བརྩོན་འགྲུས་བརྩམས་པས། འཁོར་བའི་<line/>
འཁོར་ལོ་ཆ་ལྔ་པ་གཡོ་བ་དང༌། མི་གཡོ་བ་འདི་ཉིད་རིག་སྟེ། འདུ་བྱེད་ཀྱི་རྣམ་པ་ཐམས་ཅད་ཅེས་བྱ་བ་ནས་མངོན་དུ་སྨྲ་བར་བྱ་བར་གྱུར་ཏོ་ཞེས་བྱ་བའི་བར་གོང་མ་བཞིན་དུའོ། །དེ་དག་ལ་འདོམས་པར་<line/>
བྱེད་པའི་དྲང་སྲོང་གང་ཡིན་པ་དེས་གསོལ་པ། བཅོམ་ལྡན་འདས། བདག་གི་ཆ་བྱད་འདིས་སྐྱེ་བོའི་ཚོགས་ཆེན་པོ་བསླུས་པ་དེ་དག་ཇེ་དད་པ་སྐྱེས་པར་བགྱིས་ལ་སླད་ཀྱིས་རབ་ཏུ་དབྱུང་བར་བགྱིའོ། །དེ་<line/>
</page>
<page index="114" id="58A">༄༅། །ནས་བཅོམ་ལྡན་འདས་དྲང་སྲོང་ལྔ་བརྒྱ་དང༌། སྔོན་གྱི་དགེ་སློང་རྣམས་ཀྱིས་ཟླ་བ་ཁམ་པ་ལྟ་བུར་བསྐོར་ནས་དེ་ཉིད་རྫུ་འཕྲུལ་གྱིས་སྟེང་གི་ནམ་མཁའ་ལ་<line/>
གཤེགས་ཏེ། རིམ་གྱིས་གཏུན་རི་ལ་བྱོན་ཏོ། །དེའི་ཚེ་གཏུན་རི་ལ་དྲང་སྲོང་ཤིང་གོས་ཅན་ཞེས་བྱ་བ་ཞིག་གནས་ཏེ། དྲང་སྲོང་དེས་བཅོམ་ལྡན་འདས་སྐྱེས་བུ་ཆེན་པོའི་མཚན་སུམ་ཅུ་རྩ་<line/>
གཉིས་ཀྱིས་ཀུན་ནས་བརྒྱན་པ་ཞེས་བྱ་བ་ནས་ཀུན་ནས་མཛེས་པ་རྒྱང་རིང་པོ་ཁོ་ན་ནས་མཐོང་ངོ༌། །ཞེས་བྱ་བའི་བར་གོང་མ་བཞིན་དུའོ། །མཐོང་མ་ཐག་ཏུ་དེ་བཅོམ་ལྡན་འདས་ལ་སེམས་<line/>
མངོན་པར་དད་པར་གྱུར་ཏེ། དེ་དད་པ་སྐྱེས་ནས་བསམ་པ། མ་ལ་བདག་རི་ལས་བབས་ཏེ། བཅོམ་ལྡན་འདས་བལྟ་ཞིང་འགྲོར་ནི་བཅོམ་ལྡན་འདས་གདུལ་བ་ལ་གཟིགས་པས་འདས་པར་<line/>
འགྱུར་གྱི། མ་ལ་བདག་ཉིད་མཆོང་བར་བྱའོ། །སྙམ་ནས། དེ་རི་ལས་བདག་ཉིད་མཆོངས་པ་དང༌། སངས་རྒྱས་བཅོམ་ལྡན་འདས་རྣམས་ནི། བསྙེལ་བ་མི་མངའ་བའི་ཆོས་ཅན་ཡིན་པས།<line/>
བཅོམ་ལྡན་འདས་ཀྱི་རྫུ་འཕྲུལ་གྱིས་བླངས་སོ། །དེ་ནས་བཅོམ་ལྡན་འདས་ཀྱིས། དེའི་བསམ་པ་དང༌། བག་ལ་ཉལ་བ་དང༌། ཁམས་དང་རང་བཞིན་མཁྱེན་ནས་དེ་དང་མཐུན་པའི་ཆོས་བཤད་<line/>
པ་མཛད་དེ། དེ་ཐོས་ནས་ཤིང་གོས་ཅན་གྱིས་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ཏེ་རྫུ་འཕྲུལ་མངོན་པར་བསྒྲུབས་ནས། དེ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །<line/>
</page>
<page index="115" id="58B">བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་འཐོབ་པ་ལྟ་ན་ཞེས་བྱ་བ་ནས། བཅོམ་ལྡན་འདས་ཀྱིས། དགེ་<line/>
སློང་ཚུར་ཤོག་ཅེས་བྱ་བས་རབ་ཏུ་བྱུང་ངོ༌། །ཞེས་བྱ་བ་དང༌། སངས་རྒྱས་དགོངས་པས་ལུས་གཟུགས་བཀབ་པར་གྱུར། །ཅེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་དགེ་<line/>
སློང་རྣམས་ལ་བཀའ་སྩལ་པ། དགེ་སློང་དག། ངའི་དགེ་སློང་དད་པས་རྣམ་པར་གྲོལ་བ་རྣམས་ཀྱི་མཆོག་ནི། འདི་ཡིན་ཏེ། འདི་ལྟ་སྟེ། དགེ་སློང་ཤིང་གོས་ཅན་ནོ། །དེ་ནས་བཅོམ་ལྡན་འདས་དགེ་<line/>
སློང་སྟོང་གིས་ཡོངས་སུ་བསྐོར་ཏེ། ཆོ་འཕྲུལ་རྣམ་པ་སྣ་ཚོགས་མཛད་ཅིང་གྲོང་ཁྱེར་སློ་མ་ལྟ་བུར་གཤེགས་སོ། །བཅོམ་ལྡན་འདས་ཀྱིས་དགོངས་པ། གལ་ཏེ་སྒོ་གཅིག་ནས་ཞུགས་ན། གཞན་དག་<line/>
གཞན་དུ་སེམས་པར་འགྱུར་བས། མ་ལ་ང་རྫུ་འཕྲུལ་ཁོ་ནས་འཇུག་པར་བྱའོ། །སྙམ་ནས། དེ་ནས་རྫུ་འཕྲུལ་གྱིས་སྟེང་གི་ནམ་མཁའ་ལས་གྲོང་ཁྱེར་སློ་མ་ལྟ་བུའི་དབུས་སུ་གཤེགས་སོ།།<line/>
དེ་ནས་སློ་མ་ལྟ་བུའི་བདག་པོ་རྒྱལ་པོ་དང༌། ཚེ་དང་ལྡན་པ་གང་པོ་དང༌། ཤིང་གི་རྣ་ཆ་ཅན་དང༌། རྒྱ་སྐེགས་ཀྱི་རྣ་ཆ་ཅན་དང༌། ཞ་ཉེའི་རྣ་ཆ་ཅན་དང༌། རྒྱལ་པོའི་སྲས་བཅུ་བདུན་པོ་དེ་དག་ཀྱང་<line/>
རང་རང་གི་འཁོར་དང་སྲོག་ཆགས་བརྒྱ་སྟོང་ཕྲག་དུ་མ་བཅོམ་ལྡན་འདས་གང་ན་བ་དེར་སོང་ངོ༌། །དེ་ནས་བཅོམ་ལྡན་འདས་སྲོག་ཆགས་བརྒྱ་སྟོང་ཕྲག་དུ་མས་ཞམ་རིང་བྱས་ཤིང་ཙནྡན་གྱི་ཕྲེང་བའི་<line/>
</page>
<page index="116" id="59A">༄༅། །ཁང་བཟང་གང་ན་བ་དེར་གཤེགས་ཏེ། བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་ཏེ། སྐྱེ་བོའི་ཚོགས་ཆེན་པོ་དེས་བཅོམ་<line/>
ལྡན་འདས་མ་མཐོང་ངོ༌། །ཙནྡན་གྱི་ཕྲེང་བའི་ཁང་བཟང་ཞིག་ལ་ཐུག་པ་དང༌། བཅོམ་ལྡན་འདས་ཀྱིས་དགོངས་པ། གལ་ཏེ་ཙནྡན་གྱི་ཕྲེང་བའི་ཁང་བཟང་ཞིག་པར་གྱུར་ན། སྦྱིན་བདག་རྣམས་<line/>
ཀྱི་བསོད་ནམས་ཀྱི་བར་ཆད་དུ་འགྱུར་གྱི། མ་ལ་ངས་འདི་ཤེལ་གྱི་རང་བཞིན་དུ་སྤྲུལ་པར་བྱའོ། །སྙམ་ནས། བཅོམ་ལྡན་འདས་ཀྱིས། དེ་ཇི་ལྟར་སྐྱེ་བོའི་ཚོགས་དེས་སངས་རྒྱས་ཀྱི་སྐུ་སྒྲིབ་པ་<line/>
མེད་པར་མཐོང་བར་འགྱུར་བར་ཤེལ་གྱི་རང་བཞིན་དུ་སྤྲུལ་ཏོ། །དེ་ནས་འཁོར་དེ་དག་གི་བསམ་པ་དང༌། བག་ལ་ཉལ་དང༌། ཁམས་དང་རང་བཞིན་མཁྱེན་ནས་དེ་དང་འདྲ་བའི་ཆོས་བཤད་པ་<line/>
མཛད་དེ། དེ་ཐོས་ནས་སྲོག་ཆགས་བརྒྱ་སྟོང་ཕྲག་དུ་མས་ཁྱད་པར་ཆེན་པོ་དག་རྟོགས་ཏེ། ཁ་ཅིག་གིས་ནི། ཐར་པའི་ཆ་དང་མཐུན་པའི་དགེ་བའི་རྩ་བ་བསྐྱེད། ཁ་ཅིག་གིས་ནི། ངེས་པར་<line/>
འབྱེད་པའི་ཆ་དང་མཐུན་པ། ཁ་ཅིག་གིས་ནི། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས། ཁ་ཅིག་གིས་ནི། ལྷན་གཅིག་ཕྱིར་འོང་བའི་འབྲས་བུ། ཁ་ཅིག་གིས་ནི། ཕྱིར་མི་འོང་བའི་<line/>
འབྲས་བུ། ཁ་ཅིག་གིས་ནི། རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་སུམ་དུ་བྱས། ཁ་ཅིག་གིས་ནི། ཉན་ཐོས་ཀྱི་བྱང་ཆུབ་ཏུ་སེམས་བསྐྱེད། ཁ་ཅིག་གིས་<line/>
</page>
<page index="117" id="59B">ནི༑ རང་སངས་རྒྱས་ཀྱི་བྱང་ཆུབ་ཏུའོ། །ཁ་ཅིག་གིས་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུའོ། །འཁོར་དེ་ཕལ་ཆེར་སངས་རྒྱས་ལ་གཞོལ་བ་དང༌། ཆོས་ལ་འབབ་པ་དང༌། དགེ་འདུན་ལ་<line/>
བབ་པར་བཀོད་དོ། །དེ་ནས་ཤིང་གི་རྣ་ཆ་ཅན་དང༌། རྒྱ་སྐེགས་ཀྱི་རྣ་ཆ་ཅན་དང༌། ཞ་ཉེའི་རྣ་ཆ་ཅན་གྱིས། གཙང་ཞིང་བསོད་པའི་བཟའ་བ་དང༌། བཅའ་བ་དག་སྟ་གོན་བྱས་ནས་གདན་<line/>
བཤམས་ཏེ། ནོར་བུའི་ཆུ་སྣོད་བཞག་ནས། བཅོམ་ལྡན་འདས་ལ་སྤྱན་འདྲེན་གྱིས་དུས་ཚོད་གསོལ་པ། བཙུན་པ། གདུགས་ཚོད་ལགས་ཤིང་མཆིས་ན། བཅོམ་ལྡན་འདས་ད་དེའི་དུས་ལ་<line/>
བབ་པར་དགོངས་སུ་གསོལ། དེའི་ཚེ་ཀླུའི་རྒྱལ་པོ་ནག་པོ་དང༌། གཽ་ཏ་མ་ཞེས་བྱ་བ་རྒྱ་མཚོ་ཆེན་པོ་ན་གནས་པ་དེ་གཉིས་ཀྱིས་བསམ་པ། བཅོམ་ལྡན་འདས་གྲོང་ཁྱེར་སློ་མ་ལྟ་བུ་ན་ཆོས་འཆད་<line/>
ཀྱི་དོང་ནས་མཉན་པར་བྱའོ་སྙམ་མོ། །དེ་ནས་དེ་གཉིས་ཀླུ་ལྔ་བརྒྱའི་འཁོར་དང་གྲོང་ཁྱེར་སློ་མ་ལྟ་བུར་ཆུ་བོ་ལྔ་བརྒྱ་ཕབ་ནས་ཆས་སོ། །སངས་རྒྱས་བཅོམ་ལྡན་འདས་རྣམས་ནི་བསྙེལ་བ་མི་<line/>
མངའ་བའི་ཆོས་ཅན་ཡིན་པས། བཅོམ་ལྡན་འདས་ཀྱིས་དགོངས་པ། ཀླུའི་རྒྱལ་པོ་ནག་པོ་དང་གེ་ཏ་མ་འདི་གཉིས་གལ་ཏེ་གྲོང་ཁྱེར་སློ་མ་ལྟ་བུར་འོངས་པར་གྱུར་ན། ཡུལ་ཕུང་པར་བྱེད་པར་<line/>
འགྱུར་རོ་སྙམ་ནས། དེ་ནས་བཅོམ་ལྡན་འདས་ཀྱིས། ཚེ་དང་ལྡན་པ་མོའུ་འགལ་གྱི་བུ་ཆེན་པོ་ལ་བཀའ་སྩལ་པ། མོའུ་འགལ་གྱི་བུ། དེ་བཞིན་གཤེགས་པའི་རིངས་པའི་བསོད་སྙོམས་<line/>
</page>
<page index="118" id="60A">༄༅། །ལོངས་ཤིག །མོའུ་འགལ་གྱི་བུ། དེ་ཅིའི་ཕྱིར་ཞེ་ན། རིངས་པའི་བསོད་སྙོམས་ནི། ལྔ་སྟེ། ལྔ་གང་ཞེ་ན། གློ་བུར་བ་དང༌། འགྲོ་བར་ཆས་པ་དང༌།<line/>
ནད་པ་དང༌། ནད་གཡོག་དང༌། དགེ་བསྐོས་སོ། །སྐབས་འདིར་ནི། བཅོམ་ལྡན་འདས་དགེ་བསྐོས་སུ་དགོངས་ཏེ། བཅོམ་ལྡན་འདས་རྫུ་འཕྲུལ་གྱིས་དེ་ཉིད་ནས་སྟེང་གི་ནམ་<line/>
མཁའ་ལས་གཤེགས་སོ། །བཅོམ་ལྡན་འདས་དང་མོའུ་འགལ་གྱི་བུ་གཉིས། ཀླུའི་རྒྱལ་པོ་ནག་པོ་དང༌། གོའུ་ཏ་མ་གང་ན་བ་དེར་གཤེགས་ཏེ་བྱོན་ནས་བཀའ་སྩལ་པ། ཀླུའི་<line/>
དབང་པོ། གྲོང་ཁྱེར་སློ་མ་ལྟ་བུ་ལ་སོམས་ལ། ཡུལ་ཕུང་པར་མ་བྱ་ཞིག །དེ་གཉིས་ཀྱིས་གསོལ་པ། བཙུན་པ། བདག་ཅག་གང་སྲོག་ཆགས་གྲོག་སྦུར་ལ་ཡང་གནོད་པ་མི་<line/>
བགྱིད་པ་དེ་ལྟ་བུའི་དད་པས་མཆིས་ན། སློ་མ་ལྟ་བུ་ན་གནས་པའི་སྐྱེ་བོའི་ཚོགས་ལ་ལྟ་སྨོས་ཀྱང་ཅི་འཚལ། དེ་ནས་བཅོམ་ལྡན་འདས་ཀྱིས། ཀླུའི་རྒྱལ་པོ་ནག་པོ་དང་གོའུ་ཏ་<line/>
མ་ལ་དེ་ལྟ་བུའི་ཆོས་བཤད་པ་མཛད་དེ། དེ་ཐོས་ནས་སངས་རྒྱས་དང་ཆོས་དང་དགེ་འདུན་ལ་སྐྱབས་སུ་སོང་ཞིང་བསླབ་པའི་གཞི་རྣམས་བཟུང་ངོ༌། །བཅོམ་ལྡན་འདས་ཀྱིས་ཞལ་ཟས་<line/>
གསོལ་བའི་མཛད་པ་བརྩམས་པ་དང༌། ཀླུ་རེ་རེ་ནས་བསམ་པ། ཀྱེ་མའོ། །བཅོམ་ལྡན་འདས་ལ་བདག་གིས་ཆུའི་བཏུང་བ་གསོལ་ལོ་སྙམ་མོ། །བཅོམ་ལྡན་འདས་ཀྱིས་དགོངས་པ།<line/>
</page>
<page index="119" id="60B">གལ་ཏེ་གཅིག་གི་ཆུ་གསོལ་ན་ནི། དེས་ན་གཞན་དག་གཞན་དུ་སེམས་པར་འགྱུར་བས་ཐབས་ཤིག་བཤམ་པར་བྱའོ། །སྙམ་དུ་དགོངས་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མོའུ་<line/>
འགལ་གྱི་བུ་ཆེན་པོ་ལ་བཀའ་སྩལ་པ། མོའུ་འགལ་གྱི་བུ་སོང་ལ། གང་ན་ཆུ་བོ་ལྔ་བརྒྱ་འདྲེས་པ་དེ་ལས་ཆུས་ལྷུང་བཟེད་ཁོངས་ལ་ཁྱེར་ཏེ་ཤོག་ཅིག །བཙུན་པ། བཀའ་བཞིན་འཚལ།<line/>
ཞེས་ཚེ་དང་ལྡན་པ་མོའུ་འགལ་གྱི་བུ་ཆེན་པོས། བཅོམ་ལྡན་འདས་ཀྱི་ལྟར་མཉན་ནས་གང་དུ་ཆུ་བོ་ལྔ་བརྒྱ་འདྲེས་པ་དེ་ནས་ཅུས་ལྷུང་བཟེད་བཀང་ནས་ཁྱེར་ཏེ། བཅོམ་ལྡན་འདས་གང་ན་བ་<line/>
དེར་སོང་སྟེ་ཕྱིན་ནས། བཅོམ་ལྡན་འདས་ལ་ལྷུང་བཟེད་བཀང་བའི་ཆུ་ཕུལ་བ་དང༌། བཅོམ་ལྡན་འདས་ཀྱིས་བཞེས་ཏེ་གསོལ་ལོ། །ཚེ་དང་ལྡན་པ་མོའུ་འགལ་གྱི་བུ་ཆེན་པོས་བསམ་པ།<line/>
བཅོམ་ལྡན་འདས་ཀྱིས་སྔོན་བཀའ་སྩལ་པ། དགེ་སློང་དག། ཕ་དང་མས་ནི། བུ་གསོས། བསྲིངས་བསྐྱེད་དེ་ནུ་མས་བསྣུན། འཛམ་བུའི་གླིང་གི་ཚོགས་སྟོན་པར་བྱེད་པ་ཡིན་པས་ཤིན་ཏུ་<line/>
དགའ་བ་བྱེད་པ་སྟེ། བུས། ཕྲག་པ་གཅིག་ལ་ནི་མ་བཞག། གཅིག་ཤོས་ལ་ནི་ཕ་བཞག་ནས་ལོ་བརྒྱ་ཚང་བར་ཁུར་དུ་ཐོགས་སམ། ས་ཆེན་པོ་འདིའི་ནོར་བུ་དང༌། མུ་ཏིག་དང༌། བཻཌཱུཪྻ་<line/>
དང༌། མན་ཤེལ་དང༌། བྱི་རུ་དང༌། དངུལ་དང༌། གསེར་དང༌། རྡོའི་སྙིང་པོ་དང༌། སྤུག་དང༌། པདྨ་རཱ་ག་དང༌། དུང་གཡས་སུ་འཁྱིལ་བ་སྟེ། དེ་ལྟ་བུའི་དབང་ཕྱུག་ལ་བདག་པོར་བཅུག་ཀྱང་བུས་<line/>
</page>
<page index="120" id="61A">༄༅། །ཕ་མ་ལ་དེ་ཙམ་གྱིས་ཕན་ཐོགས་པའམ། ལན་ལོན་པར་མི་འགྱུར་གྱི། གང་གིས། ཕ་མ་དད་པ་མེད་པ་དད་པ་ཕུན་སུམ་ཚོགས་པ་ཡང་དག་པར་འཛིན་དུ་<line/>
འཇུག་ལ། འདུལ་ཞིང་འཛུད་དེ། སོ་སོར་འགོད་པར་བྱེད་པ་དང༌། ཚུལ་ཁྲིམས་འཆལ་བ་ཚུལ་ཁྲིམས་ཕུན་སུམ་ཚོགས་པ་དང༌། སེར་སྣ་ཅན་གཏོང་བ་ཕུན་སུམ་ཚོགས་པ་དང༌།<line/>
ཤེས་རབ་འཆལ་བ་ཤེས་རབ་ཕུན་སུམ་ཚོགས་པ་ཡང་དག་པར་འཛིན་དུ་འཇུག་ལ། འདུལ་ཞིང་འཛུད་དེ། སོ་སོར་འགོད་པར་བྱེད་ན། དེ་ཙམ་གྱིས། བུས་ཕ་དང་མ་ལ་ཕན་ཐོགས་<line/>
པ་དང་ལན་ལོན་པ་ཡིན་ནོ། །ཞེས་གསུངས་ན། བདག་གིས་ནི། མ་ལ་ལན་ཅི་ཡང་མ་ལོན་གྱི། མ་ལ་བདག་གིས་བདག་གི་མ་གང་དུ་སྐྱེས་པ་བསམ་མོ་སྙམ་ནས། བསམ་པ་ལ་ཞུགས་<line/>
པ་དང༌། འཇིག་རྟེན་གྱི་ཁམས་འོད་ཟེར་ཅན་དུ་སྐྱེས་པར་མཐོང་ངོ༌། །དེས་ན། དེ་སུས་གདུལ་བ་ཡིན་པར་བརྟགས་ནས། བཅོམ་ལྡན་འདས་ཀྱིས་ཡིན་པར་མཐོང་ནས། དེ་འདི་སྙམ་དུ་<line/>
སེམས་ཏེ། བདག་ལམ་རིང་པོ་ནས་འདིར་འོངས་པས། ཅི་ནས་ཀྱང་བདག་གིས་བཅོམ་ལྡན་འདས་ལ་དོན་འདི་གསོལ་ལོ་སྙམ་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །<line/>
བཙུན་པ། བཅོམ་ལྡན་འདས་ཀྱིས། སྔོན་དགེ་སློང་དག །ཕ་དང་མ་ནི། བུ་ལ་ཤིན་ཏུ་དགའ་བ་བྱེད་པ་ཡིན་ནོ་ཞེས་གསུངས་ན། བདག་གི་མ་འཇིག་རྟེན་གྱི་ཁམས་འོད་ཟེར་ཅན་དུ་སྐྱེས་<line/>
</page>
<page index="121" id="61B">ཏེ༑ དེ་ཡང་བཅོམ་ལྡན་འདས་ཀྱིས་འདུལ་བར་འགྱུར་བ་ལགས་ན། བཅོམ་ལྡན་འདས་ཀྱིས་ཐུགས་བརྩེ་བ་ཉེ་བར་བཟུང་སྟེ་འདུལ་བར་གསོལ། བཅོམ་ལྡན་འདས་ཀྱིས་བཀའ་སྩལ་པ།<line/>
མོའུ་འགལ་གྱི་བུ། སུའི་རྫུ་འཕྲུལ་གྱིས་འདོང༌། བཅོམ་ལྡན་འདས། བདག་གིའོ། །དེ་ནས་བཅོམ་ལྡན་འདས་དང༌། ཚེ་དང་ལྡན་པ་མོའུ་འགལ་གྱི་བུ་ཆེན་པོ་རི་རབ་ཀྱི་རྩེ་མོ་ལ་གོམ་པ་པོར་ཞིང་<line/>
གཤེགས་པ་དང༌། ཞག་བདུན་གྱིས་འཇིག་རྟེན་གྱི་ཁམས་འོད་ཟེར་ཅན་དུ་བྱོན་ཏོ། །བུ་མོ་བཟང་མོ་དེས། ཚེ་དང་ལྡན་པ་མོའུ་འགལ་གྱི་བུ་རྒྱང་རིང་པོ་ཁོ་ན་ནས་མཐོང་ངོ༌། །མཐོང་ནས་ཀྱང་དགའ་<line/>
བ་དང་བཅས་པས་དེའི་དྲུང་དུ་སོང་སྟེ་སྨྲས་པ། ཀྱེ་མའོ། །ཡུན་རིང་པོ་ཞིག་ལོན་ནས་བུ་མཐོང་ངོ༌། །ཀྱེ་མའོ། །ཡུན་རིང་མོ་རིང་མོ་ཞིག་ལོན་ནས་བུ་མཐོང་ངོ༌། །དེ་ནས་སྐྱེ་བོའི་ཚོགས་ཆེན་པོས་སྨྲས་པ།<line/>
ཤེས་ལྡན་དག །རབ་ཏུ་བྱུང་བ་འདི་ནི། རྒན་ན། ཇི་ལྟར་བུ་མོ་འདི། དེའི་མ་ཡིན། ཚེ་དང་ལྡན་པ་མོའུ་འགལ་གྱི་བུ་ཆེན་པོས་སྨྲས་པ། ཤེས་ལྡན་དག །ཁོ་བོའི་ལུས་འདི་འདིས་བསྐྱེད་དེ།<line/>
དེས་ན་ཁོ་བོའི་མ་ཡིན་ནོ། །དེ་ནས་བཅོམ་ལྡན་འདས་ཀྱིས་བུ་མོ་བཟང་མོ་དེའི་བསམ་པ་དང༌། བག་ལ་ཉལ་བ་དང༌། ཁམས་དང་རང་བཞིན་མཁྱེན་ནས། དེ་དང་མཐུན་པར་འཕགས་པའི་བདེན་པ་<line/>
བཞི་རྟོགས་པར་འགྱུར་བའི་ཆོས་བཤད་པ་མཛད་དེ། དེ་ཐོས་ནས་བུ་མོ་བཟང་མོ་དེས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་<line/>
</page>
<page index="122" id="62A">༄༅། །མངོན་སུམ་དུ་བྱས་ཏེ། དེས་བདེན་པ་མཐོང་ནས་ལན་གསུམ་དུ་ཆེད་དུ་བརྗོད་པ་ཆེད་དུ་བརྗོད་དོ། །ཞེས་བྱ་བ་ནས་ལྷ་དང་མི་རྣམས་སུ་རབ་ཏུ་བཞག་ཅེས་བྱ་བའི་བར་<line/>
གོང་མ་བཞིན་ནོ། །ཡང་སྨྲས་པ། ཉེས་པ་མང་པོར་ལྡན་པས་མི་བཟད་པའི། །ངན་སོང་ལམ་ནི་ཁྱོད་ཀྱི་མཐུས་བཅད་དོ། །མཐོ་རིས་འགྲོ་བ་བསོད་ནམས་བཟང་ལྡན་ཕྱེ། །མྱ་ངན་འདས་པའི་ལམ་<line/>
ཡང་བདག་གིས་ཐོབ། །ཁྱོད་ལ་བརྟེན་ནས་ཤིན་ཏུ་རྣམ་དག་མིག །ཉེས་དང་བྲལ་བས་དག་པ་དེང་འདིར་ཐོབ། །འཕགས་པ་དགྱེས་པའི་གོ་འཕང་ཞི་ཐོབ་ནས། །སྡུག་བསྔལ་རྒྱ་མཚོའི་ཕ་རོལ་<line/>
བདག་གིས་བརྒལ། །འགྲོ་བར་ལྷ་མིན་ལྷ་དང་མིས་མཆོད་པ། །སྐྱེ་རྒ་འཆི་དང་ན་དང་རྣམ་བྲལ་བ། །སྲིད་པ་སྟོང་དུ་རྙེད་པར་རབ་དཀའ་བ། །ཐུབ་པ་ཁྱོད་མཐོང་དེང་འདིར་འབྲས་བུར་བཅས། །<line/>
བཙུན་པ། བདག་ནི། འཕགས་ཤིང་མངོན་པར་འཕགས་ཏེ། བདག་བཅོམ་ལྡན་འདས་དང༌། ཆོས་དང༌། དགེ་འདུན་ལ་སྐྱབས་སུ་མཆི་ལགས་ཀྱི། དགེ་བསྙེན་དུ་གཟུང་དུ་གསོལ། དེང་སླན་<line/>
ཆད་ཇི་སྲིད་འཚོའི་བར་དུ་བསམ་པ་ཐག་པས་སྐྱབས་སུ་མཆི་བར་མངོན་པར་སྤྲོ་ལགས་སོ། །བཅོམ་ལྡན་འདས་མོའུ་འགལ་གྱི་བུ་ཆེན་པོ་དང་ཐབས་ཅིག་ཏུ་དེང་བསོད་སྙོམས་སྦྱོར་ཞིང་<line/>
མཆིས་ན། གནང་བར་མཛད་དུ་གསོལ། བཅོམ་ལྡན་འདས་ཀྱིས། བུ་མོ་བཟང་པོ་དེ་ལ་ཅང་མི་གསུང་བས་གནང་ངོ༌། །དེ་ནས་བུ་མོ་བཟང་མོས་བཅོམ་ལྡན་འདས་ཀྱིས་གནང་བར་རིག་<line/>
</page>
<page index="123" id="62B">སྟེ། བཅོམ་ལྡན་འདས་དང༌། ཚེ་དང་ལྡན་པ་མོའུ་འགལ་གྱི་བུ་ཆེན་པོ་གདན་ལ་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང༌། བཅའ་བ་དག་རང་གི་ལག་<line/>
ནས་སྟོབ་ཅིང་ཚིམ་པར་བྱེད་དེ། རྣམ་གྲངས་དུ་མར་གཙང་ཞིང་བསོད་པའི་བཟའ་བ་དང༌། བཅའ་བ་དག །རང་གི་ལག་ནས་བསྟབས་ཤིང་ཚིམ་པར་བྱས་སོ། །བཅོམ་ལྡན་འདས་ཀྱིས་གསོལ་<line/>
ཟིན་ནས། ཕྱག་གཉིས་བཅབས་ཏེ་ལྷུང་བཟེད་གྱུ་བར་རིག་ནས། སྟན་དམའ་བ་ཞིག་བླངས་ཏེ། བཅོམ་ལྡན་འདས་ཀྱི་སྤྱན་སྔར་བཏིང་ནས་ཆོས་མཉན་པའི་ཕྱིར་འདུག་པ་དང༌། དེ་ལ་བཅོམ་<line/>
ལྡན་འདས་ཀྱིས་ཆོས་བཤད་དོ། །བཅོམ་ལྡན་འདས་ཀྱི་ལྷུང་བཟེད་ཚེ་དང་ལྡན་པ་མོའུ་འགལ་གྱི་བུ་ཆེན་པོས་བླངས་ཏེ་འཁྲུ་བར་བྱེད་པ་ན། བཅོམ་ལྡན་འདས་ཀྱིས་བཀའ་སྩལ་པ། མོའུ་<line/>
འགལ་གྱིས་བུ། འདོང་ངམ། བཅོམ་ལྡན་འདས། གཤེགས་སོ། །སུའི་རྫུ་འཕྲུལ་གྱིས། བཅོམ་ལྡན་འདས་ཀྱིའོ། །གལ་ཏེ་དེ་ལྟ་ན། རྒྱལ་བྱེད་ཀྱི་ཚལ་སོམས་ཤིག །བཅོམ་ལྡན་འདས། འོ་<line/>
སྐོལ་བྱོན་ལགས་སམ། མོའུ་འགལ་གྱི་བུ། ཡུ་བུ་ཕྱིན་ཟིན་ཏོ། །དེ་ནས་ངོ་མཚར་དུ་དད་པའི་ཡིད་ཀྱིས་གསོལ་བ། བཅོམ་ལྡན་འདས། རྫུ་འཕྲུལ་འདིའི་མིང་ཅི་ལགས། མོའུ་འགལ་གྱི་བུ་<line/>
ཡིད་མགྱོགས་ཡིན་ནོ། །བཙུན་པ། སངས་རྒྱས་ཀྱི་ཆོས་ཟབ་མོ་དེ་ལྟ་བུ་ནི། བདག་གི་གློ་བར་མ་ཆུད་དོ། །གལ་ཏེ་བདག་གིས་གློ་བར་ཆུད་པར་གྱུར་ན། བདག་གི་ལུས་ཏིལ་གྱི་ཕྱེ་མ་ལྟར་བགྱིས་ཀྱང་བླ་ན་<line/>
</page>
<page index="124" id="63A">༄༅། །མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་ལས་ཕྱིར་མི་ལྡོག་པར་འགྱུར་བ་ཞིག་ན། ད་ནི། ཤིང་ཚིག་པ་བཞིན་ཅིར་བགྱིར་ཡང་མ་མཆིས་སོ། །དགེ་སློང་རྣམས་ཐེ་<line/>
ཚོམ་སྐྱེས་ཏེ། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཚེ་དང་ལྡན་པ་གང་པོས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་ཕྱུག་པ།<line/>
ནོར་མང་བ། ལོངས་སྤྱོད་ཆེ་བའི་རིགས་སུ་སྐྱེས་ལགས། ལས་ཅི་ཞིག་བགྱིས་ན། དེས་བྲན་མོའི་མངལ་དུ་སྐྱེས་ཤིང་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་མངོན་<line/>
སུམ་དུ་བགྱིས་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །གང་པོ་ཉིད་ཀྱིས་ལས་ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ། གདོན་མི་<line/>
ཟ་བར་འབྱུང་བར་འགྱུར་བ་དག་བྱས་ཤིང་བསགས་པས། གང་པོས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར། དགེ་སློང་དག །ལས་བྱས་ཤིང་བསགས་<line/>
པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར། མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་གྱི། འདི་ལྟར། ལས་དགེ་བ་དང་<line/>
མི་དགེ་བ་བྱས་ཤིང་བསགས་པ་དག་ནི། ཟིན་པའི་ཕུང་པོ་དང༌། ཁམས་དང༌། སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་<line/>
</page>
<page index="125" id="63B">དང་དུས། །རྙེད་ནས་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། །དགེ་སློང་དག །སྔོན་བྱུང་བ་བསྐལ་བ་བཟང་པོ་འདི་ཉིད་ལ་སྐྱེ་རྒུའི་ཚེ་ལོ་ཉི་ཁྲི་ཐུབ་པ་ན། སྟོན་པ་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་<line/>
རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ། དེ་གྲོང་ཁྱེར་ཝཱ་ར་ཎཱ་སིར་ཉེ་བར་བརྟེན་ཅིང་བཞུགས་སོ། །དེའི་བསྟན་པ་ལ་འདི་རབ་ཏུ་བྱུང་ནས་སྡེ་སྣོད་<line/>
གསུམ་པར་གྱུར་ཏེ། ཆོས་བཞིན་གྱིས་དགེ་འདུན་གྱི་ཞལ་ཏ་པ་བྱེད་དོ། །རེ་ཞིག་ཅིག་ན་དགྲ་བཅོམ་པ་ཞིག་ལ་དགེ་བསྐོས་བབ་སྟེ། དེས་གཙུག་ལག་ཁང་ཕྱག་དར་བྱ་བར་བརྩམས་པ་དང༌། རླུང་<line/>
ལངས་པས་ཕྱག་དར་ཕན་ཚུན་དུ་ཁྱེར་བར་གྱུར་ཏོ། །དེས་བསམ་པ། རེ་ཞིག་རླུང་ཞི་བར་གྱུར་གྱི་བར་དུ་གཞག་གོ་སྙམ་པ་ལས། ཇི་ཙམ་ན་གཙུག་ལག་ཁང་དེ་མ་ཕྱགས་པ་ཞལ་ཏ་པ་དེས་མཐོང་<line/>
ནས༑ དེ་ཀུན་ནས་དཀྲིས་པ་དྲག་པོས་ངག་རྩུབ་པོའི་ལས་ཕྱུང་བ། བྲན་མོའི་བུ་གང་ཞིག་དགེ་བསྐོས་བྱེད། དགྲ་བཅོམ་པ་དེས་མཐོང་ནས། དེས་བསམ་པ། འདི་ཀུན་ནས་དཀྲིས་པ་ཡིན་པས་<line/>
རེ་ཞིག་བཞག་ལ་ཕྱིས་གོ་བར་བྱའོ། །སྙམ་ནས། གང་གི་ཚེ་ཀུན་ནས་དཀྲིས་པ་དང་བྲལ་བ་དེའི་ཚེ་དེའི་དྲུང་དུ་སོང་སྟེ་སྨྲས་པ། ཁྱོད་ཀྱིས་ཁོ་བོ་སུ་ཡིན་ཤེས་སམ། དེས་སྨྲས་པ། ཤེས་ཏེ། ཁྱོད་<line/>
</page>
<page index="126" id="64A">༄༅། །དང་ཁོ་བོ་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བ་ཡིན་ནོ། །དེས་སྨྲས་པ། གལ་ཏེ་དེ་ལྟ་ཡིན་མོད་ཀྱི། ཁོ་བོས་ནི། རབ་ཏུ་<line/>
བྱུང་བའི་བྱ་བ་བྱས་ཏེ། །ཁོ་བོ་ནི། འཆིང་བ་མཐའ་དག་ལས་གྲོལ་བ་ཡིན་ལ། ཁྱོད་ནི། འཆིང་བ་མཐའ་དག་གིས་བཅིངས་པ་ཡིན་པས། ཁྱོད་ཀྱིས་ངག་རྩུབ་པོའི་ལས་ཕྱུང་གི། ཉེས་པ་ལ་<line/>
ཉེས་པར་ཤོགས་ཤིག་དང༌། དེས་ན་ལས་དེ་སྲབ་པ་དང༌། ཡོངས་སུ་ཟད་པ་དང༌། གཏུགས་པར་འགྱུར་རོ། །དེས་ཉེས་པ་ལས་ཉེས་པར་བཤགས་པ། སེམས་ཅན་དམྱལ་བར་སྐྱེ་ཞིང་བྲན་<line/>
མོའི་བུར་འགྱུར་བ་ལས། དེ་སེམས་ཅན་དམྱལ་བར་མ་སྐྱེས་པར་ཚེ་རབས་ལྔ་བརྒྱར་བྲན་མོའི་མངལ་དུ་སྐྱེས་ཏེ། ད་ལྟར་གྱི་བར་དུ་སྲིད་པ་ཐ་མ་ལ་ཡང་བྲན་མོའི་མངལ་དུ་སྐྱེས་པར་གྱུར་ཏོ། །<line/>
གང་ཡང་དགེ་འདུན་ལ་བསྙེན་བཀུར་བྱས་པ་དེས་ན། ཕྱུག་པ་དང༌། ནོར་མང་བ་དང༌། ལོངས་སྤྱོད་ཆེ་བའི་རིགས་སུ་སྐྱེས་སོ། །གང་ཡང་དེ་ན་བཀླགས་ཤིང་བཏོན་པས་ཕུང་པོ་ལ་མཁས་པ་དང༌།<line/>
ཁམས་ལ་མཁས་པ་དང༌། སྐྱེ་མཆེད་ལ་མཁས་པ་དང༌། རྟེན་ཅིང་འབྲེལ་པར་འབྱུང་བ་ལ་མཁས་པར་བྱས་པ་དེས་ན། ངའི་བསྟན་པ་ལ་རབ་ཏུ་བྱུང་སྟེ། ཉོན་མོངས་པ་ཐམས་ཅད་སྤངས་ནས་དགྲ་<line/>
བཅོམ་པ་མངོན་སུམ་དུ་བྱས་སོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་གཅིག་ཏུ་གནག་པ་ཡིན། གཅིག་ཏུ་དཀར་བ་རྣམས་ཀྱི་རྣམ་པར་སྨིན་<line/>
</page>
<page index="127" id="64B">པ་ནི། གཅིག་ཏུ་དཀར་བ་ཡིན། འདྲེན་མ་རྣམས་ཀྱི་ནི། འདྲེན་མ་ཡིན་ནོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་དང་འདྲེན་མ་རྣམས་ནི། སྤངས་ལ། ལས་གཅིག་ཏུ་དཀར་<line/>
བ་ལ་བརྩམ་པར་བྱ་སྟེ། དགེ་སློང་དག །ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། དགེ་སློང་དག་ཡི་རང་སྟེ། བཅོམ་ལྡན་འདས་ཀྱིས་གསུངས་<line/>
པ་ལ་མངོན་པར་བསྟོད་དོ། །གླེང་གཞི་ནི། རྒྱལ་པོའི་ཁབ་ནའོ། །དེའི་ཚེ་རྒྱལ་པོའི་ཁབ་ན། ཀླུའི་རྒྱལ་པོ་གྲོག་མཁར་དང་རི་བོ་གནས་སོ། །དེ་ཉིད་ཀྱི་མཐུས། དཀའ་ཐུབ་ཀྱི་ཆུ་ལྔ་བརྒྱ་ཡང་རྟག་<line/>
ཏུ་འབབ་ལ། ཆུ་མིག་དང༌། མཚོ་དང༌། མཚེའུ་རྣམས་ཀྱང་སྐམ་པར་མི་འགྱུར། ལྷས་དུས་དུས་སུ་ཆར་གྱི་རྒྱུན་ལེགས་པར་ཕབ་པས། ལོ་ཏོག་རྣམས་ཀྱང་ལྷག་པར་ལེགས་པར་འགྱུར་རོ། །<line/>
གང་གི་ཚེ་བཅོམ་ལྡན་འདས་ཀྱིས་ཀླུའི་རྒྱལ་པོ་དགའ་བོ་དང་ཉེ་དགའ་བོ་གཉིས་བཏུལ་བ་ན། དེ་གཉིས་རི་རབ་ཀྱི་བང་རིམ་ནས། ཉི་མ་རེ་རེ་ཞིང་བཅོམ་ལྡན་འདས་ལ་བསྙེན་བཀུར་བྱེད་དུ་འོང་<line/>
ངོ༑ ༑དེ་ནས་ཀླུའི་རྒྱལ་པོ་གྲོག་མཁར་དང༌། རི་བོ་འདི་སྙམ་དུ་སེམས་ཏེ། ཀླུའི་རྒྱལ་པོ་དགའ་བོ་དང༌། ཉེ་དགའ་བོ་འདི་གཉིས། རི་རབ་ཀྱི་བང་རིམ་ནས་ཉི་མ་རེ་རེ་ཞིང་བཅོམ་ལྡན་འདས་ལ་<line/>
བསྙེན་བཀུར་བྱེད་ཅིང་འོང་ན། བདག་ཅག་འདི་ཉིད་ན་གནས་བཞིན་དུ་བཅོམ་ལྡན་འདས་ལ་བསྙེན་བཀུར་མི་བྱེད་པ་ནི། བཟང་པོ་མ་ཡིན་གྱི། མ་ལ་བདག་ཅག་གིས་ཀྱང་བཅོམ་ལྡན་འདས་<line/>
</page>
<page index="128" id="65A">༄༅། །ལ་བསྙེན་བཀུར་བྱའོ། །སྙམ་ནས། དེ་གཉིས་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ།<line/>
ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། བཅོམ་ལྡན་འདས་ཀྱིས། དེ་གཉིས་ལ་དེ་འདྲ་བའི་ཆོས་བཤད་པ་མཛད་དེ། དེ་ཐོས་ནས་དེ་གཉིས་སངས་རྒྱས་ལ་སྐྱབས་སུ་དོང་<line/>
ཞིང༌། ཆོས་དང་དགེ་འདུན་ལའང་སྐྱབས་སུ་དོང་ནས་བསླབ་པའི་གཞི་རྣམས་བླངས་སོ། །གང་གི་ཚེ་བཅོམ་ལྡན་འདས་ལས་སྐྱབས་སུ་འགྲོ་བ་དང༌། བསླབ་པའི་གཞི་རྣམས་བླངས་པ་<line/>
དེའི་ཚེ་ལུས་དང་ལོངས་སྤྱོད་ལྷག་པར་འཕེལ་བར་གྱུར་ཏོ། །དེ་གཉིས་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་<line/>
ནས་གསོལ་བ། བཅོམ་ལྡན་འདས་གང་གི་ཚེ་བདག་ཅག་གིས་བཅོམ་ལྡན་འདས་ལ་སྐྱབས་སུ་མཆིས་ཤིང༌། བསླབ་པའི་གཞི་རྣམས་མནོས་པ་དེའི་ཚེ། ལུས་དང་ལོངས་སྤྱོད་ལྷག་<line/>
པར་འཕེལ་བར་གྱུར་ལགས་སོ། །བཅོམ་ལྡན་འདས། གལ་ཏེ་བཅོམ་ལྡན་འདས་ཀྱིས་རྗེས་སུ་གནང་ན། བདག་རྒྱ་མཚོ་ཆེན་པོར་འཇུག་ལགས་སོ། །བཅོམ་ལྡན་འདས་ཀྱིས་བཀའ་<line/>
སྩལ་པ། ཀླུའི་དབང་པོ་དག །ཁྱེད་རྒྱལ་པོའི་ཡུལ་ན་གནས་པ་ཡིན་གྱི། རྒྱལ་པོ་ལ་རྟོགས་ཤིག །དེ་གཉིས་ཀྱིས་བསམ་པ་དང༌། དོན་གྱིས་ན། བདག་ཅག་བཅོམ་ལྡན་འདས་ཀྱིས་<line/>
</page>
<page index="129" id="65B">རྗེས་སུ་མ་གནང་ངོ་ཞེས་སྨྲས་ནས། དེ་ཉིད་ན་གནས་སོ། །ཀླུའི་རྒྱལ་པོ་གྲོག་མཁར་དང༌། རི་བོའི་ཀུན་ཏུ་སྤྱོད་པ་ནི། གལ་ཏེ་ནུབ་མོ་བཅོམ་ལྡན་འདས་བལྟར་འགྲོ་ན་ནི། ལྷའི་བུའི་ཆ་བྱད་ཀྱིས་སོ།<line/>
འོན་ཏེ་ཉིན་པར་ན་ནི། ཁྱིམ་བདག་གི་ཆ་བྱད་ཀྱིས་སོ། །དེ་གཉིས་ཁྱིམ་བདག་གི་ཆ་བྱད་དུ་བྱས་ཤིང་ཉིན་རེ་ཞིང་བཅོམ་ལྡན་འདས་ལ་བསྙེན་བཀུར་བྱེད་དོ། །རྒྱལ་པོ་གཟུགས་ཅན་སྙིང་པོ་རྒྱལ་<line/>
རིགས་ཀྱི་མངོན་པའི་ང་རྒྱལ་ཅན་གྱི་ཀུན་དུ་སྤྱོད་པ་ནི། དེ་གང་གི་ཚེ་བཅོམ་ལྡན་འདས་བལྟ་བར་འགྲོ་བ་དེའི་ཚེ། འགའ་ཞིག་བདག་མཐོང་ན། ལྡང་བར་མི་བྱེད་པ་མེད་གྲང་ཞེས་མི་གནང་ཆེན་<line/>
གཏོང་བར་བྱེད་དེ། དེས་མི་གནང་ཆེན་ཞིག་མངགས་ཏེ། ཀྱེ། ནང་རྗེ་སོང་ལ་བཅོམ་ལྡན་འདས་ལ་སུ་དག་བསྙེན་བཀུར་བྱེད་ལྟོས་ཤིག །དེ་སོང་བ་ལས་ཇི་ཙམ་ན། ཁྱིམ་བདག་གཉིས་ཤིག་<line/>
མཐོང་ནས་དེས་བསམ་པ། འདི་གཉིས་ནི། ལྷའི་ཡུལ་ན་གནས་པས་ཅིའི་ཕྱིར་ལྡང་བར་མི་བྱེད་སྙམ་ནས། དེས་རྒྱལ་པོ་ལ་སྨྲས་པ། ལྷ་ཁྱིམ་བདག་གཉིས་ཤིག་མཆིས་པ་ནི། ལྷའི་ཡུལ་<line/>
ཉིད་ན་གནས་པ་ལགས་སོ། །རྒྱལ་པོ་གཟུགས་ཅན་སྙིང་པོས་བསམ་པ། དེ་གཉིས་ཀྱིས་བདག་མཐོང་ན་ཅིའི་ཕྱིར་ལྡང་བར་མི་བྱེད་ཀྱི། འགྲོའོ། །སྙམ་ནས་དེ་ནས་བཅོམ་ལྡན་འདས་གང་ན་<line/>
བ་དེར་སོང་བ་དང༌། ཀླུའི་རྒྱལ་པོ་གྲོག་མཁར་དང༌། རི་བོས་རྒྱལ་པོ་གཟུགས་ཅན་སྙིང་པོ་མཐོང་ངོ༌། །མཐོང་ནས་ཀྱང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱལ་<line/>
</page>
<page index="130" id="66A">༄༅། །པོ་གཟུགས་ཅན་སྙིང་པོ་མཆིས་ན། ཅི། རེ་ཞིག་རྒྱལ་པོ་ལ་བསྟི་སྟང་བགྱིའམ། འོན་ཏེ་ཆོས་ལ་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀླུའི་<line/>
དབང་པོ་དག །ཆོས་ལ་བསྟི་སྟང་བྱོས་ཤིག །དམ་པའི་ཆོས་ལ་ནི། འདི་ལྟར། སངས་རྒྱས་བཅོམ་ལྡན་འདས་རྣམས་ཀྱང་བླ་མར་བྱེད་ལ། ཆོས་ལ་ནི་དགྲ་བཅོམ་པ་རྣམས་ཀྱང་བླ་མར་བྱེད་<line/>
དོ༑ ༑ཚིགས་སུ་བཅད་དེ་བཀའ་སྩལ་པ། འདས་པའི་སངས་རྒྱས་གང་ཡིན་དང༌། །མ་བྱོན་སངས་རྒྱས་གང་ཡིན་དང༌། །ད་ལྟར་སངས་རྒྱས་གང་ཡིན་པ། །མང་པོའི་མྱ་ངན་འཇོམས་མཛད་<line/>
པ༑ ༑བཞུད་དང་བཞུགས་དང་འབྱོན་འགྱུར་བ། །ཐམས་ཅད་དམ་ཆོས་བླ་མར་བྱེད། །འདི་ནི་སངས་རྒྱས་ཆོས་ཉིད་ཡིན། །དེ་བས་འདིར་བདག་ཕན་འདོད་པ། །བདག་ཉིད་ཆེན་པོར་འདོད་པ་<line/>
ཡིས༑ ༑སངས་རྒྱས་བསྟན་པ་དྲན་བྱས་ཏེ། །དམ་པའི་ཆོས་ལ་བཀུར་སྟི་བྱ། །དེ་གཉིས་ཀྱིས་ལྡང་བ་མ་བྱས་སོ། །དེ་ནས་རྒྱལ་པོ་མི་བཟོད་པ་སྐྱེས་ཏེ། དེས་གསོལ་པ། བཅོམ་ལྡན་འདས་<line/>
ཀྱིས་ཆོས་བཤད་དུ་གསོལ། བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ཞེ་སྡང་དང་ནི་འཁྲུག་པ་དང༌། །མ་དད་པ་ཡི་སེམས་ཀྱིས་ནི། །རྫོགས་པའི་སངས་རྒྱས་<line/>
ཀྱིས་བཤད་པའི། །དམ་ཆོས་ཤེས་པར་མི་ནུས་སོ། །གང་གིས་ཁྲོས་དང་བག་མེད་པའི། །སེམས་ནི་དུལ་བར་བྱས་པ་དང༌། །འདི་ལ་མནར་སེམས་སྤངས་པ་དེས། །ལེགས་པར་གསུངས་<line/>
</page>
<page index="131" id="66B">པ་ཤེས་པར་འགྱུར། །རྒྱལ་པོས་བསམ་པ། ཁྱིམ་བདག་འདི་གཉིས་འོངས་པས། བཅོམ་ལྡན་འདས་ཀྱིས་བདག་གི་ཆོས་ཉན་པའི་བར་ཡང་ཆད་པར་གྱུར་ཏོ་སྙམ་ནས། དེ་སྟན་ལས་ལངས་<line/>
ཏེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་སོང་ངོ༌། །དེ་སོང་ནས་བློན་པོ་རྣམས་ལ་བསྒོ་བ། ཁྱིམ་བདག་འདི་གཉིས་གང་གི་ཚེ་བཅོམ་ལྡན་འདས་ཀྱི་སྤྱན་སྔ་ནས་<line/>
དོང་བ་དེའི་ཚེ་ཁྱེད་གཉིས་ངའི་ཡུལ་ན་མ་འདུག་ཅིག་ཅེས་སྒོས་ཤིག །དེ་གཉིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ནས་སོང་བ་དང༌། བློན་པོ་བདག་གིས་བསྒོ་བ།<line/>
ལྷའི་ཞལ་ནས། ཁྱེད་ཅག་གཉིས་ངའི་ཡུལ་ན་མ་འདུག་ཅིག་ཅེས་གསུང་ངོ༌། །དེ་གཉིས་ཀྱིས་སྨྲས་པ། བཀའ་བཞིན་འཚལ་མཆིའོ། །བསམ་པ། བདག་ཅག་གཉིས་ཀྱིས། ཡུན་རིང་པོ་<line/>
ཞིག་ནས་བསམ་པ་གང་ཡིན་པ་དེ་ནི་ཚེགས་ཆུང་དུས་གྲུབ་བོ། །སྙམ་མོ། །དེ་ནས་འོད་པའི་ཆུ་ཆེན་པོ་ནས་ཕྱུང་ནས་གྲོག་མོ་ཆུང་ངུའི་ནང་དུ་ཞུགས་སོ། །གྲོག་མོ་ཆུང་དུ་ནས་གྲོག་མོ་ཆེན་པོར་རོ། །གྲོག་མོ་<line/>
ཆེན་པོ་ནས་ཆུ་བྲན་དུའོ། །ཆུ་བྲན་ནས་ཆུ་ཆེན་པོར་རོ། །ཆུ་ཆེན་པོ་ནས་རྒྱ་མཚོ་ཆེན་པོར་ཏེ། གང་གི་ཚེ་རྒྱ་མཚོ་ཆེན་པོར་ཞུགས་པ་དེའི་ཚེ། དེ་གཉིས་ཕྱིར་ཞིང་ལུས་དང་ལོངས་སྤྱོད་ཤིན་ཏུ་འཕེལ་བར་<line/>
གྱུར་ཏོ། །ཇི་ཙམ་དུས་གཞན་ཞིག་ན། རྒྱལ་པོའི་ཁབ་ཀྱི་དཀའ་ཐུབ་ཀྱི་ཆུ་ལྔ་བརྒྱ་དང༌། ཆུ་མིག་དང༌། མཚོ་དང༌། མཚེའུ་རྣམས་ཀྱང་ཆུང་བ་དང༌། ཡོངས་སུ་ཟད་པ་དང༌། གཏུགས་པར་གྱུར་ལ་<line/>
</page>
<page index="132" id="67A">༄༅། །ཐུག །ལྷས་ཀྱང་དུས་དུས་སུ་ཆར་གྱི་རྒྱུན་ལེགས་པར་མ་བབ་པས་ལོ་ཉེས་པར་གྱུར་ཏེ། མུ་གེ་ཉམ་ང་བ་དགོན་པ་སློང་མོ་བས་ཟས་རྙེད་པར་དཀའ་བ་བྱུང་བར་<line/>
གྱུར་ཏོ། །རྒྱལ་པོས་བསམ་པ། རྒྱལ་པོའི་ཁབ་འདི་ན་ཀླུའི་རྒྱལ་པོ་རི་བོ་དང་གྲོག་མཁར་གནས་ཏེ། དེ་གཉིས་ཀྱི་མཐུས། དཀའ་ཐུབ་ཀྱི་ཆུ་ལྔ་བརྒྱ་ཡང་འབབ། ཆུ་མིག་དང༌། མཚོ་དང༌། མཚེའུ་<line/>
རྣམས་ཀྱང་ཆུ་ཆེ། ལྷས་ཀྱང་དུས་སུ་ཆར་གྱི་རྒྱུན་ལེགས་པར་ཕབ་པ་ཉིད་ཀྱིས་ལོ་ཏོག་ལེགས་པར་རྒྱས་པར་གྱུར་ན། ད་ནི། དཀའ་ཐུབ་ཀྱི་ཆུ་ལྔ་བརྒྱ་དང༌། ཆུ་མིག་དང༌། མཚོ་དང༌། མཚེའུ་རྣམས་<line/>
ཀྱང་ཆུང་བ་དང༌། ཡོངས་སུ་ཟད་པ་དང༌། གཏུགས་པར་གྱུར་ལ་ཐུག །ལྷས་ཀྱང་དུས་དུས་སུ་ཆར་གྱི་རྒྱུན་ལེགས་པར་མ་ཕབ་པས་ལོ་ཉེས་པར་གྱུར་ཏེ། མུ་གེ་ཉམ་ང་བ་དགོན་པ་སློང་མོ་བས་<line/>
ཟས་རྙེད་པར་དཀའ་བ་བྱུང་བར་གྱུར་ན། ཀླུའི་རྒྱལ་པོ་རི་བོ་དང༌། གྲོག་མཁར་ཤིའམ། བྱའི་རྒྱལ་པོ་ནམ་མཁའ་ལྡིང་གིས་ཁྱེར་བའམ། སྦྲུལ་ཁས་སྡིགས་ཀྱིས་བཟུང་བའམ། དེས་<line/>
འཇིགས་ནས་བྲོས་པར་མ་གྱུར་གྲང༌། དེ་ལྟ་མོད་ཀྱི། སངས་རྒྱས་བཅོམ་ལྡན་འདས་ནི། ཐམས་ཅད་མཁྱེན་པ། ཐམས་ཅད་གཟིགས་པ་ཡིན་གྱི། མ་ལ་བདག་གིས་བཅོམ་ལྡན་འདས་<line/>
ལ་ཞུའོ། །སྙམ་དུ་བསམ་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །<line/>
</page>
<page index="133" id="67B">ཕྱོགས་གཅིག་ཏུ་འདུག་ནས། རྒྱལ་པོ་གཟུགས་ཅན་སྙིང་པོས་བཅོམ་ལྡན་འདས་ལ་དོན་དེ་རྒྱས་པར་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། དེ་གཉིས་ནི། ཤི་<line/>
བ་ཡང་མ་ཡིན། བྱའི་རྒྱལ་པོ་ནམ་མཁའ་ལྡིང་གིས་ཀྱང་མ་ཁྱེར། སྦྲུལ་ཁས་སྡིགས་ཀྱིས་ཀྱང་མ་བཟུང༌། དེས་འཇིགས་པས་ཀྱང་མ་བྲོས་མོད་ཀྱི། རྒྱལ་པོ་ཁྱོད་ཉིད་ཀྱིས་ཡུལ་ནས་བསྐྲད་དོ། །<line/>
བཅོམ་ལྡན་འདས། བདག་གིས་དེ་གཉིས་མཐོང་བར་ཡང་མི་དྲན་ན། དེ་གཉིས་ཡུལ་ནས་བསྐྲད་པ་ལྟ་སྨོས་ཀྱང་ཅི་འཚལ། རྒྱལ་པོ་ཆེན་པོ། ངས་ཁྱོད་དྲན་པར་བྱའོ། །རྒྱལ་པོ་ཆེན་པོ་ཁྱོད་ཀྱིས་<line/>
ཁྱིམ་བདག་གཉིས་ཤིག་ཡུལ་ནས་བསྐྲད་པ་དྲན་ནམ། བཅོམ་ལྡན་འདས། དྲན་ལགས་སོ། །དེ་གཉིས་ནི། ཀླུའི་རྒྱལ་པོ་རི་པོ་དང་གྲོག་མཁར་ཡིན་ནོ། །བཙུན་པ། དེ་གཉིས་གང་དུ་མཆིས།<line/>
རྒྱ་མཚོ་ཆེན་པོར་དོང་ངོ༌། །བདག་གི་ཡུལ་མ་རུང་བར་གྱུར་ལགས་སོ། །རྒྱལ་པོ་ཆེན་པོ། དེ་གཉིས་ལ་བཟོད་པ་བྱིན་ཅིག་དང༌། མ་རུང་བར་མི་འགྱུར་རོ། །དེ་གཉིས་རྒྱ་མཚོ་ཆེན་པོ་ན་མཆིས་ན།<line/>
ཇི་ལྟར་བཟོད་པ་སྩལ། དེ་གཉིས་ཚེས་བརྒྱད་དང༌། བཅུ་བཞི་ལ་ཁྱིམ་བདག་གི་ཆ་བྱད་དུ་བྱས་ནས། ངའི་ཞབས་གཉིས་ལ་ཕྱག་འཚལ་དུ་འོངས་པ་དང༌། ངས་རྟགས་བསྟན་གྱིས། ཁྱོད་ཀྱིས་<line/>
བཟོད་པ་བྱིན་ཅིག །བཅོམ་ལྡན་འདས། ཅི། བདག་གིས་རྐང་པ་གཉིས་ལ་གཏུགས་པར་བགྱིའམ། རྐང་པ་གཉིས་ལ་གཏུགས་པར་མི་བྱ་སྟེ། འོན་ཀྱང་ལག་པ་རྐྱོངས་ལ་ཀླུའི་དབང་པོ་བཟོད་པར་<line/>
</page>
<page index="134" id="68A">༄༅། །གསོལ་ལོ། །ཞེས་སྨྲོས་ཤིག་དང་བཟོད་པར་འགྱུར་རོ། །རྒྱལ་པོས་དེ་གཉིས་འོངས་པ་ལ་འབད་དེ་སྡོད་ཅིང་འདུག་པ་དང༌། ཇི་ཙམ་ན། དེ་གཉིས་ཁྱིམ་བདག་<line/>
གི་ཆ་བྱད་དུ་བྱས་ནས་བཅོམ་ལྡན་འདས་ཀྱི་སྤྱན་སྔར་འོངས་པ་དང༌། དེ་མ་ཐག་ཏུ་རྒྱལ་པོ་ཡང་འོངས་ནས། བཅོམ་ལྡན་འདས་ཀྱིས་རྟགས་བསྟན་པ་དང༌། རྒྱལ་པོས་ལག་པ་མངོན་དུ་བརྐྱངས་<line/>
ནས་སྨྲས་པ། ཀླུའི་དབང་པོ་གཉིས་བཟོད་པར་གསོལ་ལོ། །རྒྱལ་པོ་ཆེན་པོ། བཟོད་པར་བགྱིའོ། །གལ་ཏེ་བཟོད་པར་གྱུར་ན། འདིར་སྤྱོན་ཅིག །རྒྱལ་པོ་ཆེན་པོ་གང་གི་ཚེ་བཅོམ་ལྡན་འདས་<line/>
ལས་བདག་ཅག་གིས་སྐྱབས་སུ་འགྲོ་བ་དང༌། བསླབ་པའི་གཞི་རྣམས་བླངས་པས་དེ་ཉིད་ཀྱི་ཚེ་བདག་ཅག་གི་ལུས་དང་ལོངས་སྤྱོད་སྐྱེས་ཏེ། གལ་ཏེ་ད་ཆེ་བཞིན་དུ་འདིར་འོངས་ན། ཡུལ་མ་<line/>
ག་དྷ་རུ་ཡང་མི་ཤོང་བར་འགྱུར་རོ། །འོ་ན་ཡུལ་མ་ག་དྷ་མ་རུང་བར་འགྱུར་མོད། མ་རུང་བར་མི་འགྱུར་རོ། །ཇི་ལྟར་མི་འགྱུར། ཁྱོད་ཀྱིས་ཁོ་བོ་ཅག་གི་ཁང་བཟང་གཉིས་བརྩིགས་ལ།<line/>
ཟླ་བ་དྲུག་ཅིང་དུས་མཆོད་ཀྱིས་ཤིག་དང༌། ཁོ་བོ་ཅག་གི་འཁོར་བཞག་ལ། དུས་མཆོད་ཀྱི་ཚེ་ཡང་འདུ་བར་བྱའོ། །རྒྱལ་པོས་དེ་བཞིན་དུ་བྱེད་པ་དང༌། དེ་གཉིས་ཀྱིས་འཁོར་དག་ཀྱང་<line/>
བཞག་ལ། དུས་མཆོད་ཀྱང་རང་ཉིད་ཉམས་སུ་མྱོང་བར་བྱེད་དོ། །ཇི་ཙམ་དུས་གཞན་ཞིག་ན། དེ་དག་གི་འཁོར་བག་མེད་པར་གནས་པ་ན། ཀླུ་གདུག་པ་དག་གིས་གླགས་རྙེད་ནས།<line/>
</page>
<page index="135" id="68B">དེ་དག་གིས་སེར་བ་དབབ་པར་བརྩམས་སོ། །རྒྱལ་པོའི་ཁབ་ན། བྲམ་ཟེ་སེར་བའི་སྔགས་ལ་མཁས་པ་གཞན་ཞིག་ཡོད་དེ། དེས་དེ་བབ་ཅིང་བབ་པ་དག་བཅད་པ་དང༌། དེ་ལ་ཡུལ་མ་ག་དྷ་ན་གནས་<line/>
པའི་སྐྱེ་བོའི་ཚོགས་ཀྱིས་དབང་ཐང་བྱིན་ནོ། །ལྷོ་ཕྱོགས་ན། བྲམ་ཟེ་མེས་བྱིན་ཞེས་བྱ་བ་སེར་བའི་སྔགས་ལ་མཁས་པ་ཞིག་ཡོད་པ་དེས། བྱང་ཕྱོགས་ན། ཡུལ་ནུས་པ་ཅན་ཞེས་བྱ་བ་ཞིག་ཡོད་དེ།<line/>
དེ་ན་རྒྱལ་པོ་སྡེ་མཆོག་ཅེས་བྱ་བ་རྒྱལ་སྲིད་བྱེད་དུ་འཇུག་གོ །དེའི་ཡུལ་ན་ཀླུའི་རྒྱལ་པོ་རབ་མཛེས་ཀྱི་གནས་ཡོད་དེ། དེ་ན་སྨན་མཐུ་ཆེ་བ་ཕ་རོལ་གནོན་པ་ཡོད་པར་ཐོས་ནས། དེའི་ཆེད་འགྲོའོ། །ཞེས་<line/>
དེ་ཆས་ཏེ། རིམ་གྱིས་རྒྱལ་པོའི་ཁབ་ཏུ་ཕྱིན་ནས། བྲམ་ཟེ་སེར་བའི་སྔགས་འཆང་བ་དེའི་གནས་སུ་ཞུགས་པ་དང༌། ཇི་ཙམ་ན། སེར་བ་ཆེན་པོ་འབབ་པ་བྲམ་ཟེ་གཉུག་མར་གནས་པ་དེས་གཅད་<line/>
པར་མ་ནུས་ནས། དེ་ཕྱིར་བྱུང༌། ནང་དུ་ཞུགས་པར་བྱེད་པ་དང༌། བྲམ་ཟེ་མེས་བྱིན་གྱིས་དྲིས་པ། མཁན་པོ། ཅིའི་སླད་དུ་མཁན་པོ་འདི་ཕྱིར་བྱུང༌། ནང་དུ་ཞུགས་པར་མཛད་དེས་སྨྲས་པ། བུ། སེར་བ་<line/>
ཆེན་པོ་བབ་པ་གཅད་པར་མ་ནུས་པར་བས་མོད། བདག་གིས་དགུམ་མོ། བུ་ལེགས་སོ། །དེ་ཆུ་ཉུང་ཞིག་ལ་བཟླས་ཏེ་གཏོར་བས་ཚལ་པ་བརྒྱར་གྱེས་སོ། །རྒྱལ་པོའི་ཁབ་ཀྱི་བྲམ་ཟེ་དང་ཁྱིམ་<line/>
བདག་རྣམས་མཆོག་ཏུ་ངོ་མཚར་དུ་གྱུར་ནས་རྔན་པ་ཐོགས་ཏེ། བྲམ་ཟེ་དེའི་ཁྱིམ་དུ་དོང་ནས་སྨྲས་པ། མཁན་པོ། རྒྱལ་པོའི་ཁབ་ཀྱི་སྐྱེ་བོའི་ཚོགས་མངོན་པར་དགའ་བར་གྱུར་གྱི། རྔན་པ་<line/>
</page>
<page index="136" id="69A">༄༅། །ལོངས་ཤིག །ཅིའི་ཕྱིར། ཁྱོད་ཀྱིས་སེར་བ་ཆེན་པོ་ཁུམས་པའི་སླད་དུའོ། །དེས་སྨྲས་པ། ཁོ་བོས་ནི། མ་བཅད་དེ། འོན་ཀྱང་བྲམ་ཟེ་འདིས་བཅད་དོ། །དེ་<line/>
དག་བྲམ་ཟེ་དེའི་དྲུང་དུ་དོང་ནས་བྲམ་ཟེའི་ཁྱེའུ་འདི་ཉིད་དུ་འདུག་ཅིག་དང༌། དབང་ཐང་སྦྱིན་ནོ། །དེ་བཞིན་དུ་གནས་པར་བྱའོ། །ཞེས་དེ་གནས་སོ། །དེས་སེར་བ་དེ་དུས་ཐ་གི་ཙམ་ཞིག་གི་བར་<line/>
དུ་སྔགས་ཀྱིས་བགགས་ཏེ་མི་འབབ་པར་གྱུར་ཏོ། །རྒྱལ་པོའི་ཁབ་ཀྱི་བྲམ་ཟེ་དང༌། ཁྱིམ་བདག་རྣམས་ཀྱིས་སྨྲས་པ། ཤེས་ལྡན་དག །བདག་ཅག་ཉིད་ཀྱི་བསོད་ནམས་ཀྱིས་སེར་བ་མི་<line/>
འབབ་ན། ཅིའི་ཕྱིར་དེ་ལ་དབང་ཐང་སྦྱིན་ཞེས་དེ་རྣམས་ཀྱིས་བཅད་དོ། །བྲམ་ཟེ་དེས་སྔགས་བརྟུལ་ནས་ཡུལ་ནུས་པ་ཅན་དུ་སོང་བ་དང་ཕྱིར་ཡང་སེར་བ་འབབ་པར་གྱུར་ཏོ། །དེ་རྣམས་བྲམ་ཟེ་<line/>
དེའི་དྲུང་དུ་སོང་སྟེ་སྨྲས་པ། མཁན་པོ། བྲམ་ཟེའི་ཁྱེའུ་དེ་གར་མཆིས། དེས་སྨྲས་པ། ཁྱེད་ཅག་གིས་དེ་ལ་བཀུར་སྟི་མ་བྱས་པས་དེ་སོང་ངོ༌། །མཁན་པོ། གལ་ཏེ་མཆིས་ན། བདག་ཅག་<line/>
ལ་སྦྲོན་ཅིག །དེ་བཞིན་དུ་བྱའོ། །དེ་ཡང་རིམ་གྱིས་རྒྱལ་པོ་སྡེ་མཆོག་གང་ན་བ་དེར་སོང་སྟེ་ཕྱིན་ནས། རྒྱལ་པོ་སྡེ་མཆོག་ལ་རྒྱལ་བ་དང༌། ཚེ་སྤེལ་བ་དག་བྱས་ནས་སྨྲས་པ། ལྷ་ཁྱོད་ཀྱི་<line/>
ཡུལ་ན་ཀླུའི་རྒྱལ་པོ་རབ་མཛེས་ཞེས་བགྱི་བ་མཆིས་པ་དེའི་གནས་ན། མོད་ལ་མཐུ་སྐྱེས་པ་ཞེས་བྱ་བའི་སྨན་མཆིས་ཀྱི། ལྷས་དེ་སྟོན་ཅིག་དང༌། ལྷའི་སྐལ་བ་ཡང་དབུལ་བར་བགྱིའོ། །<line/>
</page>
<page index="137" id="69B">རྒྱལ་པོས་སྨྲས་པ། ཀྱེ་བྲམ་ཟེ། ཀླུའི་རྒྱལ་པོ་རབ་མཛེས་ནི། གཏུམ་པོ་ཡིན་པས་དེས་ཁྱོད་བརླག་པར་མི་བྱེད་གྲང༌། ལྷ། རེ་ཞིག་བདག་ལ་སྔགས་ཀྱི་མཐུ་དང་སྨན་གྱི་མཐུ་མཆིས་ཏེ། གལ་ཏེ་<line/>
ཀླུའི་རྒྱལ་པོ་རབ་མཛེས་དང་འདྲ་བའི་ཀླུ་རྣམས་ཀྱིས་ཛམྦུའི་གླིང་འདི་ལྟ་སྟེ། བུ་རམ་ཤིང་གི་ཚལ་ལམ། འདམ་བུའི་ཚལ་བཞིན་གང་བར་གྱུར་ཀྱང༌། བདག་གི་བ་སྤུ་གཅིག་ཀྱང་བསྐྱོད་པར་<line/>
རྔོ་མི་ཐོགས་ན། ཀླུའི་རྒྱལ་པོ་རབ་མཛེས་ཀྱིས་ལྟ་སྨོས་ཀྱང་ཅི་འཚལ། འོན་ཀྱང་ལྷའི་མི་དགུམ་པ་ལ་ཐུག་པ་འགའ་མཆིས་སམ། བྲམ་ཟེ། ཡོད་དོ། །ལྷ། དཀྲི་ཞིག་དང༌། དེས་དེའི་གནས་སྟོན་པར་<line/>
འགྱུར་རོ། །དེ་ནས་རྒྱལ་པོས་མི་དེ་ལ་བོས་ཏེ་བསྒོ་བ། ཀྱེ་ནང་རྗེ། བྲམ་ཟེ་འདི་ལ་ཀླུའི་རྒྱལ་པོ་རབ་མཛེས་ཀྱི་གནས་སྟོན་ཅིག །ལྷ། བཀའ་བཞིན་འཚལ་ཞེས་མི་དེས་རྒྱལ་པོའི་ལྟར་མཉན་<line/>
ནས་བྲམ་ཟེ་དེ་ཁྲིད་དེ་ཆས་སོ། །ཇི་ཙམ་ན། མི་རིང་བ་ཞིག་ཏུ་བསྡད་ནས་དེ་ལ་སྨྲས་པ། བྲམ་ཟེ། ཚལ་སྔོ་ཞིང་སྔོ་བ་དག་སྦྲེངས་པ་ཕ་བི་མཐོང་ངམ། མཐོང་ངོ༌། །དེ་ནི། ཀླུའི་རྒྱལ་པོ་རབ་མཛེས་<line/>
ཀྱི་གནས་ཡིན་ནོ། །དེ་སོང་སྟེ། དེས་དེར་མོད་ལ་མཐུ་བསྐྱེད་པ་ཞེས་བྱ་བའི་སྨན་ལས་ཁུར་དུ་སྦྲགས་ནས་དེས་དེ་ཐོགས་ཏེ། ཡུལ་ནུས་པ་ཅན་དུ་སོང་ནས་རྒྱལ་པོ་སྡེ་མཆོག་གི་སྐལ་པ་བྱིན་ཏེ།<line/>
རིམ་གྱིས་རྒྱལ་པོའི་ཁབ་ཏུ་ཕྱིན་ནས། བྲམ་ཟེ་དེ་ཉིད་ཀྱི་ཁྱིམ་དུ་ཞུགས་སོ། །དེ་ནས་དེས་རྒྱལ་པོའི་ཁབ་ཀྱི་བྲམ་ཟེ་དང་ཁྱིམ་བདག་རྣམས་ལ་སྦྲན་པ་དང༌། དེ་དག་མཆོད་ཡོན་ཐོགས་ཏེ་ལྷགས་<line/>
</page>
<page index="138" id="70A">༄༅། །ནས༑ བྲམ་ཟེའི་ཁྱེའུ་འདི་ཉིད་དུ་འདུག་ཅིག །དབང་ཐང་སྦྱིན་ནོ། །དེས་སྨྲས་པ། ཁྱེད་ཅག་གིས་བཀུར་སྟི་མ་བྱས་པས་ཁོ་བོ་མི་འདུག་གོ །དེ་རྣམས་ཀྱིས་དེ་གཞག་<line/>
པར་གལ་གྱིས་འཆུ་བར་བརྩམས་ཏེ་གསོལ་བ་བཏབ་པ་དང༌། ཁས་བླངས་ནས་དེ་དག་གིས་འཚོ་བའི་རིས་བཅད་དོ། །འཇིག་རྟེན་ནི། ཕུན་སུམ་ཚོགས་པ་འདོད་ཀྱི། རྒྱུད་པ་དང་མི་མཐུན་པས།<line/>
དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་<line/>
ན༑ ཁྱེའུ་ཞིག་བཙས་ཏེ། དེས་དེའི་མིང་རི་བོ་ཅན་ཞེས་བྱ་བར་བཏགས་སོ། །དེ། ཡང་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ན་བུ་མོ་ཞིག་བཙས་ཏེ། དེའི་མིང་ནི། སེར་<line/>
བ་ཞེས་བྱ་བར་བཏགས་སོ། །བྲམ་ཟེ་མོ་ནི། འཁོར་བྲལ་ཞེས་བྱའོ། །མནའ་མ་ནི། ཀློག་ཅེས་བྱའོ། །དེས་བསམ་པ། ཡང་དང་ཡང་དུ་སེར་བ་གཅོད་ཅིང་ཅི་ལས་མེད་ཡུན་རིང་རབ་ཏུ་སྔགས་ཀྱིས་<line/>
བགག་པར་བྱའོ། །ཞེས་དེས་ཡུན་རིང་པོར་སྔགས་ཀྱིས་བགག་པ་བྱས་ཏེ་བཞག་པས་སེར་བ་མི་འབབ་པར་གྱུར་ཏོ། །རྒྱལ་པོའི་ཁབ་ཀྱི་བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ། བདག་<line/>
ཁོ་ནའི་བསོད་ནམས་ཀྱི་མཐུས་སེར་བ་མི་འབབ་ན། ཅིའི་ཕྱིར་དབང་ཐང་སྦྱིན་ཞེས་དེ་རྣམས་ཀྱིས་བཅད་དོ། །བྲམ་ཟེ་དེ་ཕྲག་དོག་གིས་ཟིལ་གྱིས་ནོན་པས་བུ་ཡང་སྔགས་ཀྱི་ཚིག་རྣམས་འཛིན་<line/>
</page>
<page index="139" id="70B">དུ་མ་བཅུག་གོ །བདེ་བ་ལ་ཆགས་པས་ཁ་ཏོན་ཡང་མ་བྱས་ལ། སྨན་ཡང་སྐམ་དུ་མ་བཅུག་གོ །དེས་སྔགས་ཀྱི་ཚིག་རྣམས་ནི། བསམ་ན་བརྗེད། སྨན་ནི། མ་བསྐམས་པས་རུལ་བར་གྱུར་<line/>
ཏོ༑ ༑དེ་རྒྱལ་པོའི་ཁབ་ཀྱི་བྲམ་ཟེ་དང་ཁྱིམ་བདག་རྣམས་ལ་སྙིང་ན་ཆེས་ནས། དེ་རྣམས་ལ་ཀླན་ཀ་བཙལ་བའི་ཕྱིར་མུ་སྟེགས་ཀྱི་གནས་དང༌། དཀའ་ཐུབ་ཀྱི་ཚལ་དེ་དང་དེ་དག་ཏུ་སོང་ནས་དྲིས་པ། ཤེས་<line/>
ལྡན་དག །གང་གིས་གང་བསམ་པ་དང༌། གང་དོན་དུ་གཉེར་བ་དེ་ལ་ཐམས་ཅད་འགྲུབ་པར་འགྱུར་བའི་ཐབས་ལྟ་ཅི་ཡོད། དེ་ན་ཁ་ཅིག་གིས་སྨྲས་པ། མེར་ཞུགས་ཤིག །ཁ་ཅིག་གིས་སྨྲས་པ། དུག་<line/>
ཟོ་ཞིག །ཁ་ཅིག་གིས་སྨྲས་པ། གཡང་ས་ནས་བདག་ཉིད་མཆོངས་ཤིག །ཁ་ཅིག་གིས་སྨྲས་པ། བདག་རང་གི་སྐེ་ལ་ཐག་པ་ཐོགས་ཏེ། ཤིང་གི་ཡལ་ག་ལས་འཕྱང་དུ་ཆུག་ཅིག །ཅེས་ཐམས་ཅད་<line/>
ཀྱིས་འཆི་བའི་ཐབས་བསྟན་གྱི། ངེས་པར་འབྱུང་བའི་ཐབས་ནི། མ་ཡིན་པས། དེ་རིམ་གྱིས་འོད་མའི་ཚལ་དུ་སོང་ངོ༌། །དེས་དགེ་སློང་ཞིག་མཐོང་ནས་དྲིས་པ། འཕགས་པ། གང་གིས་གང་བསམ་པ་<line/>
དང་གང་དོན་དུ་གཉེར་བ་དེ་ལ་ཐམས་ཅད་འགྲུབ་པར་འགྱུར་བའི་ཐབས་ལྟ་འགའ་མཆིས་སམ། དེ་སྨྲས་པ། བཅོམ་ལྡན་འདས་ལས་རབ་ཏུ་ཕྱུང་ཞིག །དེར་ཅི་ཞིག་བགྱི། དེར་ཇི་སྲིད་འཚོའི་བར་དུ་<line/>
ཚངས་པར་སྤྱོད་པ་ཡང་སྤྱད་པར་བྱ། བསམ་གཏན་དང་གདོན་པ་དང་ལྡན་པར་ཡང་གནས་པར་བྱ་སྟེ། གལ་ཏེ་རེ་ཞིག་མཐོང་བའི་ཆོས་ཉིད་ལ་ཀུན་ཤེས་པ་ཐོབ་པ་ན། དེས་ན་དེ་ཉིད་ཁྱོད་ཀྱི་སྡུག་བསྔལ་<line/>
</page>
<page index="140" id="71A">༄༅། །གྱི་མཐར་ཕྱིན་པ་ཡིན་ནོ། །འོན་ཏེ་སྦྱོར་བའི་ལྷག་མ་དང་བཅས་བཞིན་དུས་བྱེད་ན། གང་བསམ་པ་དང༌། གང་དོན་དུ་གཉེར་བ་དེ་ལ་ཐམས་ཅད་འགྲུབ་པར་འགྱུར་<line/>
རོ༑ ༑འཕགས་པ། །དེ་ནི་རྔོ་མི་ཐོགས་ན། གཞན་ཡང་ཅུང་ཟད་ཅི་མཆིས། སངས་རྒྱས་ལ་སོགས་པ་དགེ་སློང་གི་དགེ་འདུན་སྤྱན་དྲོངས་ལ་གདུགས་ཚོད་གསོལ་ཅིག །དེ་ཡང་རྔོ་མི་ཐོགས་ན།<line/>
གཞན་བསྟན་དུ་གསོལ། བུམ་པ་བཟང་པོ་ལྟ་བུའི་ཉན་ཐོས་ཆེན་པོ་བཞི་སྤྱན་དྲོངས་ལ་གདུགས་ཚོད་གསོལ་ཏེ། སྨོན་ལམ་ཐོབ་ཅིག་དང༌། གང་བསམ་པ་དང་གང་དོན་དུ་གཉེར་བ་དེ་<line/>
ཐམས་ཅད་འགྲུབ་བོ། །འཕགས་པ། དེ་ནི། རྔོ་ཐོགས་ཀྱི། བགྱིའོ། །ཞེས་བུམ་པ་བཟང་པོ་ལྟ་བུའི་ཉན་ཐོས་ཆེན་པོ་བཞི་སྤྱན་དྲངས་ཏེ། གདུགས་ཚོད་གསོལ་ནས་སྨོན་ལམ་བཏབ་པ།<line/>
དགེ་བའི་རྩ་བ་འདིས། རབ་མཛེས་ཀླུའི་གནས་ནས་བསད་ལ་བདག་དེར་སྐྱེ་ཞིང་དེ་ནས་རྒྱལ་པོའི་ཁབ་ཀྱི་མི་རྣམས་ལ་གནོད་པ་བྱེད་པར་གྱུར་ཅིག །ཅེས་སྨོན་ལམ་བཏབ་བོ། །དེ་ལ་ཆུང་མས་<line/>
དྲིས་པ། རྗེའི་སྲས། སྨོན་ལམ་ཅི་ཞིག་བཏབ། དགེ་བའི་རྩ་བ་འདིས། རབ་མཛེས་ཀླུའི་གནས་ནས་བསད་ལ་བདག་དེར་སྐྱེ་ཞིང་དེ་ནས་རྒྱལ་པོའི་ཁབ་ཀྱི་མི་རྣམས་ལ་གནོད་པ་བྱེད་པར་<line/>
གྱུར་ཅིག །ཅེས་སྨོན་ལམ་བཏབ་བོ། །ལེགས་ཏེ། བདག་ཀྱང་ཁྱོད་ཀྱི་ཆུང་མར་གྱུར་ཅིག །བུས་སྨྲས་པ། བདག་ཀྱང་ཁྱོད་ཀྱི་བུར་གྱུར་ཅིག །དེ་བཞིན་དུ་བུ་མོས་སྨྲས་པ། བདག་ཀྱང་<line/>
</page>
<page index="141" id="71B">ཁྱོད་ཀྱི་བུ་མོར་གྱུར་ཅིག། དེ་བཞིན་དུ་མནའ་མས་སྨྲས་པ། བདག་ཀྱང་མནའ་མར་གྱུར་ཅིག། ཅེས་བྱས་ནས། དེ་རྣམས་ཁྱིམ་རྙིང་པ་ཞིག་ཏུ་ཞུགས་ཏེ་ཉལ་བ་དང༌། སྤྲིན་ཁ་དོག་ལྔ་པ་ལས་<line/>
ཆར་བབས་ཏེ། རྩིག་པ་འགྱེལ་བས་ནོན་ཏེ་ཁ་བཏག་གོ །ཀླུ་རབ་མཛེས་ཤི་འཕོས་ནས་འཁོར་དྲུག་ཁྲི་དང་སྐྱེས་ནས། དེ་ཡང་རབ་མཛེས་ཞེས་བྱ་བར་གྲགས་སོ། །ཆུང་མ་འཁོར་བྲལ་ཞེས་<line/>
བྱའོ༑ ༑བུ་ནི། རི་བོ་ཅན་ཞེས་བྱའོ། །བུ་མོ་ནི། སེར་བ་ཞེས་བྱའོ། །མནའ་མ་ནི། ཀློག་ཅེས་བྱའོ། །ཆོས་ཉིད་ཀྱིས། ཀླུའམ། ཀླུའི་བུ་མོ་སྐྱེས་ནས་རིང་པོ་མ་ལོན་པར་གནས་གསུམ་དྲན་པར་འགྱུར་ཏེ།<line/>
གང་ནས་ཤི་འཕོས་པ་དང༌། གང་དུ་སྐྱེས་པ་དང༌། ལས་གང་གིས་ཡིན་པའོ། །དེས་བལྟས་ན། མི་ལས་ཤི་འཕོས་སོ། །གང་དུ་སྐྱེས་ཤེ་ན། ཀླུ་རྣམས་སུའོ། །ལས་གང་གིས་ཤེ་ན། སྨོན་ལམ་<line/>
གྱི་དབང་གིས་སོ། །ཅིའི་ཕྱིར་སྙམ་ན། རྒྱལ་པོའི་ཁབ་ཀྱི་མི་རྣམས་ལ་གནོད་པ་བྱ་བའི་ཕྱིར་རོ། །དེས་བསམ་པ། ཅི། ལོ་ཏོག་ཇི་ལྟ་བ་བཞིན་དུ་སྐྱེས་པ་ལ་བྱ་ན། མི་རྣམས་ཀྱི་སྡུག་བསྔལ་སྐྱེ་བར་<line/>
འགྱུར་རམ། འོན་ཏེ་མ་སྐྱེས་པ་རྣམས་ལ་འགྱུར་སྙམ་ན། དེས་ཇི་ལྟར་སྐྱེས་པ་ལ་བྱས་པ་ལྟར་མ་སྐྱེས་པ་ལ་ནི་དེ་ལྟར་མ་ཡིན་པར་མཐོང་ནས། དེས་འཁོར་རྣམས་ལ་བསྒོ་བ། ཤེས་ལྡན་ཚུར་<line/>
ཤོག། ཡུལ་མ་ག་དྷར་དེངས་ལ་ཆར་པས་ལོ་ཏོག་ཐམས་ཅད་སྐྲུན་ཅིག། དེ་རྣམས་ཀྱིས་ལོ་ཏོག་ཐམས་ཅད་བསྐྲུན་པ་དང༌། དེ་ནས་དྲུག་སྟོང་གི་འཁོར་དང༌། གཤོལ་མདའ་ཙམ་གྱི་ཆར་<line/>
</page>
<page index="142" id="72A">༄༅། །གྱི་རྒྱུན་གྱིས་ཇི་ལྟར་ཡུལ་མ་ག་དྷར་སོག་མ་ཡང་ཁྱེར་བ་དེ་ལྟ་བུའི་ཆར་གྱི་རྒྱུན་དབབ་པར་བརྩམས་སོ། །དེ་ནས་དེ་དག་ཕན་ཚུན་དུ་སྨྲས་པ། སོག་མ་ཡང་ཀླུ་འདིས་<line/>
འཕྲོག་གོ། ཞེས་དེའི་མིང་སོག་མ་མེད་ཅེས་བྱ་བར་ཐོགས་སོ། །སྡོམ་ལ། རྒྱལ་པོའི་ཁབ་དང་ནཱ་ལནད། །འོད་མའི་དབྱུག་པ་དམར་བུའི་གྲོང༌། །ཆུ་བོ་གངྒཱ་སྤྲིན་བརྩེགས་དང༌། །སྒྲ་ཆེན་ཡངས་པ་<line/>
ཐ་མ་ཡིན། །སངས་རྒྱས་བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལནད་ཀ་གནས་པ་ན་བཞུགས་སོ། །གང་གི་ཚེ་གཞོན་ནུ་མ་སྐྱེས་དགྲ་ལྷས་སྦྱིན་གྱིས་རྦད་ནས། ཕ་ཆོས་ཀྱི་རྒྱལ་<line/>
པོ༑ ཆོས་དང་ལྡན་པ་བསད་དེ་རང་ཉིད་ཀྱིས་ཅོད་པན་བཅིངས་ནས། རྒྱལ་པོར་ཞུགས་པ་དེའི་ཚེ་བཅོམ་ལྡན་འདས་ལ་བཀུར་སྟི་མ་ཡིན་པ་མང་པོ་བྱ་བར་བརྩམས་ཏེ། དགོངས་པ་མན་ཆད་<line/>
བྱ་བའི་ཕྱིར་གླང་པོ་ཆེ་ནོར་སྐྱོང་དང༌། ཁྱི་གཏུམ་པོ་ཟ་བ་དག་རྦད་པ་དང༌། དེའི་མ། ལུས་འཕགས་མས་སྨྲས་པ། བུ། བཅོམ་ལྡན་འདས་ལ་བཀུར་སྟི་མ་ཡིན་པ་མ་བྱེད་ཅིག །སངས་<line/>
རྒྱས་བཅོམ་ལྡན་འདས་རྣམས་ནི། བཀུར་སྟི་མ་ཡིན་པས་བསྙེངས་པ་ཡིན་གྱི། རྒྱལ་པོའི་ཁབ་ནས་བཞུད་དེ་གནོད་པར་གྱུར་ཏ་རེ། བཅོམ་ལྡན་འདས་ཀྱི་མཐུས་ཡུལ་ཨངྒ་དང༌། མ་<line/>
ག་དྷ་རྣམས་འབྱོར་ཅིང་ཉམས་དགའ་བ་ཡིན་ནོ། །སྙིང་རྙོག་པ་ཅན་དེས་སྨྲས་པ། ཅི། གང་ན་བཅོམ་ལྡན་འདས་མེད་པའི་ཡུལ་དེ་དག་ཞིག་པ་དང༌། སྟོངས་པར་གྱུར་ཏམ། དེ་ནས་<line/>
</page>
<page index="143" id="72B">ཐམས་ཅད་ཀྱི་ཐམས་ཅད་དུ་བཟློག་ཀྱང་མ་བཏུབ་ནས། བཅོམ་ལྡན་འདས་ཀྱིས་དགོངས་པ། གཞོན་ནུ་མ་སྐྱེས་དགྲ་འདི། བསོད་ནམས་མ་ཡིན་པ་མང་དུ་གསོག་གི། ངས་འདི་གཞི་མེད་པའི་<line/>
དད་པ་ལ་གཞག་ཏུ་རེ་ཞིག་དེའི་དུས་ལ་མ་བབ་པས་མཉན་ཡོད་དུ་གཤེགས་སོ། །སྙམ་ནས། དེ་ནས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་མཉན་ཡོད་གང་ན་བ་དེར་རྒྱུ་<line/>
ཞིང་གཤེགས་ཏེ་རིམ་གྱིས་རྒྱུ་ཞིང་གཤེགས་པ་ན་མཉན་ཡོད་དུ་བྱོན་ནས། མཉན་ཡོད་དུ་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཐའི་རྒྱལ་ཕྲན་<line/>
དག་གིས་བཅོམ་ལྡན་འདས་ལ་མ་སྐྱེས་དགྲས་བཀུར་སྟི་མ་ཡིན་པ་བྱས་པས་དེ་བཀུར་སྟི་མ་ཡིན་པས་བསྙེངས་ནས་རྒྱལ་པོའི་ཁབ་ནས་གཤེགས་ཏེ་མཉན་ཡོད་དུ་བྱོན་ཏོ། །ཞེས་ཐོས་ནས། དེ་<line/>
དག་འདི་སྙམ་དུ་སེམས་ཏེ། རེ་ཞིག་རྒྱལ་པོ་སྡིག་ཅན་དེས། ཕ་ཆོས་ཀྱི་རྒྱལ་པོ། ཆོས་དང་ལྡན་པ་བསད་ན། དེས་ཀྱང་མཆོག་ནས་བཅོམ་ལྡན་འདས་ལྷ་དང༌། ལྷ་མ་ཡིན་དང༌། མི་རྣམས་<line/>
ཀྱིས་མཆོད་པ་དེ་ལ་ཡང་བཀུར་སྟི་མ་ཡིན་པ་བྱས་ཏེ། སངས་རྒྱས་བཅོམ་ལྡན་འདས་རྣམས་ནི། བཀུར་སྟི་མ་ཡིན་པས་བསྙེངས་པ་ཡིན་པས། དེ་ནས་བཅོམ་ལྡན་འདས་རྒྱལ་པོའི་ཁབ་ནས་<line/>
གཤེགས་ཏེ་མཉན་ཡོད་དུ་བྱོན་པར་གྱུར་པས། དེ་ཡོང་ཡེ་རྒྱལ་སྲིད་ལས་དབྱུང་བར་བྱའོ། །སྙམ་ནས་དེ་དག་གིས་ཕན་ཚུན་ཕོ་ཉས་བཟླུགས་ནས་བློ་གྲོས་གཅིག་ཏུ་བྱས་ཏེ། དཔུང་གི་<line/>
</page>
<page index="144" id="73A">༄༅། །ཚོགས་ཡན་ལག་བཞི་པ་གོ་བསྐོན་པ། གླང་པོ་ཆེ་བའི་ཚོགས་དང༌། རྟ་པའི་ཚོགས་དང༌། ཤིང་རྟ་པའི་ཚོགས་དང༌། དཔུང་བུ་ཆུང་གི་ཚོགས་དང་རྒྱལ་པོའི་<line/>
ཁབ་ཏུ་དོང་སྟེ། ལོ་བཅོམ་ནས་ཕྲུ་མར་བསྐོར་ཏེ་འཁོད་དེ། ཀླུའི་རྒྱལ་པོ་སོག་མ་མེད་ཀྱིས་ཀྱང་སེར་བའི་རྒྱུན་ཕབ་པས་ལོ་ཏོག་ལྷག་མ་རྣམས་མ་རུང་པར་བྱས་སོ། །དཀའ་ཐུབ་ཀྱི་ཆུ་<line/>
ལྔ་བརྒྱ་དང༌། ཆུ་མིག་དང༌། མཚོ་དང༌། མཚེའུ་རྣམས་བསྐམས་ལ་ཐུག་པས་མུ་གེ་བྱུང་བར་གྱུར་ཏོ། །ཆུ་ལྷག་མ་གཞན་དག་ཀྱང་མཐའི་རྒྱལ་ཕྲན་དག་གིས་དུག་གིས་མ་རུང་བར་<line/>
བྱས་སོ། །དེ་ནས་མ་སྐྱེས་དགྲ་།སྡུག་བསྔལ་མི་བཟང་པ། རྩུབ་པ། ཉམ་ང་བར་གྱུར་པ་ལ་མི་མ་ཡིན་པ་དག་གིས་གླགས་རྙེད་དེ་རྨ་ལ་ཐལ་བས་བཏབ་པ་ལྟར་མི་ངས་གྱུང་སྟེ། ཁྱོགས་<line/>
དང་ཁྱོགས་འདྲུད་པར་གྱུར་ཏེ། དེ་ནས་རྒྱལ་པོ་མ་སྐྱེས་དགྲ། གནོད་པ་བརྒྱ་ཕྲག་དུ་མས་སྙིང་དཀྲུགས་པས་ལག་པ་འགྲམ་པ་ལ་གཏད་དེ་སེམས་ཁོང་དུ་ཆུད་ཅིང་འདུག་གོ །དེ་ནས་<line/>
ལུས་འཕགས་མས་སྨྲས་པ། བུ། ཅིའི་ཕྱིར་སེམས་ཁོང་དུ་ཆུད། ཡུམ། གནོད་པ་བརྒྱ་ཕྲག་དུ་མ་དག་བྱུང་བར་གྱུར་ཏོ། །བུ། ཁོ་མོས་སྔར་ཁྱོད་ལ་བཅོམ་ལྡན་འདས་ལ་<line/>
བཀུར་སྟི་མ་ཡིན་པ་མ་བྱེད་ཅིག།། །།འདུལ་བ་གཞི། བམ་པོ་ཉི་ཤུ་དྲུག་པ། སངས་རྒྱས་བཅོམ་ལྡན་འདས་རྣམས་ནི། བཀུར་སྟི་མ་ཡིན་པས་བསྙེངས་པ་ཡིན་གྱི།<line/>
</page>
<page index="145" id="73B">བཅོམ་ལྡན་འདས་རྒྱལ་པོའི་ཁབ་ནས་བཞུད་དེ་གནོད་པར་གྱུར་ཏ་རེ་ཞེས་མ་སྨྲས་སམ། དེ་ནི། འདི་ཡིན་ནོ། །ཡུམ། དེ་ལ་ཇི་ལྟར་བསྒྲུབ་པར་བགྱི། བུ། བཅོམ་ལྡན་འདས་ལ་བཟོད་པར་<line/>
གསོལ་ཅིག། ཡུམ། བཅོམ་ལྡན་འདས་ཀྱི་སྤྱན་སྔར་མཆིས་པའི་རྔོ་མི་ཐོགས་ལགས་སོ། །བུ། ཁྱོད་ཀྱིས་སངས་རྒྱས་བཅོམ་ལྡན་འདས་རྣམས་ནི། ཙནྡན་དང་སྟེའུར་མཉམ་པ། ཁོང་ཁྲོ་བ་<line/>
དང་རྗེས་སུ་ཆགས་པ་སྤངས་པ་ཡིན་ནོ། །ཞེས་མ་ཐོས་སམ། གལ་ཏེ་འགའ་ཞིག་གིས་བཅོམ་ལྡན་འདས་ཀྱི་ཕྱག་དཔུང་པ་གཅིག་ལ་སྟེའུས་འཇོག་པར་བྱེད་ལ། གཅིག་ཤོས་ལ་<line/>
ཙནྡན་ས་མཆོག་གིས་ཉུག་པར་བྱེད་ན། དེ་ལ། བཅོམ་ལྡན་འདས་རྗེས་སུ་ཆགས་པ་ཡང་མི་མངའ། ཁོང་ཁྲོ་བ་ཡང་མི་མངའོ། །དེ་ནས་ལུས་འཕགས་མའི་བུ་རྒྱལ་པོ་མ་སྐྱེས་དགྲས་མི་<line/>
ཞིག་ལ་སྨྲས་པ། ཀྱེ་ནང་རྗེ་ཚུར་ཤོག། ཁྱོད་བཅོམ་ལྡན་འདས་གང་ན་བ་དེར་སོང་ལ་སོན་ནས། ཁོ་བོའི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། གནོད་<line/>
པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འཚོའམ། གནོད་པ་མི་མངའམ། སྟོབས་དང་བདེ་བ་ལ་རེག་པར་བཞུགས་སམ་ཞེས་སྙུན་གསོལ་ལ། འདི་སྐད་ཅེས་ཀྱང་གསོལ་<line/>
ཅིག༑ བཙུན་པ། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲའི་མཆིད་ནས། བཙུན་པ། བུ་ངན་པ་ནི། མཆིས་ཀྱི། ཕ་ངན་པ་ནི། མ་མཆིས་པས། བཅོམ་ལྡན་འདས་ཐུགས་<line/>
</page>
<page index="146" id="74A">༄༅། །བརྩེ་བ་ཉེ་བར་བཟུང་སྟེ། རྒྱལ་པོའི་ཁབ་ཏུ་གཤེགས་པར་གསོལ། གལ་ཏེ་བཅོམ་ལྡན་འདས་མ་གཤེགས་ན། རིང་པོར་མི་ཐོགས་པ་ཁོ་ནར་རྒྱལ་<line/>
པོའི་ཁབ་ཀྱི་གྲོང་ཁྱེར་སྟོངས་ཏེ་མིང་ལུས་པར་འགྱུར་རོ། །ཞེས་གསོལ་ཅིག། ལྷ། བཀའ་བཞིན་འཚལ་ཞེས་མི་དེས་མ་ག་དྷའི་རྒྱལ་པོ་མ་སྐྱེས་དགྲའི་ལྟར་མཉན་ནས་ཆས་ཏེ།<line/>
རིམ་གྱིས་མཉན་ཡོད་དུ་ཕྱིན་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་<line/>
གོ་༑ཕྱོགས་གཅིག་ཏུ་འདུག་ནས་མི་དེས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས་བཅོམ་ལྡན་<line/>
འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། གནོད་པ་ཆུང་ངམ། ཉམ་ང་བ་ཉུང་ངམ་ཞེས་བྱ་བ་ནས་བདེ་བ་ལ་རེག་པར་བཞུགས་སམ། ཞེས་སྙུན་གསོལ་ལགས་སོ། །ཞེས་<line/>
བྱ་བའི་བར་གོང་མ་བཞིན་དུའོ། །ཀྱེ། མི་ཁྱོད་དང༌། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་བདེ་བར་གྱུར་ཅིག། བཙུན་པ། ལུས་འཕགས་མའི་བུ་ཡུལ་མ་ག་<line/>
དྷའི་རྒྱལ་པོ་མ་སྐྱེས་དགྲའི་མཆིད་ནས། བཙུན་པ། བུ་ངན་པ་ནི། མཆིས་ཀྱི། ཕ་ངན་པ་ནི། མ་མཆིས་པས། བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ། རྒྱལ་པོའི་<line/>
</page>
<page index="147" id="74B">ཁབ་ཏུ་གཤེགས་སུ་གསོལ། གལ་ཏེ་བཅོམ་ལྡན་འདས་མ་གཤེགས་ན་ཞེས་བྱ་བ་ནས་མིང་ལུས་པར་འགྱུར་རོ། །ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཅང་མི་གསུང་བས་མི་དེ་ལ་<line/>
གནང་ངོ༌། །དེ་ནས་མི་དེ་བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་བཅོམ་ལྡན་འདས་ཇི་སྲིད་བཞེད་ཀྱི་བར་དུ་མཉན་ཡོད་དུ་བཞུགས་ནས།<line/>
ཉན་ཐོས་ཀྱི་དགེ་འདུན་དང་ཐབས་ཅིག་ཏུ་རྒྱལ་པོའི་ཁབ་གང་ན་བ་དེར་རྒྱུ་ཞིང་གཤེགས་ཏེ། རིམ་གྱིས་རྒྱུ་ཞིང་གཤེགས་པ་ན་ཡུལ་མ་ག་དྷར་བྱོན་ཏོ། །བཅོམ་ལྡན་འདས་ཀྱི་མཐུས་རླུང་གཏོང་བའི་<line/>
ལྷའི་བུ་རྣམས་ཀྱིས་ནི། དུག་གིས་མ་རུང་བར་བྱས་པའི་ཆུ་དེ་དག་བསྐམས་སོ། །ཆར་པ་འབེབས་པའི་ལྷའི་བུ་རྣམས་ཀྱིས་ནི། ཡན་ལག་བརྒྱད་དང་ལྡན་པའི་ཆུས་བཀང་ངོ༌། །ལྷ་རྣམས་ནི། ཆར་པ་<line/>
འབེབས་པ་ལ་ཞུགས་སོ། །སངས་རྒྱས་ལ་མངོན་པར་དད་པའི་ལྷ་རྣམས་ཀྱིས་ནི། རྒྱལ་པོའི་ཁབ་ནས་མི་མ་ཡིན་པ་རྣམས་བསྐྲད་ནས་མི་ངས་ཞི་བར་འགྱུར་རོ། །མཐའི་རྒྱལ་ཕྲན་དག་གིས་ནི། བཅོམ་<line/>
ལྡན་འདས་གཤེགས་པ་མཐོང་ནས་གྲོང་ཁྱེར་བསྐོར་བ་བཏང་སྟེ་དོང་ངོ༌། །ཚོང་པ་རྣམས་ཀྱིས་ནི། ཟོང་དག་བཀྲམ་མོ། །བཟོ་ཕལ་པ་གཞན་དག་གིས་ནི། རང་རང་བྱེད་པར་བརྩམས་སོ། །ཡུལ་སོ་<line/>
སོ་ན་གནས་པའི་ཚོང་པ་རྣམས་དང༌། དེད་དཔོན་རྣམས་ནི། ཟོང་དང་འཇུག་པར་བརྩམས་སོ། །ལོ་ནི། ལེགས་པར་གྱུར་ཏོ། །ལམ་པོ་ཆེ་དང༌། སྲང་དང༌། སུམ་མདོ་དང༌། བཞི་མདོ་རྣམས་སུ་<line/>
</page>
<page index="148" id="75A">༄༅། །ནི༑ བཅོམ་ལྡན་འདས་ཀྱི་བདག་ཉིད་ཆེན་པོ་སྒྲོག་པར་གྱུར་ཏོ། །མུ་སྟེགས་པ་རྣམས་ནི་བག་འཁུམས་པར་གྱུར་ཏོ། །སྐྱེ་བོའི་ཚོགས་རྣམས་ནི། རབ་ཏུ་དགའ་<line/>
བར་གྱུར་ཏོ། །ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས། བཅོམ་ལྡན་འདས་ཡུལ་མ་ག་དྷར་གཤེགས་སོ་ཞེས་ཐོས་སོ། །ཐོས་ནས་ཀྱང་སྙིང་དགའ་བ་དང༌། མགུ་<line/>
བ་དང༌། རབ་ཏུ་དགའ་བ་དང༌། དགའ་བ་རྒྱ་ཆེན་པོ་དང༌། ཡིད་བདེ་བ་སྐྱེས་ནས། བློན་པོ་རྣམས་ལ་སྨྲས་པ། ཤེས་ལྡན་དག། དེངས་ལ། བཅོམ་ལྡན་འདས་ཀྱི་ཕྱིར་དཔག་ཚད་ཕྱེད་<line/>
དང་གསུམ་གྱི་ལམ་བསྟར་བ་དང༌། གྲོང་ཁྱེར་དག་བཟང་པོར་བྱོས་ཤིག །རྒྱལ་པོའི་ཁབ་ཀྱི་གྲོང་ཁྱེར་ཐམས་ཅད་ཀྱང་རྡོ་བ་དང༌། གསེག་མ་དང༌། གྱོ་མོ་སེལ་ཏེ་ཙནྡན་གྱི་ཆུས་ཆག་ཆག་<line/>
ཐོབ་ལ་དར་གྱི་ཆུན་འཕྱང་མང་པོ་པྱོངས་ཤིག །དྲི་ཞིམ་པོའི་པོག་ཕོར་དག་ཤོམས་ལ། གདུགས་དང་རྒྱལ་མཚན་དག་ཚུགས་ཤིག །བར་བར་དུ་མེ་ཏོག་གི་གཞལ་མེད་མཛེས་པ་དག་བྱོས་<line/>
ཤིག༑ ལྷ། བཀའ་བཞིན་འཚལ་ཞེས་བློན་པོ་རྣམས་ཀྱིས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲའི་ལྟར་མཉན་ནས་ཐམས་ཅད་རྒྱས་པར་བྱེད་དུ་བཅུག་གོ། དེ་<line/>
ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ། རྒྱལ་པོ་ཆེན་པོའི་འབྱོར་པ་དང༌། རྒྱལ་པོ་ཆེན་པོའི་མཐུས། བདག་ཉིད་དཔུང་གི་ཚོགས་ཡན་ལག་བཞི་དང་བསུར་སོང་<line/>
</page>
<page index="149" id="75B">ངོ༑ ༑དེ་ནས་བཅོམ་ལྡན་འདས་དུལ་པ་འཁོར་དུ་བ། ཞི་བ་འཁོར་ཞི་བ། གྲོལ་བ་འཁོར་གྲོལ་བ། དབུགས་ཕྱིན་པ་འཁོར་དབུགས་ཕྱིན་པ། རྣམ་པར་དུལ་བ་འཁོར་རྣམ་པར་དུལ་བ། དགྲ་<line/>
བཅོམ་པ་འཁོར་དགྲ་བཅོམ་པ། འདོད་ཆགས་དང་བྲལ་བ་འཁོར་འདོད་ཆགས་དང་བྲལ། མཛེས་པར་འཁོར་མཛེས་པ། ཁྱུ་མཆོག་བ་ལང་གི་ཚོགས་ཀྱིས་བསྐོར་བ་ལྟ་བུ། གླང་པོ་ཆེ་གླང་<line/>
པོ་ཆེའི་ཕྲུ་གུའི་ཚོགས་ཀྱིས་བསྐོར་བ་ལྟ་བུ། སེང་གེ་མཆེ་བ་ཅན་གྱི་ཚོགས་ཀྱིས་བསྐོར་བ་ལྟ་བུ། ངང་པའི་རྒྱལ་པོ་ངང་པའི་ཚོགས་ཀྱིས་བསྐོར་བ་ལྟ་བུ། ནམ་མཁའ་ལྡིང་འདབ་ཆགས་ཀྱི་<line/>
ཚོགས་ཀྱིས་བསྐོར་བ་ལྟ་བུ། བྲམ་ཟེ་སློབ་མའི་ཚོགས་ཀྱིས་བསྐོར་བ་ལྟ་བུ། སྨན་པ་མཁས་པ་ནད་པའི་ཚོགས་ཀྱིས་བསྐོར་བ་ལྟ་བུ། དཔའ་བོ་དམག་གི་ཚོགས་ཀྱིས་བསྐོར་བ་ལྟ་བུ། ལམ་<line/>
མཁན་འགྲོན་པོའི་ཚོགས་ཀྱིས་བསྐོར་བ་ལྟ་བུ། དེད་དཔོན་ཚོང་པའི་ཚོགས་ཀྱིས་བསྐོར་བ་ལྟ་བུ། ཚོང་དཔོན་རང་གི་སྐྱེ་བོས་བསྐོར་བ་ལྟ་བུ། རྒྱལ་ཕྲན་བློན་པོའི་ཚོགས་<line/>
ཀྱིས་བསྐོར་བ་ལྟ་བུ། འཁོར་ལོས་བསྒྱུར་བ་བུ་སྟོང་གིས་བསྐོར་བ་ལྟ་བུ། ཟླ་བ་རྒྱུ་སྐར་གྱི་ཚོགས་ཀྱིས་བསྐོར་བ་ལྟ་བུ། ཉི་མ་འོད་ཟེར་སྟོང་གིས་བསྐོར་བ་ལྟ་བུ། ཡུལ་འཁོར་སྐྱོང་དྲི་<line/>
པའི་ཚོགས་ཀྱིས་བསྐོར་བ་ལྟ་བུ། ལུས་འཕགས་པོ་གྲུལ་བུམ་གྱི་ཚོགས་ཀྱིས་བསྐོར་བ་ལྟ་བུ། མིག་མི་བཟང་ཀླུའི་ཚོགས་ཀྱིས་བསྐོར་བ་ལྟ་བུ། ནོར་སྦྱིན་གནོད་སྦྱིན་གྱི་ཚོགས་ཀྱིས་བསྐོར་<line/>
</page>
<page index="150" id="76A">༄༅། །བ་ལྟ་བུ། ཐག་བཟང་རིས་ལྷ་མ་ཡིན་གྱི་ཚོགས་ཀྱིས་བསྐོར་བ་ལྟ་བུ། བརྒྱ་བྱིན་སུམ་ཅུ་རྩ་གསུམ་པའི་ཚོགས་ཀྱིས་བསྐོར་བ་ལྟ་བུ། ཚངས་པ་ཚངས་རིས་ཀྱི་<line/>
ཚོགས་ཀྱིས་བསྐོར་བ་ལྟ་བུ་རྒྱ་མཚོ་མི་གཡོ་བ་ལྟ་བུ། སྤྲིན་ཆུ་དང་བཅས་པ་ལྟ་བུ། གླང་པོ་ཆེ་དམ་པ་རྒྱགས་པ་དང་བྲལ་བ་ལྟར་དབང་པོ་རྣམས་ཤིན་ཏུ་དུལ་བསམ་གཡེང་པའི་སྤྱོད་<line/>
པ་ཅན། སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། སྐུ་འོད་འདོམ་གང་གིས་བརྒྱན་པ། ཉི་མ་སྟོང་གི་འོད་ཟེར་<line/>
བས་ལྷག་པ། རིན་པོ་ཆེའི་རི་བོ་འགྲོ་བ་ལྟར་ཀུན་ནས་མཛེས་པ། སྟོབས་བཅུ་དང༌། མི་འཇིགས་པ་བཞི་དང༌། མ་འདྲེས་པ་གསུམ་དང༌། དྲན་པ་ཉེ་བར་གཞག་པ་དང༌། ཐུགས་རྗེ་ཆེན་པོ་<line/>
དང་ལྡན་པ། དགེ་སློང་གི་དགེ་འདུན་རབ་ཏུ་མང་པོ་དང་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་དང༌། ལྷ་བརྒྱ་སྟོང་ཕྲག་དུ་མས་ཞམ་རིང་བྱས་ཏེ་རྒྱལ་པོའི་ཁབ་ཀྱི་<line/>
གྲོང་ཁྱེར་དུ་གཤེགས་སོ། །གང་གི་ཚེ་བཅོམ་ལྡན་འདས་རྒྱལ་པོའི་ཁབ་ཏུ་ཞུགས་ཏེ། མངོན་པར་འདུ་བྱེད་པ་དང་བཅས་པས། གྲོང་ཁྱེར་གྱི་སྒོའི་ཐེམ་པ་ལ་ཞབས་གཡས་པས་<line/>
མནན་པ་དེའི་ཚེས་རྣམ་པ་དྲུག་ཏུ་གཡོས་པར་གྱུར་ཏེ། ས་ཆེན་པོ་འདི་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། ལྡེག །རབ་ཏུ་ལྡེག །ཀུན་ཏུ་རབ་ཏུ་ལྡེག་ཅིང༌། ཤར་ཕྱོགས་<line/>
</page>
<page index="151" id="76B">མཐོ་ན་ནུབ་ཕྱོགས་དམའ། ནུབ་ཕྱོགས་མཐོ་ན་ཤར་ཕྱོགས་དམའ། ལྷོ་ཕྱོགས་མཐོ་ན་བྱང་ཕྱོགས་དམའ། བྱང་ཕྱོགས་མཐོ་ན་ལྷོ་ཕྱོགས་དམའ། མཐའ་མཐོ་ན་དབུས་དམའ། དབུས་མཐོ་<line/>
ན་མཐའ་དམའ་བར་གྱུར་ཏོ། །འཇིག་རྟེན་འདི། འཇིག་རྟེན་གྱི་བར་དང་བཅས་པ་ཐམས་ཅད་ཀྱང་སྣང་བ་རྒྱ་ཆེན་པོས་གསལ་བར་གྱུར་ཏོ། །ལྷས་ཀྱང་བར་སྣང་ལ་རྔ་བརྡུངས་སོ། །ནམ་མཁའ་<line/>
ལ་གནས་པའི་ལྷ་རྣམས་ཀྱིས་ནི། བཅོམ་ལྡན་འདས་ཀྱི་སྟེང་ནས་ལྷའི་མེ་ཏོག་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། ཨ་ཀ་རུའི་ཕྱེ་མ་དང༌། རྒྱ་སྤོས་ཀྱི་ཕྱེ་མ་དང༌། གུར་<line/>
གུམ་གྱི་ཕྱེ་མ་དང༌། ཏ་མ་ལའི་ལོ་མའི་ཕྱེ་མ་དང༌། ལྷའི་མེ་ཏོག་མན་དཱ་ར་བ་དང༌། གོས་དག་འཐོར་བར་བྱེད་དེ། བཅོམ་ལྡན་འདས་གྲོང་ཁྱེར་དུ་གཤེགས་པ་ན། དེ་ལྟ་བུའི་ཡ་མཚན་དག་<line/>
བྱུང་བར་གྱུར་ཏོ། །གཞན་ཡང༌། དོག་པ་དག་ནི། ཡངས་པར་གྱུར་ཏོ། །དམའ་བ་དག་ནི། མཐོ་བར་གྱུར་ཏོ། །མཐོ་བ་དག་ནི། ཕྱ་ལེ་བར་གྱུར་ཏོ། །གླང་པོ་ཆེ་དག་ནི། སྐད་འབྱིན་པར་གྱུར་<line/>
ཏོ༑ ༑རྟ་དག་ཀྱང་སྐད་འབྱིན་པར་གྱུར་ཏོ། །ཁྱུ་མཆོག་དག་ཀྱང་སྐད་འབྱིན་པར་གྱུར་ཏོ། །ཁྱིམ་གྱི་ནང་ན་བཞག་པའི་སྣོད་སྣ་ཚོགས་དག་ནི། མ་བརྡུངས་པར་རང་སྒྲ་འབྱིན་པར་གྱུར་ཏེ། ལོང་<line/>
བ་རྣམས་ཀྱིས་ནི། མིག་ཐོབ་པར་གྱུར་ཏོ། །འོན་པ་རྣམས་ནི། རྣ་བས་སྒྲ་ཐོས་པར་གྱུར་ཏོ། །ལྐུགས་པ་རྣམས་ནི། སྨྲ་ནུས་པར་གྱུར་ཏོ། །དབང་པོ་ལྷག་མ་མ་ཚང་བ་རྣམས་ནི། དབང་པོ་སོ་སོར་<line/>
</page>
<page index="152" id="77A">༄༅། །ཐོབ་པར་གྱུར་ཏོ། །ཆང་གིས་མྱོས་པ་རྣམས་ནི། མྱོས་པ་དང་བྲལ་བར་གྱུར་ཏོ། །དུག་འཐུངས་པ་དག་ཞི་བར་གྱུར་ཏོ། །ཕན་ཚུན་འཁོན་བྱུང་བ་རྣམས་ནི། མཛའ་<line/>
བར་གྱུར་ཏོ། །སྦྲུམ་མ་དག་ནི། བདེ་བར་བཙས་པར་གྱུར་ཏོ། །བཙོན་དུ་བཅིངས་པ་དག་ནི། ཐར་པར་གྱུར་ཏོ། །ནོར་མེད་པ་དག་ནི། ནོར་རྙེད་པར་གྱུར་ཏོ། །དེ་ལྟ་བུའི་འབྱོར་པ་དེ་མཐོང་ནས།<line/>
དགེ་བསྙེན་ཞིག་གིས་ཚིགས་སུ་བཅད་དེ་སྨྲས་པ། ཡུལ་གང་ཞིག་ཏུ་འཇིག་རྟེན་གཙོ་བོར་གཤེགས་པ་དེར། །ལོ་ཉེས་མི་ངས་དང་ནི་ཕྱི་དགྲའི་འཇིགས་པ་མེད། །ལྷ་རྣམས་ཆར་འབེབས་<line/>
སྐྱེ་བོ་བསོད་ནམས་རབ་ཏུ་བྱེད། །དེར་ནི་ཡ་མཚན་རྒྱ་ཕྲག་གཞན་ཡང་འབྱུང་བར་འགྱུར། །དེ་ནས་བཅོམ་ལྡན་འདས་རྒྱལ་པོའི་ཁབ་ཏུ་ཞུགས་ཏེ། སྐྱེ་བོའི་ཚོགས་དབུགས་ཕྱུང་ནས་<line/>
རྒྱལ་པོའི་ཁབ་ནས་བྱུང་སྟེ་འོད་མའི་ཚལ་དུ་གཤེགས་སོ། །དེ་ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་<line/>
ལྡན་འདས་ཀྱིས་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་པ་དང༌། བཅོམ་ལྡན་འདས་ཀྱིས། ལུས་འཕགས་མའི་བུ་ཡུལ་མ་ག་<line/>
དྷའི་རྒྱལ་པོ་མ་སྐྱེས་དགྲ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད་ཅེས་བྱ་<line/>
</page>
<page index="153" id="77B">བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་བར་གོང་མ་བཞིན་དུའོ། །དེ་ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ། བཅོམ་ལྡན་འདས་ཀྱིས་བཀའ་<line/>
སྩལ་པ་ལ་མངོན་པར་བསྟོད་དེ། རྗེས་སུ་ཡི་རང་ནས་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་གིས་དགུང་ཟླ་གསུམ་དུ་ན་བཟའ་ཆོས་གོས་དང༌། བསོད་སྙོམས་དང༌། གཟིམས་ཆ་དང༌།<line/>
སྙུན་དཔྱད་ཀྱི་རྐྱེན་སྨན་དང༌། ཡོ་བྱད་འབུལ་ཞིང་མཆིས་ན། གནང་བར་མཛད་དུ་གསོལ། བཅོམ་ལྡན་འདས་ཀྱིས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་ལ་ཅང་མི་<line/>
གསུང་བས་གནང་ངོ༌། །དེ་ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས། བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་<line/>
གཉིས་ལ་མགོ་བོས་ཕྱག་འཚལ་ཏེ་སྟན་ལས་ལངས་ཏེ་སོང་ངོ༌། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས།<line/>
ཟླ་བ་གསུམ་དུ་ན་བཟའ་ཆོས་གོས་དང༌། བསོད་སྙོམས་དང༌། གཟིམས་དང༌། སྙུན་དཔྱད་ཀྱི་རྐྱེན་སྨན་དང༌། ཡོ་བྱད་རྣམས་ཀྱིས་བསྙེན་བཀུར་བྱས་སོ། །དེ་ནས་སངས་རྒྱས་ལ་མངོན་པར་དགའ་<line/>
</page>
<page index="154" id="78A">༄༅། །བའི་ལྷ་རྣམས་ཀྱིས། མི་ངས་དེ་བསྐྲད་ནས་རྒྱལ་པོའི་ཁབ་ནས་བྱུང་ནས་སྒྲ་སྒྲོག་ཅེས་བྱ་བའི་ནང་དུ་བྱུང་སྟེ་ཡངས་པ་ཅན་དུ་འདུག་ནས། ཡངས་པ་ཅན་གྱི་སྐྱེ་བོའི་<line/>
ཚོགས་ལ་མི་ངས་བྱུང་བར་གྱུར་ཏེ་ཁྱོགས་དང་ཁྱོགས་འདྲུད་པར་གྱུར་ཏོ། །ཡངས་པ་ཅན་ན་བྲམ་ཟེ་མདུན་ན་འདོན་མདའ་བོ་ཆེ་ཞེས་བྱ་བ་ཞིག་གནས་པ་དེའི་རྨི་ལམ་ན། ཡངས་པ་ཅན་ན་གནས་<line/>
པའི་ལྷ་ཞིག་གིས་སྨྲས་པ། གལ་ཏེ་མི་འདུལ་ཁ་ལོ་སྒྱུར་བའི་མཆོག །ཤཱཀྱའི་རིགས་དག་པ་ཡི་བཅོམ་ལྡན་འདས། །ཡངས་པ་ཅན་དུ་གཤེགས་པར་གྱུར་ན་ནི། །གནོད་པ་རྣམས་ནི་རྣམ་པར་འཇིག་<line/>
པར་འགྱུར། །དེས་ནམ་ལངས་ནས་ཡངས་པ་ཅན་གྱི་ལི་ཙ་བྱི་རྣམས་ལ་སྨྲས་པ། ཤེས་ལྡན་དག །བདག་གི་རྨི་ལམ་འདི་འདྲ་བ་ཞིག་མཐོང་ངོ༌། །དེ་རྣམས་ཀྱིས་སྨྲས་པ། ཤེས་ལྡན་དག།<line/>
དེ་ལ་ཇི་ལྟར་བསྒྲུབ་པར་བྱ། དེས་བཅོམ་ལྡན་འདས་ཀྱི་སྤྱན་སྔར་ཕོ་ཉ་སུ་ཞིག་གཏང་ཞེས་ཕན་ཚུན་བགྲོ་བར་བརྩམས་པ་དང༌། མདུན་ན་འདོན་དམའ་བོ་ཆེ་འདི་ཉིད་ཐམས་ཅད་དུ་ནུས་པ་<line/>
ཡིན་ལ། བདག་ཅག་ལ་བྱམས་པ་ཡིན་གྱི། གཏང་ངོ༌། །དེ་ལ་དེ་དག་གིས་སྨྲས་པ། བཅོམ་ལྡན་འདས་གང་ན་བ་དེར་སོང་ལ་ཕྱིན་ནས། བདག་ཅག་གི་ཚིག་གིས་བཅོམ་ལྡན་འདས་<line/>
ཀྱི་ཞབས་གཉིས་ལ་མགོ་བོས་ཕྱག་བྱོས་ལ། གནོད་པ་ཆུང་ངམ། ཉམ་ང་བ་ཉུང་ངམ་ཞེས་བྱ་བ་ནས་སྙུན་གསོལ་ལ་ཞེས་བྱ་བའི་བར་གོང་མ་བཞིན་དུའོ། །འདི་སྐད་ཅེས་ཀྱང་གསོལ་<line/>
</page>
<page index="155" id="78B">ཅིག་༑བཙུན་པ། ཡངས་པ་ཅན་གྱི་ཚོགས་ཀྱི་མཆིད་ནས། བཅོམ་ལྡན་འདས་ཡངས་པ་ཅན་དུ་གཤེགས་སུ་གསོལ། གལ་ཏེ་བཅོམ་ལྡན་འདས་ཡངས་པ་ཅན་དུ་མ་གཤེགས་ན། རིང་པོར་མི་ཐོགས་པ་<line/>
ཁོ་ནར་ཡངས་པ་ཅན་སྟོངས་ཤིང་མིང་ལུས་པར་འགྱུར་ཞེས་གསོལ་ཅིག །དེས་སྨྲས་པ། ཤེས་ལྡན་དག །ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་ནི། ཁྱེད་ལ་ཡུན་རིང་དུ་<line/>
གནོད་པ་བྱེད་པའི་ཕྱིར་རྒོལ་བ་དགྲ་བོར་གྱུར་པ་ཡིན་པས། བདག་ལ་གནོད་པ་བྱེད་པར་མི་འགྱུར་གྲང༌། དེ་དག་གིས་ཚིགས་སུ་བཅད་དེ་སྨྲས་པ། ཡུལ་འཁོར་གཞན་དང་འགྱེད་པར་ཡང༌།།<line/>
ཕོ་ཉ་མི་གསོད་ཅེས་གྲག་ན། །ཁྱོད་ནི་རྒྱལ་བའི་ཕོ་ཉ་ཡིན། །ཀུན་གྱིས་མི་གསོད་སྨོས་ཅི་དགོས། །དེ་ནས་མདུན་ན་འདོན་མདའ་བོ་ཆེ། དགེ་མཚན་དང༌། བཀྲ་ཤིས་དང༌། བདེ་ལེགས་སུ་<line/>
འགྱུར་བ་དག་བྱས་ཏེ། རིམ་གྱིས་རྒྱལ་པོའི་ཁབ་ཏུ་ཕྱིན་ནས། དེ་ལམ་གྱིས་དུབ་པ་བསལ་ཏེ། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་དང་ལྷན་ཅིག་མངོན་དུ་<line/>
ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་མདུན་ན་འདོན་མདའ་<line/>
བོ་ཆེས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། ཡངས་པ་ཅན་གྱི་ཚོགས་བཅོམ་ལྡན་འདས་གོའུ་ཏ་མའི་ཞབས་གཉིས་ལ་མགོ་བོས་ཕྱག་འཚལ་ཏེ། གནོད་པ་<line/>
</page>
<page index="156" id="79A">༄༅། །ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འཚོའམ། གནོད་པ་མ་མཆིས་སམ། སྟོབས་དང་བདེ་བ་ལ་རེག་པར་སྤྱོད་དམ་ཞེས་སྙུན་གསོལ་ལགས་<line/>
སོ༑ ༑མདའ་བོ་ཆེ་ཁྱོད་དང༌། ཡངས་པ་ཅན་གྱི་ཚོགས་བདེ་བར་གྱུར་ཅིག །ཀྱེ་གོའུ་ཏ་མ། ཡངས་པ་ཅན་གྱི་ཚོགས་ཀྱི་མཆིད་ནས། བཅོམ་ལྡན་འདས་ཡངས་པ་ཅན་དུ་གཤེགས་སུ་གསོལ།<line/>
གལ་ཏེ་བཅོམ་ལྡན་འདས་ཡངས་པ་ཅན་དུ་མ་གཤེགས་ན། རིང་པོར་མི་ཐོགས་པ་ཁོ་ནར་ཡངས་པ་ཅན་སྟོང་ཤིང་མིང་ཙམ་ལུས་པར་འགྱུར་རོ་ཞེས་མཆིའོ། །བཅོམ་ལྡན་འདས་ཀྱིས་བཀའ་<line/>
སྩལ་པ། མདའ་བོ་ཆེ། འདིར་ང་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས། ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབས་<line/>
པས་རྒྱལ་པོ་ལ་རྟོགས་ཤིག །གལ་ཏེ་རྒྱལ་པོས་གནང་ན། ང་དེ་བཞིན་དུ་གཤེགས་པར་བྱའོ། །དེས་ཡངས་པ་ཅན་དུ་བཅོམ་ལྡན་འདས་ནི། འདི་སྐད་ཅེས་གསུང་ངོ༌། །ཞེས་སྤྲིང་ངོ༌། །<line/>
དེ་རྣམས་ཀྱིས་ཀྱང་སྤྲིང་པ། དེ་ཉིད་ཀྱི་ཕྱིར་ཁྱོད་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་གང་ན་བ་དེར་སོང་ལ་སོན་ནས་བདག་ཅག་གི་ཚིག་གིས་ལུས་འཕགས་མའི་<line/>
བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་ལ་གནོད་པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འཚོའམ། གནོད་པ་མ་མཆིས་སམ། སྟོབས་དང༌། བདེ་བ་ལ་རེག་པར་གནས་<line/>
</page>
<page index="157" id="79B">སམ་ཞེས་ཀྱང་དྲིས་ལ། འདི་སྐད་ཅེས། ལྷ། བཅོམ་ལྡན་འདས་ཡངས་པ་ཅན་དུ་གཤེགས་པར་བཅོམ་ལྡན་འདས་ལ་རྗེས་སུ་གནང་བར་མཛད་དུ་གསོལ། ལྷས་གལ་ཏེ་བཅོམ་ལྡན་འདས་ལ་རྗེས་<line/>
སུ་མ་གནང་ན། རིང་པོར་མི་ཐོགས་པ་ཁོ་ནར་ཡངས་པར་ཅན་སྟོངས་ཤིང་མིང་ལུས་པར་འགྱུར་རོ། །ཞེས་སྨྲོས་ཤིག །དེ་ནས་མདུན་ན་འདོན་མདའ་བོ་ཆེས་བསམ་པ། ཅི། རེ་ཞིག་རྒྱལ་པོ་ལ་<line/>
བསྙེན་པར་བྱའམ། འོན་ཏེ་བློན་པོ་རྣམས་ལ་བྱ་སྙམ་དུ་བསམ་པ་དང༌། དེ་འདི་སྙམ་དུ་སེམས་ཏེ། འགའ་ཞིག་གི་ངག་ལས་བསྙེན་པར་མི་བྱ་སྟེ། འོན་ཀྱང་བསྙེན་པར་བྱེད་པ་ལ་བསྙེན་པར་བྱའོ།<line/>
ཞེས་འབྱུང་བས། མདོར་ན། བློན་པོ་རྣམས་ལ་བསྙེན་པར་བྱའོ། །སྙམ་ནས། དེས་བློན་པོ་རྣམས་ལ་བསྙེན་པར་བྱ་བར་བརྩམས་སོ། །དེ་ནས་བློན་པོ་རྣམས་ཀྱིས་སྨྲས་པ། མདུན་ན་འདོན་དགོས་<line/>
པ་ཅི་ཞིག་ལ་འོངས། དེས་སྨྲས་པ། ཤེས་ལྡན་དག། ཁོ་བོ་ནི། བཅོམ་ལྡན་འདས་ཀྱི་ཕྱིར་ལྷ་ལ་གསོལ་བ་འདེབས་སུ་མཆིས་ཀྱི། ཁྱེད་ཅག་གིས་གྲོགས་མཛོད་ཅིག །དེ་རྣམས་ཀྱིས་སྨྲས་<line/>
པ༑ དེ་བཞིན་དུ་བྱའི། ཁོ་བོ་ཅག་གིས་ཇི་ཙམ་ན་བོས་པ་དེའི་ཚེ་ཁྱོད་ཤོག་ཅིག། དེ་ནས་དེ་དག་གིས་སྐབས་ཤེས་ནས་བོས་པ་དང༌། དེ་ནས་མདུན་ན་འདོན་མདའ་བོ་ཆེ། ལུས་འཕགས་མའི་<line/>
བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་གང་ན་བ་དེར་སོང་སྟེ་སོན་ནས། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་ལ་རྒྱལ་བ་དང༌། ཚེ་སྤེལ་བ་དག་བྱས་ནས་ཕྱོགས་གཅིག་ཏུ་<line/>
</page>
<page index="158" id="80A">༄༅། །འདུག་གོ །ཕྱོགས་གཅིག་ཏུ་འདུག་ནས་མདུན་ན་འདོན་མདའ་བོ་ཆེས། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་ལ་འདི་སྐད་ཅེས་སྨྲས་<line/>
སོ༑ ༑ལྷ། ཡངས་པ་ཅན་གྱི་ཚོགས་ཀྱི་མཆིད་ནས། ལྷ་ལ་གནོད་པ་ཆུང་ངམ། རེག་པར་གནས་སམ་ཞེས་བྱ་བ་རྒྱས་པར་སྙུན་གསོལ་ལོ། །མདའ་བོ་ཆེ། ཁྱོད་དང༌། ཡངས་པ་ཅན་གྱི་ཚོགས་<line/>
བདེ་བར་གྱུར་ཅིག །ལྷ། ཡངས་པ་ཅན་གྱི་ཚོགས་ཀྱི་མཆིད་ནས། འདི་སྐད་ཅེས། ལྷ། བཅོམ་ལྡན་འདས་ཡངས་པ་ཅན་དུ་གཤེགས་པར་བཅོམ་ལྡན་འདས་ལ་རྗེས་སུ་གནང་བ་མཛད་དུ་<line/>
གསོལ། ལྷས་གལ་ཏེ་བཅོམ་ལྡན་འདས་ལ་རྗེས་སུ་མ་གནང་ན། རིང་པོར་མི་ཐོགས་པ་ཁོ་ནར་ཡངས་པ་ཅན་སྟོངས་ཤིང་མིང་ལུས་པར་འགྱུར་རོ། །ཞེས་མཆིའོ། །རྒྱལ་པོས་སྨྲས་པ།<line/>
མདའ་བོ་ཆེ། ཁོ་བོས་ཡུན་རིང་མོ་ཞིག་ནས། ཀྱེ་མ། ཡངས་པ་ཅན་གྱི་གནས་སྟོངས་ཀྱང་ཅི་མ་རུང་སྙམ་དུ་བསམ་པ་སྟེ། གལ་ཏེ་ཡངས་པ་ཅན་གྱི་གནས་སྟོངས་པར་གྱུར་ན། ཁོ་བོ་ཡིད་<line/>
ལ་བསམ་པ་ཚེགས་ཆུང་ངུས་རྫོགས་པར་མ་གྱུར་ཏམ། དེ་སྐད་ཅེས་སྨྲས་པ་དང༌། མདའ་བོ་ཆེ་སོང་ངོ༌། །བློན་པོ་རྣམས་ཀྱིས་སྨྲས་པ། ལྷ། བཅོམ་ལྡན་འདས་ཀྱིས་སེམས་ཅན་གཅིག་ཀྱང་ཡངས་<line/>
སུ་བཏང་བ་ལྟ་མཆིས་སམ། ཤེས་ལྡན་དག། མེད་དོ། །དེ་ལྟ་ན། ལྷས། བཅོམ་ལྡན་འདས་ལ་བཀུར་སྟི་མ་ལགས་པ་བགྱིས་སོ། །ལྷས། བཅོམ་ལྡན་འདས་ལ་རྗེས་སུ་གནང་ཡང་རུང༌།<line/>
</page>
<page index="159" id="80B">མ་གནང་ཡང་རུང་སྟེ། བཅོམ་ལྡན་འདས་ནི། ཡངས་པ་ཅན་གྱི་སེམས་ཅན་ལ་ཐུགས་བརྩེ་བའི་ཕྱིར་གཤེགས་པར་འགྱུར་བ་ཉིད་དོ། །རྒྱལ་པོས་སྨྲས་པ། ཤེས་ལྡན་དག། ཁོ་བོས་མ་ཤེས་ཀྱི། གལ་<line/>
ཏེ་དེ་ལྟར་ན་ཁུག་ཅིག །དེ་དག་གིས་མདའ་བོ་ཆེ་བཀུག་ནས་རྒྱལ་པོ་སྨྲས་པ། མདའ་བོ་ཆེ། ཁོ་བོས་དམ་བཅའ་སྟེ། བཅོམ་ལྡན་འདས་རྗེས་སུ་གནང་བར་བྱའོ། །གལ་ཏེ་ཁོ་བོས་བཅོམ་ལྡན་<line/>
འདས་ལ་མཆོད་པ་དང༌། བསྙེན་བཀུར་ཇི་འདྲ་བ་བྱས་པ་དེ་ཁོ་ན་འདྲ་བར་ཡངས་པ་ཅན་གྱི་ཚོགས་ཀྱི་བྱ་ན། དེ་ལྟ་ན་ཁོ་བོས་རྗེས་སུ་གནང་ངོ༌། །དེས། ཡངས་པ་ཅན་རྣམས་ལ་རྒྱལ་པོས་འདི་སྐད་<line/>
ཅེས་གསུང་ངོ༌། །ཞེས་སྤྲིང་ངོ༌། །དེ་རྣམས་ཀྱིས་སྨྲས་པ། རྒྱལ་པོ་མི་གཅིག་པུར་གྱུར་པས་བཅོམ་ལྡན་འདས་ལ་མཆོད་པ་དང༌། བཀུར་སྟི་བྱེད་ན། བདག་ཅག་ཚོགས་སུ་གྱུར་པས་ཅི་སྟེ་མི་བྱ་ཞེས་<line/>
དེ་དག་གིས་བཅོམ་ལྡན་འདས་གཤེགས་སུ་གསོལ་ཅིག་དང༌། བདག་ཅག་གིས། བཅོམ་ལྡན་འདས་ལ་དེ་བས་ཀྱང་ཆེས་ཁྱད་པར་འཕགས་པའི་མཆོད་པ་དང༌། བཀུར་སྟི་བགྱིའོ། །ཞེས་སྤྲིང་<line/>
ངོ༑ ༑དེ་ནས་མདའ་བོ་ཆེས་དོན་དེ་དག་རྒྱལ་པོ་ལ་རིག་པར་བྱས་སོ། །དེ་ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས།<line/>
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས།<line/>
</page>
<page index="160" id="81A">༄༅། །བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་ཇི་སྲིད་འཚོའི་བར་དུ་ན་བཟའ་ཆོས་<line/>
གོས་དང༌། བསོད་སྙོམས་དང༌། གཟིམས་ཆ་དང༌། སྙུན་དཔྱད་ཀྱི་རྐྱེན་སྨན་དང་ཡོ་བྱད་རྣམས་ཀྱིས་བསྙེན་བཀུར་བགྱིད་པར་སྤྲོ་ལགས་མོད་ཀྱི། བཅོམ་ལྡན་འདས་སེམས་ཅན་རྣམས་ལ་ཐུགས་<line/>
བརྩེ་བས་གནང་བར་མི་འགྱུར་ལགས་ན། བཅོམ་ལྡན་འདས། བདག་གི་གདུགས་ཚོད་གསོལ་བར་གནང་བར་མཛད་དུ་གསོལ། བཅོམ་ལྡན་འདས་ཀྱིས། ལུས་འཕགས་མའི་བུ་ཡུལ་མ་<line/>
ག་དྷའི་རྒྱལ་པོ་མ་སྐྱེས་དགྲ་ལ་ཅང་མི་གསུང་བས་གནང་ངོ༌། །དེ་ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས། བཅོམ་ལྡན་འདས་ཅང་མི་གསུང་བས་གནང་བར་རིག་<line/>
ནས་སྟན་ལས་ལངས་ཏེ་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་སོང་ངོ༌། །དེ་ནས་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲས་དེ་ཉིད་ཀྱི་མཚན་མོ་ནས་<line/>
ཞེས་བྱ་བ་ནས་བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུའོ། །གསེར་གྱི་བྱ་མ་བུམ་བླངས་ཏེ་བཅོམ་ལྡན་འདས་ལ་<line/>
གསོལ་བ་འདེབས་པ་ལ་ཞུགས་པ། བཙུན་པ། བཅོམ་ལྡན་འདས་ཀྱིས་ཀླུ་གདུག་པ་དང༌། གནོད་སྦྱིན་གདུག་པ་དེ་དང་དེ་རྣམས་ནི། བཏུལ་ལགས་ན། བཙུན་པ། ཀླུའི་རྒྱལ་པོ་སོག་མ་མེད།<line/>
</page>
<page index="161" id="81B">འདི༑ ཡུན་རིང་མོ་ཞིག་ནས་བདག་ཅག་ལ་ཤ་འཁོན་མ་མཆིས་པར་ནི། ཤ་འཁོན་བགྱིད། འགྲན་ཟླ་མ་མཆིས་པར་ནི། འགྲན་ཟླར་གྱུར། གནོད་པ་མ་མཆིས་པར་ནི། གནོད་པ་བགྱིད་པར་གྱུར་<line/>
ཏེ༑ ལོ་ཏོག་གང་དག་སྐྱེས་ཤིང་སྐྱེས་པ་རྣམས་ཆུད་གཟོན་པར་བགྱིད་ལགས་ན། བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ་ཀླུའི་རྒྱལ་པོ་སོག་མ་མེད་ལེགས་པར་གདུལ་བར་གསོལ།<line/>
བཅོམ་ལྡན་འདས་ཀྱིས། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲ་ལ་ཅང་མི་གསུང་བས་གནང་ངོ༌། །དེ་ནས་བཅོམ་ལྡན་འདས་ཀྱིས། ལུས་འཕགས་མའི་བུ་ཡུལ་མ་ག་དྷའི་<line/>
རྒྱལ་པོ་མ་སྐྱེས་དགྲ་ལ་ཡོན་བསྔོ་བ་མཛད་ནས་གཤེགས་ཏེ་གཙུག་ལག་ཁང་དུ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་ནས་བཅོམ་ལྡན་<line/>
འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། བྱང་ཕྱོགས་སུ་ཀླུའི་རྒྱལ་པོ་སོག་མ་མེད་འདུལ་དུ་འདོང་ངོ༌། །བྱང་ཕྱོགས་ན་ནི། ཕན་ཡོན་ལྔ་ཡོད་དེ། ལྔ་གང་ཞེ་ན། མེ་<line/>
ཏོག་ཕུན་སུམ་ཚོགས་པ་དང༌། འབྲས་བུ་ཕུན་སུམ་ཚོགས་པ་དང༌། ཆུ་ཕུན་སུམ་ཚོགས་པ་དང༌། བསོད་སྙོམས་མོད་པ་དང༌། སྐྱེ་བོའི་ཚོགས་དྲང་པོ་ཡོད་དོ། །ཞེས་གསུངས་ནས་བཅོམ་ལྡན་འདས་<line/>
ནང་དུ་ཡང་དག་འཇོག་གི་ཕྱིར་གཙུག་ལག་ཁང་དུ་ཞུགས་སོ། །དེ་ནས་ལུས་འཕགས་མའི་བུ་ཡུལ་ག་དྷའི་རྒྱལ་པོ་མ་སྐྱེས་དགྲས། རྒྱལ་པོའི་ཁབ་ནས་ཆུ་བོ་གངྒཱའི་བར་གྱི་ལམ་དང་གྲོང་ཁྱེར་<line/>
</page>
<page index="162" id="82A">༄༅། །དག་ཆེ་ཐང་དུ་སྟོར་དུ་བཅུག་སྟེ། ལམ་རྡོ་བ་དང༌། གསེག་མ་དང༌། གྱོ་མོ་ཐམས་ཅད་བསལ་ནས་ཙནྡན་གྱི་ཆུས་ཆག་ཆག་བཏབ། དྲི་ཞིམ་པོ་སྣ་ཚོགས་ཀྱི་པོག་ཕོར་<line/>
དག་བཤམས། དར་གྱི་ཆུན་འཕྱང་མང་པོ་དཔྱངས། བར་བར་དུ་མེ་ཏོག་གི་གཞལ་མེད་ཁང་དག་བྱས་སོ། །ཡངས་པ་ཅན་གྱི་ལི་ཙ་བྱི་རྣམས་ཀྱིས། ཆུ་བོ་གངྒཱ་ནས་ཡངས་པ་ཅན་གྱི་བར་དུ་དེ་<line/>
བས་ལྷག་པར་ཁྱད་པར་དུ་འཕགས་པར་ལམ་དང་གྲོང་ཁྱེར་དག་སྟོར་དུ་བཅུག་གོ །དེ་ནས་བཅོམ་ལྡན་འདས་དགོངས་ཀ་ནང་དུ་ཡང་དག་འཇོག་ལས་བཞེངས་ཏེ། ཚེ་དང་ལྡན་པ་ཀུན་དགའ་<line/>
བོ་ལ་བཀའ་སྩལ་པ། ཀུན་དགའ་བོ། ནཱ་ལནད་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ། ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། དེ་<line/>
ནས་བཅོམ་ལྡན་འདས་དང༌། ཡུལ་མ་ག་དྷའི་ལྗོངས་རྒྱུ་ཞིང་གཤེགས་པ་ན། ནཱ་ལནྡར་བྱོན་ནས། ནཱ་ལནད་ན་ཨ་མྲའི་ཚལ་དགག་དབྱེ་ཅན་ཞེས་བྱ་བ་ན་བཞུགས་སོ། །དེའི་ཚེ་ནཱ་ལནད་<line/>
ན་ཀུན་ཏུ་རྒྱུ་འདམ་བུའི་ཚོང་པ་ཞེས་བྱ་བ། རྒས་པ། འཁོགས་པ། གཏུགས་པ། བཙས་ནས་ལོ་བརྒྱ་ཉི་ཤུ་ལོན་པ་ཞིག་གནས་པ་ལ། ནཱ་ལནདའི་བྲམ་ཟེ་དང༌། ཁྱིམ་བདག་རྣམས་པ་ཀུར་སྟི་<line/>
བྱེད། བླ་མར་བྱེད། རི་མོར་བྱེད། མཆོད་པར་བྱེད་དེ། དགྲ་བཅོམ་པར་བཀུར་རོ། །དེ་ནས་ཀུན་ཏུ་རྒྱུ་འདམ་བུའི་ཚོང་པའི་སྔོན་གྱི་གྲོགས་པོ་དང༌། བློན་པོ་དང༌། གཉེན་དང༌། སྣག་གི་གཉེན་<line/>
</page>
<page index="163" id="82B">མཚམས་སུ་གྱུར་པའི་ལྷ་གང་ཡིན་པ་དེ། འདི་སྙམ་དུ་སེམས་ཏེ། གལ་ཏེ་བདག་གིས་ཀུན་ཏུ་རྒྱུ་འདམ་བུའི་ཚོང་པ་ལ་འདི་སྐད་ཅེས། དྲང་སྲོང་ཁྱོད་ཚུར་ཤོག །བཅོམ་ལྡན་འདས་ཀྱི་སྤྱན་སྔར་<line/>
ཚངས་པར་སྤྱད་པ་སྤྱོད་ཅིག །ཅེས་སྨྲས་ན། གང་ཡང་བདག་གི་ཚིག་མི་སྙན་པ་དེ་སྲིད་པས་མ་ལ་བདག་དེའི་དྲུང་དུ་སོང་སྟེ། ཡིད་ཀྱི་དྲི་བ་འཛིན་དུ་གཞུག་གོ །སྙམ་ནས། དེ་ནས་ལྷ་དེ། ཀུན་ཏུ་<line/>
རྒྱུ་འདམ་བུའི་ཚོང་པ་གང་ན་བ་དེར་སོང་སྟེ་ཕྱིན་ནས་ཀུན་ཏུ་འདམ་བུའི་ཚོང་པ་ལ་འདི་སྐད་ཅེས་སྨྲས་སོ། །དྲང་སྲོང་ཚུར་ཤོག །ཁོ་བོ་ལས་ཡིད་ཀྱི་དྲི་བ་ལོངས་ལ་ཀུན་ཆུབ་པར་གྱིས་ཤིག །ཇི་ལྟར་<line/>
མཛའ་བོ་མ་ཡིན་པ་ལ་མཛའ་བོ་ལྟར་བཅོས་པ་ཡིན་པར་བལྟ་བར་བྱ། ཇི་ལྟར་བདག་དང་འདྲ་བའི་མཛའ་བོ་ཡིན་པར་རིག་པར་བྱ། ཅིའི་ཕྱིར་སྤོང༌། ཇི་ལྟར་ནད་མེད་པ་འཐོབ། དྲང་སྲོང་གང་ཞིག་<line/>
ཁྱོད་ཀྱི་དྲི་བ་ཡིད་ཀྱིས་མངོན་པར་འདུས་བྱས་པ་འདི་དག་ཚིག་གིས་ལུང་བསྟན་པས་སེམས་རངས་པར་བྱེད་པ་དེའི་ཐད་དུ་ཁྱོད་ཚངས་པར་སྤྱད་པ་སྤྱོད་ཅིག །ཅེས་སྨྲས་ནས་དེ་ཉིད་དུ་མི་སྣང་བར་གྱུར་<line/>
ཏོ༑ ༑དེ་ནས་ཀུན་ཏུ་རྒྱུ་འདམ་བུའི་ཚོང་པས། ལྷ་དེ་ལས་ཡིད་ཀྱི་དྲི་བ་བཟུང་སྟེ་ཀུན་ཆུབ་པར་བྱས་ནས། འོད་སྲུང་རྫོགས་བྱེད་གང་ན་བ་དེར་སོང་སྟེ་ཕྱིན་ནས་འོད་སྲུང་རྫོགས་བྱེད་ཀྱི་དྲུང་དུ། ཡིད་ཀྱི་དྲི་བ་<line/>
ཡིད་ཀྱིས་མངོན་པར་འདུས་བྱས་པ། ཇི་ལྟར་མཛའ་བོ་མ་ཡིན་པ་ལ་མཛའ་བོ་ལྟར་བཅོས་པ་ཡིན་པར་བལྟ་བར་བྱ་ཞེས་བྱ་བ་ནས་ཇི་ལྟར་ནད་མེད་པ་འཐོབ་པར་འགྱུར་ཞེས་བྱ་བའི་བར་གོང་མ་<line/>
</page>
<page index="164" id="83A">༄༅། །བཞིན་དུའོ། །འོད་སྲུང་རྫོགས་བྱེད་ཀྱིས། དེའི་ཡིད་ཀྱི་དྲི་བ་ཡིད་ཀྱིས་མངོན་པར་འདུས་བྱས་པ་རྣམས་ཀྱང་མི་ཤེས། རྣམ་པར་མི་ཤེས་ན། ལན་གླན་པ་ལྟ་སྨོས་ཀྱང་<line/>
ཅི་དགོས། དེ་ནས་ཀུན་ཏུ་རྒྱུ་འདམ་བུའི་ཚོང་པ། འདི་སྙམ་དུ་སེམས་ཏེ། འོད་སྲུང་རྫོགས་བྱེད་ཀྱིས། བདག་གི་ཡིད་ཀྱི་དྲི་བ་ཡིད་ཀྱིས་མངོན་པར་འདུས་བྱས་པ་རྣམས་ཀྱང་མི་ཤེས། རྣམ་པར་<line/>
མི་ཤེས་ན། ལན་གླན་པ་ལྟ་སྨོས་ཀྱང་ཅི་དགོས་སྙམ་ནས། དེ་ཀུན་ཏུ་རྒྱུ་གནག་ལྷས་ཀྱི་བུ་དང༌། སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་དང༌། མི་ཕམ་སྐྲའི་ལ་བ་ཅན་དང༌། ཀ་<line/>
ཏའི་བུ་ནོག་ཅན་དང༌། གཅེར་བུ་པ་གཉེན་གྱི་བུ་གང་ན་བ་དེར་སོང་སྟེ་ཕྱིན་ནས། གཅེར་བུ་པ་གཉེན་གྱི་བུའི་མདུན་དུ་ཡིད་ཀྱི་དྲི་བ་ཡིད་ཀྱིས་མངོན་པར་འདུས་བྱས་པ། ཇི་ལྟར་མཛའ་བོ་<line/>
མ་ཡིན་པ་ལ་མཛའ་བོ་ལྟར་བཅོས་པ་ཡིན་པར་བལྟ་བར་བྱ་ཞེས་བྱ་བ་ནས་གཅེར་བུ་པ་གཉེན་གྱི་བུའི་བར་གྱིས་ཀྱང༌། བདག་གིས་ཡིད་ཀྱི་དྲི་བ་ཡིད་ཀྱིས་མངོན་པར་འདུས་བྱས་པ་<line/>
རྣམས་ཀྱང་མི་ཤེས། རྣམ་པར་མི་ཤེས་ན། ལན་གླན་པ་ལྟ་སྨོས་ཀྱང་ཅི་དགོས་སྙམ་མོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་ཀུན་ཏུ་རྒྱུ་འདམ་བུའི་ཚོང་བ། འདི་སྙམ་དུ་སེམས་<line/>
ཏེ། གང་ལ་ཡིད་ཀྱི་དྲི་བ་ཡིད་ཀྱིས་མངོན་པར་འདུས་བྱས་པ་འདི་དག་ཚིག་གིས་ལུང་བསྟན་པ་མི་ཐོབ་པ་དེ་འདྲ་བའི་རབ་ཏུ་བྱུང་བས་བདག་ལ་ཅི་ཞིག་བྱ། བདག་གི་ཉེ་དུ་རྣམས་ལ་<line/>
</page>
<page index="165" id="83B">ལོངས་སྤྱོད་རྒྱ་ཆེར་ཡོད་པས། མ་ལ་བདག་འདུག་ལ་འདོད་པ་ལ་ཡང་ལོངས་སྤྱོད་ཅིང༌། སྦྱིན་པ་ཡང་གཏང༌། བསོད་ནམས་ཀྱང་བྱའོ། །སྙམ་མོ། །ཡང་དེའི་བློ་སྐྱེས་པ། མ་ལ་བདག། དགེ་<line/>
སྦྱོང་གོའུ་ཏ་མ་གང་ན་བ་དེར་འགྲོ་བར་བྱའོ། །སྙམ་ནས་དེ་ཆས་པ་དང༌། ཡང་བསམ་པ། རེ་ཞིག། དགེ་སྦྱོང་དང་བྲམ་ཟེ་རྒན་རབས་གང་ཡིན་པ་འདི་ལྟ་སྟེ། འོད་སྲུང་རྫོགས་བྱེད་ནས་གཅེར་བུ་<line/>
པ་གཉེན་གྱི་བུའི་བར་གོང་མ་བཞིན་ཏེ། དེ་རྣམས་ཀྱིས་རེ་ཞིག་ཡིད་ཀྱི་དྲི་བ་ཡིད་ཀྱིས་མངོན་པར་འདུས་པ་རྣམས་ཀྱང་མི་ཤེས། རྣམ་པར་མི་ཤེས་ན། དགེ་སྦྱོང་གོའུ་ཏ་མ་ནི། གཞོན་པ།<line/>
གསར་དུ་རབ་ཏུ་བྱུང་བ་ལྟ་སྨོས་ཀྱང་ཅི་དགོས་སྙམ་དུ་བསམ་སྟེ་སླར་ལྡོག་པར་འདོད་པ་ལས། ཡང༌། དེ་འདི་སྙམ་དུ་སེམས་ཏེ། སྔོན་གྱི་ཀུན་ཏུ་རྒྱུ་རྙིང་པ། རྒན་པོ། འཁོགས་པ། སྤྱོད་པའི་སློབ་<line/>
དཔོན་དག་ལས་བདག་གིས་དགེ་སློང་གཞོན་ནུ་ལ་བརྙས་པར་མི་བྱ། དགེ་སློང་གཞོན་ནུ་ལ་ཟིལ་གྱིས་མནན་པར་མི་བྱ་སྟེ། དགེ་སློང་གཞོན་ནུ་ཡང་དེ་ནི། དབང་ཆེ་བ། མཐུ་ཆེ་བར་གྱུར་པ་ཡིན་ནོ། །<line/>
ཞེས་ཐོས་སོ་སྙམ་དུ་བསམ་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་སྤྱན་སྔར་ཡིད་ཀྱི་ཞུ་བ་ཡིད་ཀྱིས་མངོན་པར་འདུས་བྱས་པ། ཇི་ལྟར་མཛའ་བོ་མ་<line/>
ཡིན་པ་ལ་མཛའ་བོ་ལྟར་བཅོས་པ་ཡིན་པར་བལྟ་བར་བྱ་ཞེས་བྱ་བ་ནས་ཇི་ལྟར་ནད་མེད་པ་འཐོབ་ཅེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱི་ཐུགས་ཀྱིས་ཀུན་ཏུ་རྒྱུ་འདམ་<line/>
</page>
<page index="166" id="84A">༄༅། །བུའི་ཚོང་པའི་བསམ་པ་མཁྱེན་ནས། དེའི་ཚེ་ཚིགས་སུ་བཅད་དེ་བཀའ་སྩལ་པ། མཛའ་བོ་གཞན་ལ་རྣམ་པར་སྨོད་བྱེད་ཅིང༌། །དེ་ནི་བདག་ཏུ་ཟད་དོ་ཞེས་<line/>
སྨྲ་ལ༑ ༑ལས་ཀྱང་སླ་རྒུ་འདམ་ཞིང་བྱེད་པ་ད། །བདག་གི་བཤེས་མ་ཡིན་པར་ཤེས་པར་བྱ། །གང་ཞིག་བདེན་པ་མ་ཡིན་ཚིག །མཛའ་བོ་དག་ལ་སྨྲ་བྱེད་ཅིང༌། །སྨྲ་ལ་ལས་སུ་མི་བྱེད་<line/>
པའང༌། །མཁས་པ་རྣམས་ཀྱིས་ཡོངས་ཤེས་ཏེ། །དེ་ལྟ་བུ་ནི། མཛའ་བོ་མ་ཡིན་པ་ལ་མཛའ་བོ་ལྟར་བཅོས་པ་ཡིན་པར་ཤེས་པར་བྱའོ། །ཇི་ལྟར་བདག་དང་འདྲ་བའི་མཛའ་བོ་ཡིན་པར་<line/>
རིག་པར་བྱ་ཞེ་ན། གང་ཞིག་རྟག་ཏུ་བདག་མེད་དབྱེ་བ་ཡི། །བསམ་པས་གླགས་ལྟ་དེ་ནི་མཛའ་མིན་གྱི། །གང་ཞིག་འདིར་ནི་སྙིང་དང་འདྲ་གྱུར་པར། །གཞན་གྱིས་མི་ཕྱེད་དེ་ནི་མཛའ་བོ་<line/>
ཡིན༑ ༑དེ་ལྟ་བུ་ནི། བདག་དང་འདྲ་བའི་མཛའ་བོ་ཡིན་པར་རིག་པར་བྱའོ། །ཅིའི་ཕྱིར་སྤོང་ཞེ་ན། སྐྱེས་བུ་གཅེས་པ་མཐར་འབྱིན་ཅིང༌། །འབྲས་བུ་ལྟ་བར་བྱེད་པ་ནི། །རབ་ཏུ་དགའ་བ་<line/>
བསྐྱེད་པའི་གནས། །རབ་བསྔགས་འདྲེན་པའི་ཞི་བ་བསྒོམ། །དེ་དོན་དུ་གཉེར་བར་བསྒོམ་མོ། །ཇི་ལྟར་ནད་མེད་འཐོབ་ཅེ་ན། །རབ་ཏུ་དབེན་པའི་རོ་དང་ནི། །ཉེ་བར་ཞི་བའི་རོ་ཤེས་ནས། །<line/>
ཆོས་ལ་དགའ་བའི་རོ་འཐུང་བ། །ནད་མེད་སྡིག་པ་མེད་པར་འགྱུར། །དེ་ལྟར་ན། ནད་མེད་པ་འཐོབ་བོ། །དེ་ནས་ཀུན་ཏུ་རྒྱུ་འདམ་བུའི་ཚོང་པ་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་<line/>
</page>
<page index="167" id="84B">མའི་ཐུགས་ཀྱིས་ནི། བདག་གི་བསམ་པ་མཁྱེན་ནོ། །སྙམ་དུ་རིག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གོའུ་ཏ་མ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་<line/>
བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བཅོམ་ལྡན་འདས་དགེ་སྦྱོང་གོའུ་ཏ་མའི་སྤྱན་སྔར་བདག་གིས་ཚངས་པར་སྤྱོད་པ་སྤྱད་པར་བགྱིའོ། །ཀུན་ཏུ་རྒྱུ་འདམ་བུའི་ཚང་པ་ལེགས་<line/>
པར་གསུངས་པའི་ཆོས་འདུལ་བ་ལ་རབ་ཏུ་བྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོ་ཐོབ་སྟེ། དེ་ལྟར་རབ་ཏུ་བྱུང་ནས་ཚེ་དང་ལྡན་པ་དེས་ཞེས་བྱ་བ་ནས་སེམས་ཤིན་ཏུ་རྣམ་པར་<line/>
གྲོལ་བའི་དགྲ་བཅོམ་པར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། དམར་བུ་ཅན་གྱི་<line/>
གྲོང་དུ་འདོང་ངོ༌། །བཙུན་པ། བཀའ་བཞིན་འཚལ། ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་དགེ་སློང་གི་དགེ་འདུན་དང་ཐབས་<line/>
ཅིག་ཏུ་དམར་བུ་ཅན་གྱི་གྲོང་ཁྱེར་དང་རྒྱལ་པོའི་ཁབ་ཀྱི་བར་གྱི་དབུས་ན་རྒྱལ་པོའི་གནས་འོད་མའི་དབྱུག་པ་ཅན་ན་ནུབ་མོ་ཉེ་བར་བརྟེན་ཅིང་བཞུགས་སོ། །དེ་ནས་བཅོམ་ལྡན་འདས་ཀྱིས་དགེ་<line/>
སློང་རྣམས་ལ་བཀའ་སྩལ་པ། དགེ་སློང་དག །ང་དང༌། ཁྱེད་ཅག་ཁོ་ནས་འཕགས་པའི་བདེན་པ་བཞི་པོ་དག་མ་ཤེས། མ་མཐོང༌། ཁོང་དུ་མ་ཆུད། སོ་སོར་མ་རྟོགས་པས། ལམ་རིང་པོ་<line/>
</page>
<page index="168" id="85A">༄༅། །འདིར་རྒྱུག་ཅིང་འཁོར་བར་གྱུར་ཏོ། །བཞི་པོ་དེ་དག །གང་ཞེ་ན། ང་དང་ཁྱེད་ཅག་ཁོ་ནས་ཞེས་བྱ་བ་ནས་སྡུག་བསྔལ་འཕགས་པའི་བདེན་པ་མ་ཤེས། མ་<line/>
མཐོང་ཞེས་བྱ་བའི་བར་གོང་མ་བཞིན་དུའོ། །ང་དང་ཁྱེད་ཅག་ཁོ་ནས་ཞེས་བྱ་བ་ནས་སྡུག་བསྔལ་ཀུན་འབྱུང་བ་དང༌། སྡུག་བསྔལ་འགོག་པ་དང༌། སྡུག་བསྔལ་འགོག་པར་འགྲོ་བའི་ལམ་<line/>
མ་ཤེས། མ་མཐོང་ཞེས་བྱ་བའི་བར་གོང་མ་བཞིན་དུའོ། །ངས་སྡུག་བསྔལ་འཕགས་པའི་བདེན་པ་རྗེས་སུ་རྟོགས་ཤིང་སོ་སོར་རྟོགས་པས་སྲིད་པའི་སྲེད་པ་བཅད་པས་འཁོར་བའི་སྐྱེ་བ་ཟད་<line/>
དེ། ད་ནི། སྲིད་པ་གཞན་མེད་དོ། །ངས་སྡུག་བསྔལ་ཀུན་འབྱུང་བ་དང༌། སྡུག་བསྔལ་འགོག་པ་དང༌། སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་རྗེས་སུ་རྟོགས་ཤིང་<line/>
སོ་སོར་རྟོགས་པས། སྲིད་པའི་སྲེད་པ་བཅད་པས་འཁོར་བའི་སྐྱེ་བ་ཟད་དེ། ད་ནི། སྲིད་པ་གཞན་མེད་དོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏོ། །བདེ་བར་གཤེགས་པས་དེ་<line/>
སྐད་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ། །ང་དང་ཁྱེད་ཅག་ཁོ་ན་ཡིས། །འཕགས་པའི་བདེན་པ་བཞི་པོ་དག །ཇི་ལྟ་བ་བཞིན་མ་མཐོང་བས། །ལམ་རིང་<line/>
དུ་ནི་འཁོར་བར་གྱུར། །བདེན་པ་དེ་དག་མཐོང་ནས་ནི། །སྲིད་པའི་སྲེད་པ་བཅད་ནས་སུ། །འཁོར་བའི་སྐྱེ་བ་ཟད་པས་ན། །ད་ནི་སྲིད་པ་གཞན་མེད་དོ། །བཅོམ་ལྡན་འདས་ཀྱིས་དེ་སྐད་<line/>
</page>
<page index="169" id="85B">ཅེས་བཀའ་སྩལ་ནས། དགེ་སློང་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་<line/>
སྩལ་པ། ཀུན་དགའ་བོ། །དམར་བུ་ཅན་གྱི་གྲོང་གང་ན་བར་འདོང་ངོ༌། །བཙུན་པ། བཀའ་བཞིན་འཚལ། ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་<line/>
བཅོམ་ལྡན་འདས་དང༌། ཡུལ་མ་ག་དྷའི་ལྗོངས་རྒྱུ་ཞིང་གཤེགས་པ་ན་དམར་བུ་ཅན་གྱི་གྲོང་གི་དམར་བུ་ཅན་གྱི་མཆོད་རྟེན་ན་བཞུགས་སོ། །དམར་བུ་ཅན་གྱི་གྲོང་གི་བྲམ་ཟེ་དང་ཁྱིམ་<line/>
བདག་རྣམས་ཀྱིས། བཅོམ་ལྡན་འདས་ཡུལ་མ་ག་དྷའི་ལྗོངས་རྒྱུ་ཞིང་གཤེགས་ནས་དམར་བུ་ཅན་གྱི་གྲོང་དུ་བྱོན་ཏེ་དམར་བུ་ཅན་གྱི་མཆོད་རྟེན་ན་བཞུགས་སོ། །ཞེས་ཐོས་སོ། །ཐོས་ནས་<line/>
ཀྱང་ཚོགས་ནས་ཚོགས་དང༌། ཁྱུ་ནས་ཁྱུར་འཕྲད་ཅིང་འདུས་ནས། དམར་བུ་ཅན་གྱི་གྲོང་ནས་བྱུང་སྟེ་བཅོམ་ལྡན་འདས་གང་ན་བ་དེར་སོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་གཉིས་<line/>
ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་ལྡན་འདས་ཀྱིས། དམར་བུ་ཅན་གྱི་གྲོང་གི་བྲམ་ཟེ་དང༌། ཁྱིམ་བདག་རྣམས་ལ་འདི་སྐད་ཅེས་<line/>
བཀའ་སྩལ་ཏོ། །བྲམ་ཟེ་དང་ཁྱིམ་བདག་དག །ལྔ་པོ་འདི་དག་ནི། བག་མེད་པའི་ཉེས་དམིགས་དག་ཡིན་ཏེ། ལྔ་གང་ཞེ་ན། བྲམ་ཟེ་དང་ཁྱིམ་བདག་དག། འདི་ལ། བག་མེད་པ་བག་<line/>
</page>
<page index="170" id="86A">༄༅། །མེད་པ་ལ་གནས་པའི་རྒྱུས། ལོངས་སྤྱོད་ཆེན་པོ་ལས་ཉམས་པར་འགྱུར་ཏེ། བྲམ་ཟེ་དང་ཁྱིམ་བདག་དག །བག་མེད་པ་བག་མེད་པ་ལ་གནས་པའི་<line/>
རྒྱུས༑ ལོངས་སྤྱོད་ཆེན་པོ་ལས་ཉམས་པར་འགྱུར་བ་གང་ཡིན་པ་འདི་ནི། བག་མེད་པའི་ཉེས་དམིགས་དང་པོ་ཡིན་ནོ། །བྲམ་ཟེ་དང་ཁྱིམ་བདག་དག །གཞན་ཡང༌། བག་མེད་པ་<line/>
བག་མེད་པ་ལ་གནས་པའི་རྒྱུས། ཕྱོགས་དང་ཕྱོགས་མཚམས་སུ་སྡིག་པ་དང༌། བསྔགས་པ་མ་ཡིན་པ་དང༌། གྲགས་པ་མ་ཡིན་པའི་སྒྲ་དང༌། ཚིགས་སུ་བཅད་པ་གྲགས་པར་འགྱུར་<line/>
ཏེ༑ བྲམ་ཟེ་དང་ཁྱིམ་བདག་དག །བག་མེད་པ་བག་མེད་པ་ལ་གནས་པའི་རྒྱུས། ཕྱོགས་དང་ཕྱོགས་མཚམས་སུ་སྡིག་པ་དང༌། བསྔགས་པ་མ་ཡིན་པ་དང༌། གྲགས་པ་མ་ཡིན་པའི་<line/>
སྒྲ་དང༌། ཚིགས་སུ་བཅད་པ་གྲགས་པར་འགྱུར་བ་གང་ཡིན་པ་འདི་ནི། བག་མེད་པའི་ཉེས་དམིགས་གཉིས་པ་ཡིན་ནོ། །བྲམ་ཟེ་དང་ཁྱིམ་བདག་དག །གཞན་ཡང༌། བག་མེད་པ་<line/>
བག་མེད་པ་ལ་གནས་པའི་རྒྱུས། རྒྱལ་རིགས་ཀྱི་འཁོར་དུའང་རུང༌། བྲམ་ཟེའི་འཁོར་དུའང་རུང༌། ཁྱིམ་བདག་གི་འཁོར་དུའང་རུང༌། དགེ་སྦྱོང་གི་འཁོར་དུའང་རུང༌། འཁོར་གང་<line/>
དང་གང་དུ་འགྲོ་བའི་འཁོར་དེ་དང་དེར་ཞུམ་ཞུམ་པོར་གྱུར་ནས་དགའ་བ་མེད་པ་དང༌། བག་ཚ་བས་འགྲོ་བར་འགྱུར་ཏེ། བྲམ་ཟེ་དང་ཁྱིམ་བདག་དག །བག་མེད་པ་ལ་གནས་པའི་རྒྱུས།<line/>
</page>
<page index="171" id="86B">གང་དང་གང་དུ་ཞེས་བྱ་བ་ནས་བག་ཚ་བས་ཞེས་བྱ་བའི་བར་གོང་མ་བཞིན་དུའོ། །འདི་ནི། བག་མེད་པའི་ཉེས་དམིགས་གསུམ་པའོ། །བྲམ་ཟེ་དང་ཁྱིམ་བདག་དག །གཞན་ཡང༌། བག་མེད་<line/>
པ་བག་མེད་པ་ལ་གནས་པའི་རྒྱུས། གང་དང་གང་དུ་ཞེས་བྱ་བ་ནས་བག་མེད་པའི་རྒྱུས་ཡིད་ལ་གཅགས་བཞིན་འཆི་བར་འགྱུར་ཏེ། བྲམ་ཟེ་དང་ཁྱིམ་བདག་དག །བག་མེད་པ་བག་མེད་པ་ལ་<line/>
གནས་པའི་རྒྱུས་ཡིད་ལ་གཅགས་བཞིན་འཆི་བར་འགྱུར་བ་གང་ཡིན་པ་འདི་ནི། བག་མེད་པའི་ཉེས་དམིགས་བཞི་པ་ཡིན་ནོ། །བྲམ་ཟེ་དང་ཁྱིམ་བདག་དག །གཞན་ཡང༌། བག་མེད་པ་བག་མེད་པ་<line/>
ལ་གནས་པའི་རྒྱུས། ལུས་ཞིག་ནས་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་ཏེ། བྲམ་ཟེ་དང་ཁྱིམ་བདག་དག །བག་མེད་པ་བག་<line/>
མེད་པ་ལ་གནས་པའི་རྒྱུས་ལུས་ཞིག་ནས་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་བ་གང་ཡིན་པ་འདི་ནི། བག་མེད་པའི་ཉེས་དམིགས་<line/>
ལྔ་པ་ཡིན་ནོ། །བྲམ་ཟེ་དང་ཁྱིམ་བདག་དག །ལྔ་པོ་འདི་དག་ནི། བག་ཡོད་པའི་ཕན་ཡོན་ཏེ། ལྔ་གང་ཞེ་ན། བྲམ་ཟེ་དང་ཁྱིམ་བདག་དག །བག་ཡོད་པ་བག་ཡོད་པ་ལ་གནས་པའི་རྒྱུས།<line/>
ལོངས་སྤྱོད་ཆེན་པོ་ལས་ཉམས་པར་མི་འགྱུར་ཏེ། བྲམ་ཟེ་དང་ཁྱིམ་བདག་དག །བག་ཡོད་པ་བག་ཡོད་པ་ལ་གནས་པའི་རྒྱུས་ལོངས་སྤྱོད་ཆེན་པོ་ལས་ཉམས་པར་མི་འགྱུར་བ་གང་ཡིན་པ་<line/>
</page>
<page index="172" id="87A">༄༅། །འདི་ནི། བག་ཡོད་པའི་ཕན་ཡོན་དང་པོ་ཡིན་ནོ། །བྲམ་ཟེ་དང་ཁྱིམ་བདག་དག །གཞན་ཡང༌། བག་ཡོད་པ་བག་ཡོད་པ་ལ་གནས་པའི་རྒྱུས། ཕྱོགས་མཚམས་<line/>
སུ་དགེ་བ་དང༌། གྲགས་པ་དང༌། སྒྲ་དང༌། ཚིགས་སུ་བཅད་པ་རྒྱ་ཆེན་པོ་གྲགས་པར་འགྱུར་ཏེ། བྲམ་ཟེ་དང་ཁྱིམ་བདག་དག །བག་ཡོད་པ་བག་ཡོད་པ་ལ་གནས་པའི་རྒྱུས་ཕྱོགས་དང་<line/>
ཕྱོགས་མཚམས་སུ་དགེ་བ་དང༌། གྲགས་པ་དང༌། སྒྲ་དང༌། ཚིགས་སུ་བཅད་པ་རྒྱ་ཆེན་པོ་གྲགས་པར་འགྱུར་བ་གང་ཡིན་པ་འདི་ནི། བག་ཡོད་པའི་ཕན་ཡོན་གཉིས་པ་ཡིན་ནོ། །བྲམ་<line/>
ཟེ་དང་ཁྱིམ་བདག་དག །གཞན་ཡང༌། བག་ཡོད་པ་བག་ཡོད་པ་ལ་གནས་པའི་རྒྱུས། རྒྱལ་རིགས་ཀྱི་འཁོར་དུའང་རུང༌། བྲམ་ཟེའི་འཁོར་དུའང་རུང༌། ཁྱིམ་བདག་གི་འཁོར་དུའང་<line/>
རུང༌། དགེ་སྦྱོང་གི་འཁོར་དུའང་རུང༌། འཁོར་གང་དང་གང་དུ་འགྲོ་བ་དེ་དང་དེར་ཞུམ་ཞུམ་པོར་མ་ཡིན་པ་དང༌། དགའ་བ་དང༌། བག་ཚ་བ་མེད་པས་འགྲོ་བར་འགྱུར་ཏེ། བྲམ་ཟེ་དང་<line/>
ཁྱིམ་བདག་དག །བག་ཡོད་པ་བག་ཡོད་པ་ལ་གནས་པའི་རྒྱུས་ཞེས་བྱ་བ་ནས་བག་ཚ་བ་མེད་པ་ཞེས་བྱ་བའི་བར་གོང་མ་བཞིན་དུ་གང་ཡིན་པ་འདི་ནི། བག་ཡོད་པའི་ཕན་ཡོན་<line/>
གསུམ་པ་ཡིན་ནོ། །བྲམ་ཟེ་དང་ཁྱིམ་བདག་དག །གཞན་ཡང༌། བག་ཡོད་པ་བག་ཡོད་པ་ལ་གནས་པའི་རྒྱུས། ཡིད་ལ་གཅགས་པ་མེད་བར་འཆི་བར་འགྱུར་ཏེ། བྲམ་ཟེ་དང་<line/>
</page>
<page index="173" id="87B">ཁྱིམ་བདག་དག། བག་ཡོད་པ་བག་ཡོད་པ་ལ་གནས་པའི་རྒྱུས་ཡིད་ལ་གཅགས་པ་མེད་པར་འཆི་བར་འགྱུར་བ་གང་ཡིན་པ་འདི་ནི། བག་ཡོད་པའི་ཕན་ཡོན་བཞི་པ་ཡིན་ནོ། །བྲམ་ཟེ་དང་ཁྱིམ་<line/>
བདག་དག །གཞན་ཡང༌། བག་ཡོད་པ་བག་ཡོད་པ་ལ་གནས་པའི་རྒྱུས། ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་གྱི་ལྷ་རྣམས་སུ་སྐྱེས་པར་འགྱུར་ཏེ། བྲམ་ཟེ་དང་ཁྱིམ་བདག་<line/>
དག་༑བག་ཡོད་པ་བག་ཡོད་པ་ལ་གནས་པའི་རྒྱུས་ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་གྱི་ལྷ་རྣམས་སུ་སྐྱེས་པར་འགྱུར་བ་གང་ཡིན་པ་འདི་ནི། བག་ཡོད་པའི་ཕན་ཡོན་ལྔ་པ་<line/>
ཡིན་ནོ། །དེ་ནས་དམར་བུ་ཅན་གྱི་གྲོང་གི་བྲམ་ཟེ་དང་ཁྱིམ་བདག་རྣམས་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་<line/>
སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་གནས་སུ་དོ་མོད་བཞུགས་པར་གསོལ། བཅོམ་ལྡན་འདས་ཀྱིས་དམར་བུ་ཅན་གྱི་གྲོང་<line/>
གི་བྲམ་ཟེ་དང་ཁྱིམ་བདག་རྣམས་ལ་ཅང་མི་གསུང་བས་གནང་ངོ༌། །དེ་ནས་དམར་བུ་ཅན་གྱི་བྲམ་ཟེ་དང་ཁྱིམ་བདག་རྣམས་ཀྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་<line/>
ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཀྱི་སྤྱན་སྔ་ནས་དོང་ངོ༌། །མ་ག་དྷའི་སྣ་ཆེན་པོ་ལ་གཏོགས་པ་དབྱར་བྱེད་ཀྱིས། དགེ་སྦྱོང་གོའུ་ཏ་མ་མ་ག་དྷའི་<line/>
</page>
<page index="174" id="88A">༄༅། །ལྗོངས་རྒྱུ་ཞིང་གཤེགས་པ་ན། དམར་བུ་ཅན་གྱི་གྲོང་དུ་གཤེགས་ནས་དམར་བུ་ཅན་གྱི་གྲོང་གི་དམར་བུ་ཅན་གྱི་མཆོད་རྟེན་ན་བཞུགས་ཏེ། དེ་<line/>
ལ་དམར་བུ་ཅན་གྱི་གྲོང་གི་བྲམ་ཟེ་དང་ཁྱིམ་བདག་རྣམས་ཀྱིས་བཀུར་སྟི་བྱས་སོ། །ཞེས་ཐོས་སོ། །ཐོས་ནས་ཀྱང་རྟ་རྒོད་མ་དང་ལྡན་པའི་ཤིང་རྟ་ཐམས་ཅད་ནས་དཀར་བའི་ནང་དུ་ཞུགས་<line/>
ནས༑ གསེར་གྱི་བྱ་མ་བུམ་དང་རིལ་བ་སྤྱི་བླུགས་ཐོགས་ཏེ། བྲམ་ཟེའི་ཁྱེའུའི་ཚོགས་ཀྱིས་ཡོངས་སུ་བསྐོར་ཅིང༌། བྲམ་ཟེའི་ཚོགས་ཀྱི་མདུན་གྱིས་བལྟས་ནས་དམར་བུ་ཅན་གྱི་གྲོང་<line/>
ནས་བྱུང་སྟེ། བཅོམ་ལྡན་འདས་ལ་བལྟ་བ་དང་བསྙེན་བཀུར་བྱ་བའི་ཕྱིར་སོང་ངོ༌། །དེ་ཇི་ཙམ་བཞོན་པའི་སའི་བར་དུ་བཞོན་པས་སོང་ནས། བཞོན་པ་ལས་བབས་ཏེ་རྐང་པས་<line/>
ཀུན་དགའ་ར་བར་ཞུགས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་དང་ལྷན་ཅིག་མངོན་དུ་ཡང་དག་པར་དགའ་བ་དང༌། ཡང་དག་པར་མགུ་བར་<line/>
འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། བཅོམ་ལྡན་འདས་ཀྱིས། མ་ག་དྷའི་སྣ་ཆེན་པོ་ལ་གཏོགས་པའི་<line/>
བྲམ་ཟེ་དབྱར་བྱེད་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་འཛིན་དུ་འཇུག་པར་མཛད། ཡང་<line/>
</page>
<page index="175" id="88B">དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་ཏུ་བཅུག །ཡང་དག་པར་གཟེངས་བསྟོད། ཡང་དག་པར་རབ་<line/>
ཏུ་དགའ་བར་མཛད་དེ། ཅང་མི་གསུང་ངོ༌། །དེ་ནས་མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་གང་ན་བ་<line/>
དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་གོའུ་ཏ་མ་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་<line/>
ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། བཅོམ་ལྡན་འདས་ཀྱིས་མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལ་ཅང་མི་གསུང་བས་གནང་ངོ༌། །དེ་ནས་མ་ག་དྷའི་སྣ་<line/>
ཆེན་པོ་ལ་གཏོགས་པའི་བྲམ་ཟེ་དབྱར་བྱེད་ཀྱིས། བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་བཅོམ་ལྡན་འདས་ཀྱིས་<line/>
མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་སོང་ནས་རིང་པོ་མ་ལོན་པར་ཐུགས་སུ་ཆུད་ནས་འདུག་གནས་གང་ན་བ་དེར་གཤེགས་ཏེ་བྱོན་ནས་འདུག་གནས་ཀྱི་ཕྱི་རོལ་དུ་ཞབས་<line/>
གཉིས་བཀྲུས་ཏེ་འདུག་གནས་སུ་ཞུགས་ནས། གདན་བཤམས་པ་ཉིད་ལ་བཞུགས་ཏེ་སྐྱིལ་མོ་ཀྲུང་བཅས་ནས་སྐུ་དྲང་པོར་བསྲང་སྟེ་དགོངས་པ་མངོན་དུ་ཕྱོགས་པར་བཞག་གོ །བཅོམ་<line/>
</page>
<page index="176" id="89A">༄༅། །ལྡན་འདས་འདུག་གནས་ན་ཉིན་པར་གྱི་གནས་པས་བཞུགས་པ་ན། ལྷའི་སྤྱན་རྣམ་པར་དག་པ་མིའི་ལས་འཕགས་པས་དམར་བུ་ཅན་གྱི་གྲོང་ན་མཐུ་ཆེ་བ་<line/>
མཐུ་ཆེ་བའི་ལྷ་རྣམས་གནས་ཀྱིས་འབྲེ་བ་གཟིགས་སོ། །གཟིགས་ནས་ཀྱང་དགོངས་ཀ་ནང་དུ་ཡང་དག་འཇོག་ལས་བཞེངས་ཏེ་འདུག་གནས་ནས་བྱུང་ནས་འདུག་གནས་ཀྱི་གྲིབ་མ་ལ་<line/>
དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་<line/>
ཀྱིས་དམར་བུ་ཅན་གྱི་གྲོང་གི་གྲོང་ཁྱེར་རྩིག་པར་བརྩོན་པ་སུ་ཡིན་ཅི་ཐོས། བཙུན་པ། བདག་གིས་མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལགས་པར་ཐོས་སོ། །ཀུན་<line/>
དགའ་བོ། ལེགས་སོ། །ལེགས་སོ། །མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ནི། མཁས་པ་ཡིན་ཏེ། འདི་ལྟར། སུམ་ཅུ་རྩ་གསུམ་པའི་ལྷ་རྣམས་དང་ལྷན་ཅིག་<line/>
བགྲོས་པ་ལྟ་ཞིག །ཀུན་དགའ་བོ། །འདི་ན་ང་འདུག་གནས་ན་ཉིན་པར་གྱི་གནས་པས་བཞུགས་པ་ན། ལྷའི་སྤྱན་རྣམ་པར་དག་པ་མིའི་ལས་འདས་པས། དམར་བུ་ཅན་གྱི་གྲོང་ན་མཐུ་<line/>
ཆེ་བ་མཐུ་ཆེ་བའི་ལྷ་རྣམས་གནས་ཀྱིས་འབྲེ་བ་གཟིགས་སོ། །ཀུན་དགའ་བོ། །ཕྱོགས་གང་དུ་མཐུ་ཆེ་བ་མཐུ་ཆེ་བའི་ལྷ་རྣམས་ཀྱིས་གནས་ཀྱིས་བྲེས་བའི་ཕྱོགས་དེར་འདི་ལྟ་སྟེ། གནས་ཀྱི་<line/>
</page>
<page index="177" id="89B">ཕྱིར་མཐུ་ཆེ་བ་མཐུ་ཆེ་བའི་མི་རྣམས་ཀྱི་སེམས་གཞོལ་བར་འགྱུར་རོ། །ཕྱོགས་གང་དུ་ལྷ་བར་མ་དང་ཕལ་བས་གནས་ཀྱིས་བྲེས་པའི་ཕྱོགས་དེར་ནི། འདི་ལྟ་སྟེ། གནས་ཀྱི་ཕྱིར་མི་བར་མ་<line/>
དང་ཕལ་པ་རྣམས་ཀྱི་སེམས་གཞོལ་བར་འགྱུར་རོ། །ཀུན་དགའ་བོ། ཕྱོགས་འདིར་ནི། མཐུ་ཆེ་བ་མཐུ་ཆེ་བའི་ལྷ་རྣམས་ཀྱིས་གནས་ཀྱིས་བྲེས་པས་ཕྱོགས་འདིར་འདི་ལྟ་སྟེ། གནས་<line/>
ཀྱི་ཕྱིར་དབང་ཆེ་བར་གྲགས་པ་དབང་ཆེ་བར་གྲགས་པའི་མི་རྣམས་ཀྱི་སེམས་གཞོལ་བར་འགྱུར་ཏེ། ཀུན་དགའ་བོ། ཡ་རབས་ཀྱི་གནས་ཀྱི་གནས་དང༌། ཡ་རབས་ཀྱི་ཐ་སྙད་ཇི་སྙེད་པ་དང༌།<line/>
ཟོང་འགྲེམ་པ་རྣམས་ཀྱི་ནང་ན་ཡང་འདི་ལྟ་སྟེ། དམར་བུ་ཅན་གྱི་གྲོང་ཁྱེར་འདི་མཆོག་ཏུ་འགྱུར་རོ། །ཀུན་དགའ་བོ། །འདི་ལ་བར་ཆད་གསུམ་འབྱུང་བར་རིག་པར་བྱ་སྟེ། མེ་དང༌། ཆུ་དང༌།<line/>
ནང་འཁྲུག་གིས་སོ། །དེ་ནས་མ་ག་དྷའི་སྣ་ཆེན་པོ་ལ་གཏོགས་པའི་བྲམ་ཟེ་དབྱར་བྱེད། དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་ཞེས་བྱ་བ་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་<line/>
ནས་ཞེས་བྱ་བའི་བར་གོང་མ་བཞིན་ཏེ། གསེར་གྱི་བྱ་མ་བུམ་ཐོགས་ཏེ་གསོལ་བ་འདེབས་ཤིང་སྤྱན་སྔར་འདུག་གོ །འདི་སྐད་ཅེས་ཀྱང་གསོལ་ཏེ། ཀྱེ་གོའུ་ཏ་མ། སྦྱིན་པ་འདི་ལས་བསོད་<line/>
ནམས་ཀྱི་རྒྱུ་མཐུན་པ་དང༌། དགེ་བའི་རྒྱུ་མཐུན་པ་དང༌། བདེ་བའི་གཞི་ཅི་མཆིས་པ་དེ། དམར་བུ་ཅན་ན་གནས་པའི་ལྷ་རྣམས་ཀྱི་ཡུན་རིང་པོའི་དོན་དང༌། ཕན་པ་དང་བདེ་བའི་སླད་དུ་<line/>
</page>
<page index="178" id="90A">༄༅། །ཡོན་བསྔོ་བ་མཛད་དུ་གསོལ། དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ། སྐྱེས་བུ་གང་ཟག་དད་པ་ཅན། །གང་ཞིག་ལྷ་<line/>
རྣམས་མཆོད་བྱེད་པ། །སྟོན་པའི་བཀའ་བཞིན་བྱེད་པ་སྟེ། །དེ་ནི་སངས་རྒྱས་རྣམས་ཀྱིས་བསྔགས། །མཁས་ཤིང་ཡིད་ནི་གཞུངས་པ་ཡིས། །གང་གི་ཕྱོགས་སུ་གནས་འཆའ་བ། །<line/>
ཚུལ་ཁྲིམས་ལྡན་པ་བཤོས་གསོལ་ནས། །དེ་ཡི་འོག་ཏུ་ཡོན་བསྔོ་བྱ། །དེ་རྣམས་རྗེད་པས་རྗེད་འགྱུར་ཞིང༌། །མཆོད་པས་ཀྱང་ནི་མཆོད་པར་འགྱུར། །དེ་ནས་ལྟོ་ནས་བྱུང་བ་ཡིན། །བུ་ལ་མ་<line/>
བཞིན་འདི་ལ་བརྩེ། །ལྷ་རྣམས་བརྩེ་བས་སྐྱེས་བུས་ནི། །བདེ་བ་བཟང་པོ་མཐོང་བར་འགྱུར། །དེ་ནས་བཅོམ་ལྡན་འདས་ཀྱིས་མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལ་<line/>
ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་གདན་ལས་བཞེངས་<line/>
ཏེ་གཤེགས་སོ། །དེ་ནས་མ་ག་དྷའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ཀྱིས། དེར་རྒྱུས་ལྷག་གང་ཡིན་པ་དེ་ཐམས་ཅད་སྦྱིན་པར་བཏང་ནས་བཅོམ་ལྡན་འདས་ཀྱི་རྗེས་བཞིན་<line/>
རྗེས་བཞིན་དུ་འབྲང་ཞིང་འདི་སྙམ་དུ་སེམས་ཏེ་སེམས་ལས་མངོན་པར་འདུ་བྱེད་དེ། བཅོམ་ལྡན་འདས་གོའུ་ཏ་མ་དམར་བུ་ཅན་གྱི་གྲོང་གི་སྒོ་གང་ནས་ཕྱིར་གཤེགས་པ་དེ་ནི། བདག་<line/>
</page>
<page index="179" id="90B">གིས་གོའུ་ཏ་མའི་སྒོ་ཞེས་གདགས་སོ། །ཆུ་བོ་གངྒཱའི་འཇུག་ངོགས་གང་ནས་བརྒལ་བ་དེ་ཡང་གོའུ་ཏ་མའི་འཇུག་ངོགས་ཞེས་གདགས་སོ། །སྙམ་མོ། །དེ་ནས་བཅོམ་ལྡན་འདས་ཀྱི་ཐུགས་ཀྱིས་མ་ག་<line/>
དྷའི་སྣ་ཆེན་པོ་ལ་གཏོགས་པའི་བྲམ་ཟེ་དབྱར་བྱེད་ཀྱི་བསམ་པ་མཁྱེན་ནས། དམར་བུ་ཅན་གྱི་གྲོང་གི་དབུས་ཐོག་ཐག་གཤེགས་ནས་བྱང་ཕྱོགས་སུ་རྒྱུ་སྟེ་ཆུ་བོ་གངྒཱ་གང་ན་བར་གཤེགས་སོ། །དེ་<line/>
ནས་ལུས་འཕགས་མའི་བུ་མ་ག་དྷའི་རྒྱལ་པོ་མ་སྐྱེས་དགྲ། འདི་སྙམ་དུ་སེམས་ཏེ། མ་ལ་བདག་ཉིད་ཁོ་ནས་བཅོམ་ལྡན་འདས་མཆོད་པ་བྱ་བ་ལ་ལྷག་པར་སྤྲོ་བར་བྱའོ་སྙམ་དུ་བསམ་ནས།<line/>
རྩིབས་བརྒྱ་དང་ལྡན་པའི་གདུགས་ལྔ་བརྒྱ་བཅོམ་ལྡན་འདས་ཀྱི་དབུའི་གཙུག་གི་སྟེང་དུ་བཟུང་བ་དང༌། ཡངས་པ་ཅན་གྱི་ལི་ཙ་བྱི་རྣམས་ཀྱིས་བསམ་པ། ལུས་འཕགས་མའི་བུ་མ་ག་དྷའི་<line/>
རྒྱལ་པོ་མ་སྐྱེས་དགྲ་འདི་བཅོམ་ལྡན་འདས་མཆོད་པ་ལ་རང་ཉིད་ལྷག་པར་སྤྲོ་བར་གྱུར་ན། ཅིའི་ཕྱིར་བདག་ཅག་གིས་སྤྲོ་བར་མི་བྱ་སྙམ་ནས། དེ་རྣམས་ཀྱིས་ཀྱང་རྩིབས་བརྒྱ་དང་ལྡན་པའི་གདུགས་<line/>
ལྔ་བརྒྱ་བཅོམ་ལྡན་འདས་ཀྱི་དབུའི་གཙུག་གི་སྟེང་དུ་བཟུང་ངོ༌། །ཀླུ་རྣམས་ཀྱིས་བསམ་པ། རེ་ཞིག་མི་འདི་རྣམས་བཅོམ་ལྡན་འདས་མཆོད་པ་ལ་ལྷག་པར་སྤྲོ་བར་གྱུར་ན། བདག་ཅག་ཀླུ་རྣམས་<line/>
ནི༑ རྣམ་པར་ལྟུང་བའི་ལུས་ཅན་ཡིན་ན། ཅིའི་ཕྱིར་སྤྲོ་བར་མི་བྱ་སྙམ་ནས། དེ་དག་གིས་ཀྱང་རྩིབས་བརྒྱ་དང་ལྡན་པའི་གདུགས་ལྔ་བརྒྱ་བཅོམ་ལྡན་འདས་ཀྱི་དབུའི་གཙུག་གི་སྟེང་དུ་བཟུང་ངོ༌།<line/>
</page>
<page index="180" id="91A">༄༅། །རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་བསམ་པ། རེ་ཞིག་མི་བསོད་ནམས་མངོན་སུམ་དུ་མ་མཐོང་བ་འདི་དག་ཀྱང་བཅོམ་ལྡན་འདས་མཆོད་པ་ལ་ལྷག་པར་སྤྲོ་<line/>
བར་གྱུར་ན། མངོན་སུམ་དུ་མཐོང་བ་བདག་ཅག་གིས་ཅིའི་ཕྱིར་སྤྲོ་བར་མི་བྱ་སྙམ་ནས། དེ་དག་གིས་ཀྱང་རྩིབས་བརྒྱ་དང་ལྡན་པའི་ལྷའི་གདུགས་ལྔ་བརྒྱ་བཅོམ་ལྡན་འདས་ཀྱི་དབུའི་གཙུག་<line/>
གི་སྟེང་དུ་བཟུང་ངོ༌། །སུམ་ཅུ་རྩ་གསུམ་པའི་ལྷ་རྣམས་ཀྱིས་བསམ་པ། ལྷ་དང་མི་འདི་རྣམས་བཅོམ་ལྡན་འདས་མཆོད་པ་ལ་སྤྲོ་བར་གྱུར་ན། བདག་ཅག་གིས་ཅིའི་ཕྱིར་སྤྲོ་བར་མི་བྱ་སྙམ་ནས།<line/>
དེ་དག་གིས་ཀྱང་རྩིབས་བརྒྱ་དང་ལྡན་པའི་གདུགས་ལྔ་བརྒྱ་བཅོམ་ལྡན་འདས་ཀྱི་དབུའི་གཙུག་གི་སྟེང་དུ་བཟུང་ངོ༌། །བཅོམ་ལྡན་འདས་ཀྱིས་དགོངས་པ། ཇི་ལྟར། འདི་དག་ཕྱིར་ཞིང་དད་པ་<line/>
མངོན་པར་འཕེལ་བར་འགྱུར་བ་དེ་ལྟར་བྱིན་གྱིས་བརླབ་པོ། །སྙམ་ནས། དེ་ནས་བཅོམ་ལྡན་འདས་ཀྱིས། ཇི་ལྟར། རེ་རེའི་ཡིད་ལ་བཅོམ་ལྡན་འདས་ཀྱི་དབུའི་གཙུག་གི་སྟེང་ན་བདག་<line/>
གདུགས་འཛིན་ཏོ། །སྙམ་པ་དེ་ལྟར་བྱིན་གྱིས་བརླབས་ཏེ། དེ་ནས་བཅོམ་ལྡན་འདས་མངོན་པར་རྫོགས་པར་བྱང་ཆུབ་པ་ལ་གདུགས་ཉིས་སྟོང་ལྔ་བརྒྱ། ལྷ་དང་མི་རྣམས་ཀྱིས་དབུའི་<line/>
གཙུག་གི་སྟེང་དུ་བཟུང་ངོ༌། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་འཕྲིན་<line/>
</page>
<page index="181" id="91B">ལས་ཅི་ཞིག་མཛད་ན། དེས་ན། བཅོམ་ལྡན་འདས་མངོན་པར་རྫོགས་པར་བྱང་ཆུབ་པ་ལ་གདུགས་ཉིས་སྟོང་ལྔ་བརྒྱ། ལྷ་དང་མི་རྣམས་ཀྱིས་དབུའི་གཙུག་གི་སྟེང་དུ་བཟུང་བར་གྱུར་ལགས། བཅོམ་<line/>
ལྡན་འདས་ཀྱིས་བཀའ་སྩལ་པ། དགེ་སློང་དག །དེ་བཞིན་གཤེགས་པ་ཉིད་ཀྱིས། སྔོན་གྱི་ཚེ་རབས་གཞན་ན་ལས་བྱས་ཤིང་བསགས་པ། ཚོགས་རྙེད་པ་ཞེས་བྱ་བ་ནས། །ལུས་ཅན་རྣམས་ལ་<line/>
འབྲས་བུར་འགྱུར། །ཞེས་བྱ་བའི་བར་གོང་མ་བཞིན་ནོ། །དགེ་སློང་དག །སྔོན་བྱུང་བ། འཁོར་ལོས་བསྒྱུར་བའི་རྒྱལ་པོ། མཐའ་བཞིར་རྣམ་པར་རྒྱལ་བ། ཆོས་དང་ལྡན་པ། ཆོས་ཀྱི་རྒྱལ་པོ།<line/>
རིན་པོ་ཆེ་སྣ་བདུན་དང་ལྡན་པ། ལེགས་མཐོང་ཆེན་པོ་ཞེས་བྱ་བ་བྱུང་སྟེ། རྒྱལ་པོ་དེ་ལ་བུ་སྟོང་དུ་གཅིག་གིས་མ་ཚང་བ་ཞིག་ཡོད་དོ། །རྒྱལ་པོ་དེའི་ཀུན་ཏུ་སྤྱོད་པ་ནི། བུ་བཙས་ཤིང་བཙས་པ་<line/>
དག་ཕྱི་བཞིན་ཁྲིད་དེ་འཁྱམ་པར་བྱེད་དོ། །བཙུན་མོ་རྣམས་ཀྱིས་བསམ་པ། རྒྱལ་པོ་འདིའི་ཀུན་ཏུ་སྤྱོད་པ་ནི། སྲས་བཙས་ཤིང་བཙས་པ་དག་ཕྱི་བཞིན་ཁྲིད་ནས་འཁྱམ་པར་མཛད་པས་<line/>
བདག་ཅག་བུ་ཡོད་བཞིན་དུ་བུ་མེད་པ་དང་འདྲའི། ད་ནི། ནད་ཁྲིམས་ཤིག་བཅའ་སྟེ། གལ་ཏེ་བདག་ཅག་ལས་འགའ་ཞིག་སེམས་ཅན་དང་ལྡན་པར་གྱུར་ན། དེས་རྒྱལ་པོ་ལ་གདགས་པར་<line/>
མི་བྱའོ། །ཞེས་བཅས་སོ། །ཇི་ཙམ་ན། བཙུན་མོ་གཞན་ཞིག་སེམས་ཅན་དང་ལྡན་པར་གྱུར་ནས། དེ་དེ་དག་གིས་ཕྱོགས་དབེན་པ་ཞིག་ཏུ་བཞག་སྟེ། དེ་ཟླ་བ་བརྒྱད་དམ་དགུ་འདས་པ་དང༌།<line/>
</page>
<page index="182" id="92A">༄༅། །ཁྱེའུ་གཟུགས་བཟང་བ། བལྟ་ན་སྡུག་པ། མཛེས་པ། པགས་པའི་མདོག་གསེར་འདྲ་བ། མགོ་གདུགས་ལྟ་བུ། ལག་པ་རིང་བ། དཔྲལ་བའི་དབྱེས་ཆེ་བ།<line/>
སྨིན་མ་འཛར་བ། སྣའི་གཟེངས་མཐོ་བ། ཡན་ལག་དང་ཉིང་ལག་ཐམས་ཅད་དང་ལྡན་པ་ཞིག་བཙས་སོ། །ཇི་ཙམ་ན། ཆེན་པོར་གྱུར་པ་དང༌། བཙུན་མོ་དེ་དག་ཐམས་ཅད་ཁྱེའུ་དེ་ལ་བུའི་<line/>
སྡུག་པ་སྐྱེས་སོ།། །།འདུལ་བ་གཞི། བམ་པོ་ཉི་ཤུ་བདུན་པ། དེ་ནས་དུས་གཞན་ཞིག་ན། རྒྱལ་པོ་ལེགས་མཐོང་ཆེན་པོ་ཤར་གྱི་ལུས་འཕགས་ཀྱི་གླིང་ནས་རིན་པོ་ཆེ་སྣ་<line/>
བདུན་གྱིས་སྣ་དྲངས་ཤིང་ཁམས་ཀྱི་རྒྱལ་ཕྲན་སྟོང་གིས་ཡོངས་སུ་བསྐོར་ཏེ། བུ་སྟོང་དུ་གཅིག་གིས་མ་ཚང་བས་ཟླ་བ་ཁམ་པ་ལྟ་བུར་བསྐོར་ནས། གཟི་བརྗིད་ཉི་མའི་འོད་ཟེར་སྟོང་བས་<line/>
ལྷག་པར་སྤ་ཞིང་འོངས་པ། གཞོན་ནུ་ཁང་བཟང་གི་སྟེང་ན་འདུག་པ་དེས་མཐོང་ནས། དེས་མ་ལ་དྲིས་པ། ཡུམ། མཆི་བ་ཕ་བི་སུ་ལགས། བུ། ཁྱོད་ཀྱི་ཡབ་རྒྱལ་པོ་ལེགས་མཐོང་ཆེན་<line/>
པོ་ཡིན་ནོ། །ཡུམ། དེ་འདས་ན། བདག་རྒྱལ་པོར་འགྱུར་རམ། བུ། རྒྱལ་པོ་དེའི་སྲས་སྟོང་དུ་གཅིག་གིས་མ་ཆང་བ་ཞིག་ཡོད་པ་དེ་དག་ཐམས་ཅད་ཀྱི་ཕུ་བོ་གང་ཡིན་པ་དེ། དེ་འདས་ན་<line/>
རྒྱལ་པོར་འགྱུར་ན། ཁྱོད་ནི། ཐམས་ཅད་ཀྱི་ནུ་བོ་ཡིན་ནོ། །དེས་སྨྲས་པ། ཡུམ། གལ་ཏེ་དེ་འདས་ན་བདག་རྒྱལ་པོར་མི་འགྱུར་ན། གནང་བར་མཛོད་ཅིག་དང༌། བདག་དད་པ་ཡང་དག་པ་<line/>
</page>
<page index="183" id="92B">ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་བགྱིའོ། །བཙུན་མོ་དེ་དག་ཐམས་ཅད་ཀྱིས་སྨྲས་པ། བུ། ཁྱོད་ལ་བདག་ཅག་གི་བུའི་སྡུག་པ་ཉམས་སུ་མྱོང་གི །དེ་ལྟར་མ་བྱེད་ཅིག །ཡུམ།<line/>
གདོན་མ་འཚལ་བར་རབ་ཏུ་འབྱུང་བར་བགྱིའོ། །དེ་དག་གིས་དེ་གདོན་མི་ཟ་བར་གལ་གྱིས་འཆུ་བར་ཤེས་ནས་སྨྲས་པ། བུ། གལ་ཏེ་དེ་ལྟ་ན། དམ་ཞིག་བཅས་ནས་གནང་བར་བྱ་སྟེ། གང་ཡང་<line/>
ཁྱོད་ཀྱི་ཡོན་ཏན་གྱི་ཚོགས་ཅུང་ཟད་རྟོགས་ན། དེ་ཁྱོད་ཀྱིས་བདག་ཅག་ལ་སྨྲོས་ཤིག །དེ་བཞིན་དུ་བགྱིའོ། །དེ་དེ་དག་གིས་གནང་ནས། དེ་མཐའ་གཅིག་ཏུ་སོང་སྟེ་མཁན་པོ་དང་སློབ་དཔོན་མེད་<line/>
པར་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩྭ་བདུན་གྱི་ཆོས་བསྐྱེད་ནས་རང་བྱང་ཆུབ་མངོན་སུམ་དུ་བྱས་སོ། །རང་སངས་རྒྱས་དེས་བསམ་པ། བདག་གིས་མ་དེ་རྣམས་ལ་ཁས་བླངས་པ་སྨྲ་དགོས་པས།<line/>
སོང་ལ་སྔོན་གྱི་དམ་བཅས་པ་མཐར་དབྱུང་ངོ༌། །སྙམ་ནས། བདག་ཉིད་ཆེན་པོ་དེ་དག་ནི། ངག་གིས་ཆོས་མི་སྟོན་གྱི། ལུས་ཀྱིས་ཡིན་པས། དེས་དེ་རྣམས་ཀྱི་མདུན་དུ་འབར་བ་དང༌། གསལ་བ་<line/>
དང༌། ཆར་འབེབས་པ་དང༌། གློག་འབྱིན་པ་དག་གི་ཆོ་འཕྲུལ་དག་བྱ་བར་བརྩམས་སོ། །སོ་སོའི་སྐྱེ་བོ་ནི། རྫུ་འཕྲུལ་ལ་མྱུར་དུ་སེམས་གཏོད་པ་ཡིན་པས། དེ་དག་ཤིང་རྩ་བ་ནས་བཅད་པ་བཞིན་<line/>
རྐང་པ་གཉིས་ལ་གཏུགས་ནས་སྨྲས་པ། འཕགས་པ། ཁྱོད་ཀྱིས་ཡོན་ཏན་གྱི་ཚོགས་འདི་ལྟ་བུ་རྟོགས་སམ། རྟོགས་སོ། །འཕགས་པ། ཁྱོད་ནི། བསོད་སྙོམས་བཞེད་པ་ལགས་ལ།<line/>
</page>
<page index="184" id="93A">༄༅། །བདག་ཅག་ཀྱང་བསོད་ནམས་འཚལ་བ་ལགས་ན། ཁྱོད་འདི་ཉིད་དུ་སྐྱེད་མོས་ཚལ་དུ་བཞུགས་ཤིག་དང༌། བདག་ཅག་གིས་རྒྱུན་དུ་བསོད་སྙོམས་དབུལ་<line/>
བར་བགྱིའོ། །རང་སངས་རྒྱས་དེས་ཁས་བླངས་ནས། དེ་དག་གིས་རང་སངས་རྒྱས་ལ་བསོད་སྙོམས་ཀྱིས་བསྙེན་བཀུར་བྱ་བར་བརྩམས་སོ། །རང་སངས་རྒྱས་དེས་བསམ་པ། བདག་གི་ལུས་<line/>
རྣག་ཅན་འདིས། བྱ་བ་གང་ཡིན་པ་དེ་ནི་བྱས་ཀྱི། མ་ལ་བདག་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་འཇུག་གོ །སྙམ་ནས། དེ་ནས་དེ་ངང་པའི་རྒྱལ་པོ་འདབ་མ་<line/>
བརྐྱང་བ་ལྟར་སྟེང་གི་ནམ་མཁའ་ལ་མངོན་པར་འཕགས་ནས་འབར་བ་དང༌། གསལ་བ་དང༌། ཆར་འབེབས་པ་དང༌། གློག་འབྱིན་པའི་ཆོ་འཕྲུལ་དག་ཀྱང་བསྟན་ནས་ཕུང་པོ་ལྷག་མ་<line/>
མེད་པའི་མྱ་ངན་ལས་འདས་པ་ཞི་བའི་དབྱིངས་སུ་ཞུགས་སོ། །དེ་ནས་དེ་དག་གིས་ཤིང་དྲི་ཞིམ་པོ་ཐམས་ཅད་སྤུངས་ཏེ། སྤུངས་ནས་བསྲེགས་ཏེ་མེའི་ཕུང་པོ་དེ་འོ་མས་བསད་ནས་རུས་པ་<line/>
དེ་དག །གསེར་གྱི་བུམ་པའི་ནང་དུ་བཅུག་སྟེ་སྐྱེད་མོས་ཚལ་དེ་ཉིད་དུ་རུས་པའི་མཆོད་རྟེན་བརྩིགས་ཏེ། མགུལ་གདུབ་དང༌། གདུ་བུ་རྒྱན་ཅན་དང༌། གཞན་ཡང༌། རྒྱན་རྣམ་པ་སྣ་<line/>
ཚོགས་ཀྱིས་བརྒྱན་ཅིང༌། གདུགས་དང༌། རྒྱལ་མཚན་དང༌། བ་དན་དག་བཙུགས་སོ། །དེ་ནས་དུས་གཞན་ཞིག་ན། རྒྱལ་པོ་ལེགས་མཐོང་ཆེན་པོ་བཙུན་མོའི་འཁོར་གྱིས་བསྐོར་ནས་<line/>
</page>
<page index="185" id="93B">སོས་ཀའི་དུས་ལ་བབ་པ་ན། མེ་ཏོག་གི་ཤིང་རྣམས་ཁ་འབུས་ཤིང༌། ངང་པ་དང༌། ཁྲུང་ཁྲུང་དང༌། རྨ་བྱ་དང༌། ནེ་ཙོ་དང༌། རི་སྐེགས་དང༌། བྱ་ཀོ་ཀི་ལ་དང༌། ཤང་ཤང་ཏེའུ་སྐད་འབྱིན་པའི་<line/>
ཚལ་གསེབ་ཏུ་སྐྱེད་མོས་ཚལ་གྱི་གཞིར་སོང་ནས་དེ་སྐྱེད་མོས་ཚལ་དུ་འཁྱམས་པ་ལས། དགྲ་བཅོམ་པའི་མཆོད་རྟེན་དེ་མཐོང་ངོ༌། །དེས་སྐྱེད་མོས་ཚལ་སྲུང་བའི་མི་ལ་སྨྲས་པ། ཀྭའི་ནང་རྗེ། འདི་<line/>
ཅི་ཡིན། དེས་སྨྲས་པ། ལྷ། བདག་གིས་ནི། མ་འཚལ་ཏེ། འོན་ཀྱང་འདིའི་དོན་ནི། བཙུན་མོས་འཚལ་ཏོ། །དེ་ནས་དེས་བཙུན་མོའི་འཁོར་རྣམས་ལ་སྨྲས་པ་དང༌། དེ་དག་གིས་རྐང་པ་གཉིས་<line/>
ལ་གཏུགས་ཏེ་སྨྲས་པ། ལྷ། མི་འཇིགས་པ་སྩལ་དུ་གསོལ། །དེས་སྨྲས་པ། དེ་བཞིན་དུ་སྦྱིན་ནོ། །དེ་དག་གིས་སྐབས་དེ་རྒྱས་པར་སྨྲས་པ་དང༌། རྒྱལ་པོས་སྨྲས་པ། ཁྱེད་ཅག་གིས། བུ་རྒྱལ་<line/>
སྲིད་ལ་མངོན་པར་དགའ་ན། དེ་ཁོ་བོ་ལ་མ་གསོལ་བ་བཟང་པོ་མ་ཡིན་པ་ཞིག་བྱས་སོ། །གལ་ཏེ་གསོལ་བར་གྱུར་པ་དང༌། ཁོ་བོ་དེ་ཁོ་ན་ལ་རྒྱལ་སྲིད་དབང་བསྐུར་བས་དབང་བསྐུར་བར་འགྱུར་<line/>
བ་ཞིག །འོན་ཀྱང་ངས་བདག་ཉིད་ཆེན་པོ་དེ་མྱ་ངན་ལས་འདས་པར་གྱུར་ཀྱང་གདུགས་དང༌། ཅོད་པན་དང༌། ཐོར་ཚུགས་གདགས་སོ། །ཞེས་དེ་ནས་དེ་བུ་ལ་བྱམས་པས་རང་སངས་རྒྱས་ཀྱི་<line/>
མཆོད་རྟེན་དེ་ལ་གདུགས་དང༌། ཅོད་པན་དང༌། ཐོར་ཚུགས་རྣམས་བཏགས་སོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ཀྱི་རྒྱལ་པོ་ཆེན་པོ་ལེགས་མཐོང་གང་ཡིན་པ་དེ་ནི། ང་ཉིད་<line/>
</page>
<page index="186" id="94A">༄༅། །ཡིན་ནོ། །གང་ཡང་ངས་དེ་ན་བུ་ལ་བྱམས་པས་རང་སངས་རྒྱས་ཀྱི་མཆོད་རྟེན་ལ་གདུགས་དང༌། ཅོད་པན་དང༌། ཐོར་ཚུགས་བཏགས་ཏེ། ལས་དེའི་རྣམ་པར་སྨིན་པས། ངས་<line/>
འཁོར་ལོས་བསྒྱུར་བའི་རྒྱལ་པོ་ཉིས་སྟོང་ལྔ་བརྒྱ་བྱས་སོ། །ལས་དེ་ཁོ་ནའི་ལྷག་མས། ད་ལྟར་ང་མངོན་པར་རྫོགས་པར་བྱང་ཆུབ་པ་ན། ལྷ་དང་མི་རྣམས་ཀྱིས་རྩིབས་བརྒྱ་དང་ལྡན་པའི་གདུགས་ཉིས་<line/>
སྟོང་ལྔ་བརྒྱ། དབུའི་གཙུག་གི་སྟེང་དུ་བཟུང་བར་གྱུར་ཏོ། །གལ་ཏེ། ངས་ཡོན་ཏན་གྱི་ཚོགས་འདི་ལྟ་བུ་མ་རྟོགས་པར་གྱུར་ན། གཞན་དུ་ཡང༌། ངས་འཁོར་ལོས་བསྒྱུར་བའི་རྒྱལ་པོ་ཉིས་སྟོང་<line/>
ལྔ་བརྒྱ་བྱེད་པར་འགྱུར་རོ། །དེ་ལྟ་བས་ན། ངའི་བསོད་ནམས་ཀྱི་རྣམ་པར་སྨིན་པ་ཅན་གང་ཡིན་པ་དེ། ངས་ཉན་ཐོས་རྣམས་ཀྱི་ལོངས་སྤྱོད་དུ་རྣམ་པར་སྨིན་པར་བསྔོས་ཏེ། གལ་ཏེ་མུ་ཏིག་བྲེ་གང་<line/>
གིས་འབྲས་བྲེ་གང་ཁུགས་ཀྱང༌། འོན་ཀྱང་ངའི་ཉན་ཐོས་རྣམས་ནི། བསོད་སྙོམས་ཀྱིས་ཕོངས་པར་མི་འགྱུར་རོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་རྣམ་པར་<line/>
སྨིན་པ་ནི། གཅིག་ཏུ་གནག་པ་ཡིན་ལ་ཞེས་བྱ་བ་ནས་བརྩམ་པར་བྱ་སྟེ། དགེ་སློང་དག །ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་<line/>
ཀྱིས་དེ་སྐད་ཅེས་བཀའ་སྩལ་ནས། དགེ་སློང་དེ་དག་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ལུས་འཕགས་མའི་བུ། ཡུལ་མ་ག་དྷའི་རྒྱལ་པོ་མ་སྐྱེས་དགྲས་<line/>
</page>
<page index="187" id="94B">གྲུ་ཟམ་འཇུགས་སུ་བཅུག་པ་དང༌། ཡངས་པ་ཅན་གྱི་ལི་ཙ་བྱི་རྣམས་ཀྱིས་ཀྱང་དེ་བཞིན་དུ་བཅོམ་ལྡན་འདས་ཀྱི་ཕྱིར་གྲུ་ཟམ་བཙུགས་སོ། །ཀླུ་རྣམས་ཀྱིས་བསམ་པ། བདག་ཅག་ཀླུ་རྣམས་ནི།<line/>
རྣ་མ་པར་ལྟུང་བའི་ལུས་ཅན་ཡིན་པས། མ་ལ་བདག་ཅག་གིས་གདེངས་ཀའི་ཟམ་པས། བཅོམ་ལྡན་འདས་ཆུ་བོ་གངྒཱ་ལས་བསྒྲལ་བར་བྱའོ། །སྙམ་ནས་དེ་རྣམས་ཀྱིས་གདེངས་ཀའི་ཟམ་པ་བཙུགས་<line/>
སོ༑ ༑དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། ཁྱེད་ཅག་ལས། གང་ཞིག་ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲའི་གྲུ་ཟམ་<line/>
ལས་ཆུ་བོ་གངྒཱ་བརྒལ་བར་སྤྲོ་བ་དེ་ནི། དེ་ལས་རྒོལ་ཅིག །གང་ཞིག་ཡངས་པ་ཅན་གྱི་ལི་ཙ་བྱི་རྣམས་ཀྱིས་གྲུ་ཟམ་བཙུགས་པ་ལས་སྤྲོ་བ་གང་ཡིན་པ་དེ་ཡང༌། དེ་ལས་རྒོལ་ཅིག །ང་ཡང་དགེ་<line/>
སློང་ཀུན་དགའ་བོ་དང་ཐབས་ཅིག་ཀླུ་རྣམས་ཀྱི་གདེངས་ཀའི་ཟམ་པ་ལས་ཆུ་བོ་གངྒཱ་བརྒལ་བར་བྱའོ། །དེ་ན་ཁ་ཅིག་ནི། ལུས་འཕགས་མའི་བུ་ཡུལ་མ་ག་དྷའི་རྒྱལ་པོ་མ་སྐྱེས་དགྲའི་གྲུ་ཟམ་ལས་<line/>
བརྒལ་ཏོ། །ཁ་ཅིག་ནི། ཡངས་པ་ཅན་གྱི་ལི་ཙ་བྱི་རྣམས་ཀྱི་གྲུ་ཟམ་ལས་སོ། །བཅོམ་ལྡན་འདས་ཀྱིས་ཀྱང་ཚེ་དང་ལྡན་པ་ཀུན་དགའ་བོ་དང་ཐབས་ཅིག་ཀླུ་རྣམས་ཀྱི་གདེངས་ཀའི་ཟམ་པ་ལས་<line/>
བརྒལ་ཏོ། །དེ་ནས་དགེ་བསྙེན་ཞིག་གིས་དེའི་ཚེ་ཚིགས་སུ་བཅད་དེ་སྨྲས་པ། ཁ་ཅིག་ཟམ་པ་བཙུགས་ནས་ཆུ་བྲན་བོར་ཏེ་རྒྱ་མཚོ་བརྒལ། །སྐྱེ་བོ་རྣམས་ནི་གཟིངས་འཆའ་མཁས་པའི་སྐྱེ་བོ་<line/>
</page>
<page index="188" id="95A">༄༅། །རྣམས་ཆུ་བརྒལ། །སངས་རྒྱས་བཅོམ་ལྡན་བྲམ་ཟེ་བརྒལ་བར་གྱུར་ནས་སྐམ་ལ་བཞུགས། །དགེ་སློང་དག་འདིར་ཁྲུས་བྱེད་ཉན་ཐོས་རྣམས་ནི་གཟིངས་འཆའ་ན།<line/>
གལ་ཏེ་ཀུན་ན་ཆུ་ཡོད་ཁྲོན་པའི་ཆུས་ནི་ཅི་ཞིག་བྱ། །སྲེད་པའི་རྩ་བ་བཅད་ནས་སུ་ཞིག་སྤྱོད་པ་ཚོལ་བར་བྱེད། །བཅོམ་ལྡན་འདས་ཀྱིས། ས་ཕྱོགས་གཞན་ཞིག་ན་མཐོ་ཞིང་མཐོ་བའི་ས་<line/>
ཕྱོགས་ཤིག་གཟིགས་སོ། །གཟིགས་ནས་ཀྱང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་རྒྱལ་པོ་སྒྲ་ཆེན་གྱི་ལྷའི་མཆོད་སྡོང་སྲིད་དུ་འདོམ་སྟོང་ཡོད་ལ།<line/>
སྦོམ་དུ་འདོམ་དྲུག་ཅུ་ཡོད་པ། ཐམས་ཅད་གསེར་ལས་བྱས་པ། རིན་པོ་ཆེ་སྣ་ཚོགས་ཀྱིས་སྤྲས་པ་ཞིག་ཡོད་དེ། སྦྱིན་པ་དག་བྱིན། བསོད་ནམས་དག་བྱས་ནས་ཆུ་བོ་གངྒཱའི་ནང་དུ་བོར་བ་<line/>
གང་ཡིན་པ་དེ། ལྟ་བར་འདོད་དམ། བཅོམ་ལྡན་འདས། དེ་ལྟ་བ་དེའི་དུས་ལ་བབ་ལགས་སོ། །བདེ་བར་གཤེགས་པ། དེའི་ཚོད་ལ་བབ་ལགས་ཏེ། བཅོམ་ལྡན་འདས་ཀྱིས་གང་མཆོད་<line/>
སྡོང་དེ་བསྒྲེངས་ན། དགེ་སློང་རྣམས་ལྟ་བར་འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་འཁོར་ལོ་དང༌། བཀྲ་ཤིས་དང༌། གཡུང་དྲུང་འཁྱིལ་བ་དང༌། དྲ་བས་འབྲེལ་པ། བསོད་<line/>
ནམས་བརྒྱ་ཕྲག་དུ་མས་བསྐྱེད་པ། འཇིགས་པ་རྣམས་དབུགས་འབྱིན་པར་མཛད་པའི་ཕྱག་གིས་ས་ལ་རེག་པར་མཛད་པ་དང༌། ཀླུ་རྣམས་ཀྱིས་བསམ་པ། བཅོམ་ལྡན་འདས་ཅིའི་<line/>
</page>
<page index="189" id="95B">ཕྱིར་ས་ལ་རེག་པར་མཛད་སྙམ་ན། མཆོད་སྡོང་གཟིགས་པར་བཞེད་པར་མཐོང་ངོ༌། །དེ་ནས་དེ་དག་གིས་བསྒྲེངས་པ་དང༌། དགེ་སློང་རྣམས་ཀྱིས་མཆོད་སྡོང་ལྟ་བར་བརྩམས་སོ། །ཚེ་དང་ལྡན་པ་<line/>
ལེགས་ལྡན་ནི། འདོད་པ་ཆུང་བ་ཡིན་པས་མཐའ་གཅིག་ཏུ་སོང་ནས་ཕྱག་དར་ཁྲོད་པ་དག་འཚེམ་མོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །མཆོད་<line/>
སྡོང་ནུབ་པར་འགྱུར་གྱི། རྟགས་ཟུངས་ཤིག །ཅེས་པ་ལས། དེ་ནུབ་པར་གྱུར་ཏོ། །སངས་རྒྱས་བཅོམ་ལྡན་འདས་ལ་དགེ་སློང་རྣམས་ཀྱིས་ཞུས་པ། བཙུན་པ། དགེ་སློང་རྣམས་མཆོད་སྡོང་ལ་<line/>
ལྟ་བ་བགྱིད་ན། ཚེ་དང་ལྡན་པ་ལེགས་ལྡན་ནི། འདོད་པ་ཆུང་བས་མཐའ་གཅིག་ཏུ་མཆིས་ནས་ཕྱག་དར་ཁྲོད་པ་འཚེམ་པ་ལ་གཟིགས། ཅི་ལགས། རེ་ཞིག་འདོད་ཆགས་དང་བྲལ་བའི་སླད་<line/>
དུའམ། འོན་ཏེ་སྔོན་བསྟེན་པའི་སླད་དུ་ལགས། གལ་ཏེ་རེ་ཞིག་འདོད་ཆགས་དང་བྲལ་བའི་སླད་དུ་ལགས་ན་ནི། །གཞན་ཡང༌། འདོད་ཆགས་བྲལ་བ་ཞིག་མཆིས་ལགས་སོ། །འོན་ཏེ་སྔོན་<line/>
བསྟེན་པའི་སླད་དུ་ལགས་ན་ནི། འདིས་གང་དུ་བསྟེན་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །འདོད་ཆགས་དང་བྲལ་བའི་ཕྱིར་ཡང་ཡིན་ལ། སྔོན་བསྟེན་པའི་ཕྱིར་<line/>
ཡང་ཡིན་ནོ། །འདིས་སྔོན་གང་དུ་བསྟེན་ལགས། དགེ་སློང་དག། སྔོན་བྱུང་བ་རྒྱལ་པོ་རབ་སྒྲོག་ཅེས་བྱ་བ་ཞིག་བྱུང་སྟེ། དེ་ལྷའི་དབང་པོ་བརྒྱ་བྱིན་དང་གྲོགས་པོར་གྱུར་ཏོ། །དེ་བུ་འདོད་ཀྱང་བུ་<line/>
</page>
<page index="190" id="96A">༄༅། །མེད་ནས་ལག་པ་ལ་འགྲམ་པ་གཏད་དེ་སེམས་ཁོང་དུ་ཆུད་ཅིང་འདུག་སྟེ། ནོར་རྫས་མང་པོ་ཞིག་བསགས་ན། བདག་ལ་བུ་མེད་པས། བདག་ཤི་ན་རྒྱལ་<line/>
པོའི་གདུང་རྒྱུད་ཆད་པར་འགྱུར་རོ། །སྙམ་མོ། །དེ་ནས་བརྒྱ་བྱིན་གྱིས་མཐོང་ནས་དྲིས་པ། གྲོགས་པོ། ཁྱོད་ཅིའི་ཕྱིར་ལག་པ་ལ་འགྲམ་པ་གཏད་ནས། སེམས་ཁོང་དུ་ཆུད་ཅིང་འདུག།<line/>
དེས་སྨྲས་པ། ཀོའུ་ཤི་ཀ། ནོར་རྫས་འདི་སྙེད་ཅིག་བསགས་ན། བདག་ལ་བུ་མེད་པས། བདག་ཤི་ན་རྒྱལ་པོའི་གདུང་རྒྱུད་ཆད་པར་འགྱུར་བས་སོ། །བརྒྱ་བྱིན་གྱིས་སྨྲས་པ། གྲོགས་པོ།<line/>
ཁྱོད་སེམས་ཁོང་དུ་ཆུད་པར་མ་བྱེད་ཅིག །གལ་ཏེ་ལྷའི་བུ་འགའ་ཞིག་འཆི་འཕོའི་ཆོས་བྱུང་བར་གྱུར་ན། དེ་ཁྱོད་ཀྱི་བུར་བསྐོ་བར་བྱའོ། །ཆོས་ཉིད་ཀྱིས་ལྷའི་བུ་འཆི་འཕོའི་ཆོས་འབྱུང་<line/>
བ་ལ་ནི། ལྟས་ལྔ་འབྱུང་བར་འགྱུར་ཏེ། གོས་མ་རྙིང་པ་རྣམས་རྙིང་པར་འགྱུར་བ་དང༌། མེ་ཏོག་གི་ཕྲེང་བ་མ་རྙིང་པ་དག་རྙིང་པར་འགྱུར་བ་དང༌། ལུས་ལས་དྲི་མི་ཞིམ་པ་འབྱུང་བར་འགྱུར་<line/>
བ་དང༌། མཆན་ཁུང་གཉིས་ནས་རྡུལ་འཛག་པ་དང༌། རང་གི་སྟན་ལ་མི་དགའ་བར་འགྱུར་བའོ། །ཇི་ཙམ་ན། ལྷའི་བུ་ཞིག་ལ་སྔ་ལྟས་ལྔ་བྱུང་བར་གྱུར་ནས། དེ་ལ་ལྷའི་དབང་པོ་བརྒྱ་<line/>
བྱིན་གྱིས་སྨྲས་པ། གྲོགས་པོ། རྒྱལ་པོ་རབ་སྒྲོག་གི་བཙུན་མོ་དམ་པའི་མངལ་དུ་ཉིང་མཚམས་སྦྱོར་ཅིག །དེས་སྨྲས་པ། ཀོའུ་ཤི་ཀ། དེ་ནི། བག་མེད་པའི་གནས་ཡིན་ཏེ། ཀོའུ་ཤི་ཀ།<line/>
</page>
<page index="191" id="96B">རྒྱལ་པོ་རྣམས་ནི། ཉེས་པ་མང་པོ་བྱེད་པ་ཡིན་པས། ཆོས་མ་ཡིན་པས་རྒྱལ་སྲིད་བྱས་ནས་སེམས་ཅན་དམྱལ་བར་གཞོལ་བར་གྱུར་ན། མི་རུང་ངོ༌། །བརྒྱ་བྱིན་གྱིས་སྨྲས་པ། གྲོགས་པོ་ཁྱོད་ལ་ངས་དྲན་<line/>
པར་བྱའོ། །ཀོའུ་ཤི་ཀ། ལྷ་རྣམས་ནི། དགའ་བ་མང་པོས་བག་མེད་པ་ཡིན་ནོ། །གྲོགས་པོ་དེ་ནི། བདེན་ན། འོན་ཀྱང་ཁོ་བོས་ཁྱོད་ལ་དྲན་པར་བྱའོ། །དེ་ནས་རྒྱལ་པོ་རབ་སྒྲོག་གི་བཙུན་མོ་དམ་པའི་<line/>
མངལ་དུ་ཉིང་མཚམས་སྦྱར་ཏོ། །གང་གི་ཉི་མ་ཁོ་ན་ལ་ཉིང་མཚམས་བླངས་པ་དེའི་ཉི་མ་ཁོ་ན་ལ་སྐྱེ་བོའི་ཚོགས་ཆེན་པོས་སྒྲ་ཕྱུང་བར་གྱུར་ཏོ། །དེ་ཟླ་བ་བརྒྱད་དམ་དགུ་འདས་ནས་ཁྱེའུ་ཞིག་བཙས་ཏེ་<line/>
ཞེས་བྱ་བ་ནས་སྣའི་གཟེངས་མཐོ་བ་ཞེས་བྱ་བའི་བར་གོང་མ་བཞིན་ནོ། །དེའི་ཉེ་དུ་དག་འདུས་ཤིང་ཚོགས་ནས་མིང་འདོགས་པར་བྱེད་དེ། ཁྱེའུའི་མིང་ཅིར་གདགས། གཉེན་རྣམས་ཀྱིས་སྨྲས་<line/>
པ༑ གང་གི་ཉི་མ་ཁོ་ན་ལ་ཁྱེའུ་འདི་མའི་མངལ་དུ་ཞུགས་པ་དེའི་ཉི་མ་ཁོ་ན་ལ་སྐྱེ་བོའི་ཚོགས་ཆེན་པོས་སྒྲ་ཕྱུང་བར་གྱུར་པས། དེ་བས་ན། ཁྱེའུའི་མིང་སྒྲ་ཆེན་ཞེས་བྱ་བར་གདགས་སོ། །ཞེས་དེའི་<line/>
མིང་སྒྲ་ཆེན་ཞེས་བྱ་བར་བཏགས་ཏེ། ཁྱེའུ་སྒྲ་ཆེན་མ་མ་བརྒྱད་ལ་རྗེས་སུ་གཏད་ནས་ཞེས་བྱ་བ་ནས་བརྟག་པ་བརྒྱད་དང༌། དབྱེ་བ་དང༌། ཀློག་པ་ལ་མཁས་ཤིང་ཤེས་ཉེན་ཅན་དུ་གྱུར་ཏོ། །ཞེས་<line/>
བྱ་བའི་བར་གོང་མ་བཞིན་དུའོ། །དེ་རྒྱལ་རིགས་སྤྱི་བོ་ནས་དབང་བསྐུར་ཅིང༌། ཡུལ་གྱི་དབང་ཕྱུག་དང༌། མཐུ་དང་བརྩོན་འགྲུས་ཐོབ་པ། སའི་དཀྱིལ་འཁོར་ཆེན་པོ་མངོན་པར་ཟིལ་གྱིས་མནན་<line/>
</page>
<page index="192" id="97A">༄༅། །ནས་གནས་པ་རྣམས་ཀྱི་བཟོའི་གནས་དང༌། ལས་ཀྱི་གནས་ཐ་དད་པ་གང་ཡིན་པ་འདི་ལྟ་སྟེ། གླང་པོ་ཆེའི་གཉར་ཞོན་པ་དང༌། རྟ་ལ་ཞོན་པ་དང༌། ཤིང་རྟའི་ཐབས་<line/>
དང༌། རལ་གྲིའི་ཐབས་དང༌། མདའ་གཞུ་དང༌། ཕྱིར་བསྣུར་བ་དང༌། མདུན་དུ་བསྣུར་བ་དང༌། ལྕགས་ཀྱུའི་སྒྱུར་ཐབས་དང༌། ཞགས་པས་གདབ་པ་དང༌། མདའ་བོ་ཆེ་འཕེན་པ་དང༌། དབྱུག་<line/>
པས་བརྡེག་པ་དང༌། འཛིན་སྟངས་དང༌། གོམ་སྟངས་དང༌། གཅད་པ་དང༌། དྲལ་བ་དང༌། དབྱུག་པ་དང༌། རྒྱང་ནས་ཕོག་པ་དང༌། སྒྲ་དྲག་པར་ཕོག་པ་དང༌། གནད་དུ་ཕོག་པ་དང༌། མི་<line/>
ཚོར་བར་ཕོག་པ་དང༌། ཚབས་ཆེ་བ་དག་སྟེ། གནས་ལྔ་པོ། དེ་རྣམས་ལ་ཤིན་ཏུ་བྱང་བར་གྱུར་ཏོ། །ཆོས་ཉིད་ཀྱིས། རེ་ཞིག་ཕ་ཇི་ཙམ་གསོན་གྱི་བར་དུ་བུའི་མིང་མི་གྲགས་པ་ཡིན་ནོ། །<line/>
དུས་གཞན་ཞིག་ན། རྒྱལ་པོ་རབ་སྒྲོག་ཤི་ནས་སྒྲ་ཆེན་རྒྱལ་སྲིད་ལ་བཞག་པ་དང༌། དེས་ཐ་གི་ཙམ་ཞིག་ཆོས་བཞིན་གྱིས་རྒྱལ་སྲིད་བྱེད་དུ་བཅུག་ནས་ཆོས་བཞིན་མ་ཡིན་པས་རྒྱལ་<line/>
སྲིད་བྱེད་དུ་བཅུག་པར་གྱུར་ཏོ། །དེ་ནས་བརྒྱ་བྱིན་གྱིས་སྨྲས་པ། གྲོགས་པོ། ཁོ་བོས་ཁྱོད་རྒྱལ་པོ་རབ་སྒྲོག་གི་བུར་བསྐོས་ཏེ། ཆོས་བཞིན་མ་ཡིན་པས་རྒྱལ་སྲིད་མ་བྱེད་ཅིག །སེམས་<line/>
ཅན་དམྱལ་བར་གཞོལ་བར་གྱུར་ཏ་རེ་ཞེས་མ་བསྒོས་སམ། དེས་ཐ་གི་ཙམ་ཞིག་ཆོས་བཞིན་གྱིས་རྒྱལ་སྲིད་བྱེད་དུ་བཅུག་ནས་སླར་ཡང་ཆོས་བཞིན་མ་ཡིན་པས་རྒྱལ་སྲིད་བྱེད་དུ་<line/>
</page>
<page index="193" id="97B">བཅུག་པར་གྱུར་ཏོ། །ལན་གཉིས་སུ་ཡང་བརྒྱ་བྱིན་གྱིས་སྨྲས་པ། གྲོགས་པོ། ཁོ་བོས་ཁྱོད་རྒྱལ་པོ་རབ་སྒྲོག་གི་བུར་བསྐོས་ཏེ། ཆོས་བཞིན་མ་ཡིན་པས་རྒྱལ་སྲིད་མ་བྱེད་ཅིག །སེམས་ཅན་<line/>
དམྱལ་བར་གཞོལ་བར་གྱུར་ཏ་རེ་ཞེས་མ་བསྒོས་སམ། དེས་སྨྲས་པ། ཀོའུ་ཤི་ཀ། བདག་ཅག་རྒྱལ་པོ་རྣམས་ནི། དགའ་བ་མང་པོས་བག་མེད་པས་སྐད་ཅིག་ཏུ་བརྗེད་པར་འགྱུར་གྱི། བདག་<line/>
ལ་ཁྱོད་ཀྱིས་མཚན་མ་ཞིག་ཞོག་ཅིག་དང༌། བདག་གིས་མཐོང་ནས་ངེས་པར་སྦྱིན་པ་དག་སྦྱིན། བསོད་ནམས་དག་བགྱིའོ། །དེ་ནས་ལྷའི་དབང་པོ་བརྒྱ་བྱིན་གྱིས་ལྷའི་བུ་ལས་ཐམས་ཅད་པ་<line/>
ལ་བསྒོ་བ། ལས་ཐམས་ཅད་པ། སོང་ལ་ཁྱོད་ཀྱིས་རྒྱལ་པོ་སྒྲ་ཆེན་གྱི་གནས་སུ་ལྷའི་འཁོར་གྱི་ཁྱམས་དང༌། ལྷའི་མཆོད་སྡོང་སྲིད་དུ་འདོམ་སྟོང་ཡོད་པ། སྦོམ་དུ་འདོམ་དྲུག་ཅུ་ཡོད་པ། ཐམས་<line/>
ཅད་གསེར་ལས་བྱས་ཤིང༌། རིན་པོ་ཆེ་སྣ་ཚོགས་ཀྱིས་སྤྲས་པ་ཞིག་སྤྲུལ་ཅིག །དེ་ནས་ལྷའི་བུ་ལས་ཐམས་ཅད་པས་རྒྱལ་པོ་སྒྲ་ཆེན་གྱི་གནས་སུ་ལྷའི་འཁོར་གྱི་ཁྱམས་དང༌། ལྷའི་མཆོད་སྡོང་<line/>
སྲིད་དུ་འདོམ་སྟོང་ཡོད་པ། སྦོམ་དུ་འདོམ་དྲུག་ཅུ་ཡོད་པ། ཐམས་ཅད་གསེར་ལས་བྱས་པ། རིན་པོ་ཆེ་སྣ་ཚོགས་ཀྱིས་སྤྲས་པ་ཞིག་སྤྲུལ་ཏོ། །དེ་ནས་རྒྱལ་པོ་སྒྲ་ཆེན་གྱིས་མཆོད་སྦྱིན་གྱི་ཁང་<line/>
བ་རྩིག་ཏུ་བཅུག་ནས་རང་གི་ཞང་པོ་མྱ་ངན་མེད་ཅེས་བྱ་བ་མཆོད་སྡོང་གི་ཞལ་ཏ་བར་བཞག་གོ། དེ་ནས་མཆོད་སྡོང་ལ་འཛམ་བུའི་གླིང་ན་གནས་པའི་མི་ཐམས་ཅད་ལྟ་བར་སྤྲོ་བས་ལྷགས་<line/>
</page>
<page index="194" id="98A">༄༅། །ནས། ཟན་ཟོས་ཤིང་མཆོད་སྡོང་ལྟ་བས་རང་གི་ལས་སྒྲུབ་པར་མི་བྱེད་དོ། །དེ་ནས་ཞིང་ལས་ཀྱི་མཐའ་རྣམས་ཀྱི་བར་ཆད་བྱས་པས་རྒྱལ་པོའི་དཔྱ་ཐང་བཞིན་མིང་དུ་<line/>
པར་གྱུར་ཏོ། །བློན་པོ་རྣམས་ཀྱིས་དཔྱ་ཉུང་དུ་ཕུལ་བ་དང༌། རྒྱལ་པོ་སྒྲ་ཆེན་གྱིས་སྨྲས་པ། ཤེས་ལྡན་དག །ཅིའི་ཕྱིར་དཔྱ་ཉུང་ཟད་ཅིག་དབུལ། ལྷ། འཛམ་བུའི་གླིང་ན་གནས་པའི་<line/>
སྐྱེ་བོའི་ཚོགས་མཆིས་ནས་འཚལ་མ་འཚལ་ཞིང་མཆོད་སྡོང་ལ་ལྟ་ཞིང་མཆིས་ཏེ། རང་གི་ལས་གྲུབ་པར་མི་བགྱིད་པས། ཞིང་ལས་ཀྱི་མཐའ་རྣམས་ཀྱི་བར་ཆད་བགྱིས་པས། དཔྱ་ཐང་<line/>
བཞིན་མི་འདུ་ལགས་སོ། །རྒྱལ་པོས་སྨྲས་པ། མཆོད་སྦྱིན་གྱི་ཁང་པ་དྲོལ་ཅིག །དེ་རྣམས་ཀྱིས་དེ་དྲལ་ན་ཡང་དེ་བཞིན་དུ་སྐྱེ་བོའི་ཚོགས་དེ་རང་རང་གི་རྒྱགས་བླངས་ནས་ཟ་ཞིང་མཆོད་<line/>
སྡོང་ལ་རྟོག་ཅིང་འདུག་སྟེ། རང་གི་ལས་སྒྲུབ་པར་མི་བྱེད་པས། ཞིང་ལས་ཀྱི་མཐའ་རྣམས་ཀྱི་བར་ཆད་བྱས་པས་དེ་བཞིན་རྒྱལ་པོའི་དཔྱ་ཐང་བཞིན་མི་འདུ་བར་གྱུར་ཏོ། །རྒྱལ་པོས་དྲིས་<line/>
པ༑ ཤེས་ལྡན་དག །མཆོད་སྦྱིན་གྱི་ཁང་པ་དྲལ་ན། ཅི་ཕྱིར་ད་དུང་དཔྱ་ཉུང་བར་གྱུར། བློན་པོ་རྣམས་ཀྱིས་སྨྲས་པ། ལྷ། སྐྱེ་བོའི་ཚོགས་ཀྱིས་རང་རང་གི་རྒྱགས་བླངས་ནས་འཚལ་ཞིང་<line/>
མཆོད་སྡོང་ལ་རྟོག་ཅིང་མཆིས་ཏེ། རང་གི་ལས་སྒྲུབ་པར་མི་བགྱིད་པས། ཞིང་ལས་ཀྱི་མཐའ་རྣམས་ཀྱི་བར་ཆད་བགྱིས་པས་དེས་ན་དཔྱ་ཉུང་བར་གྱུར་ཏོ། །དེ་ནས་རྒྱལ་པོ་སྒྲ་ཆེན་གྱིས་<line/>
</page>
<page index="195" id="98B">སྦྱིན་པ་དག་བྱིན། བསོད་ནམས་དག་བྱས་ནས་མཆོད་སྡོང་དེ་ཆུ་བོ་གངྒཱའི་ནང་དུ་བོར་རོ། །དགེ་སློང་དག །དེ་ཇི་སྙམ་དུ་སེམས། རྒྱལ་པོ་རབ་སྒྲོག་གི་ཞང་པོ་མྱ་ངན་མེད་ཅེས་བྱ་བ་གང་ཡིན་པ་དེ་ནི། དགེ་སློང་<line/>
ལེགས་ལྡན་འདི་ཉིད་ཡིན་ཏེ། འདིས་སྔོན་འདི་བསྟེན་ཏོ། །བཙུན་པ། མཆོད་སྡོང་འདི་གང་དུ་ཞིག་པར་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །མ་འོངས་པ་ན་མི་<line/>
རྣམས་ཀྱི་ཚེ་ལོ་བརྒྱད་ཁྲི་ཐུབ་པར་འགྱུར་ཏེ། མི་ཚེ་ལོ་བརྒྱད་ཁྲི་བ་རྣམས་ཀྱི་རྒྱལ་པོ་དུང་ཞེས་བྱ་བ་ཡང་དག་པར་སྡོམ་པ། འཁོར་ལོས་བསྒྱུར་བ་མཐའ་བཞིར་རྣམ་པར་རྒྱལ་བ། ཆོས་དང་ལྡན་པ་<line/>
ཆོས་ཀྱི་རྒྱལ་པོ། རིན་པོ་ཆེ་སྣ་བདུན་དང་ལྡན་པ་ཞིག་འབྱུང་བར་འགྱུར་རོ། །དེའི་རིན་པོ་ཆེ་སྣ་བདུན་ནི། འདི་ལྟ་བུ་དག་འབྱུང་བར་འགྱུར་ཏེ། འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་<line/>
དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་ནི། བློན་པོ་རིན་པོ་ཆེ་ཉིད་དོ། །དེ་ལ། བུ་དཔའ་བ། རྟུལ་ཕོད་པ། ཡན་ལག་མཆོག་གི་<line/>
གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པར་བྱེད་པ་སྟོང་ཡང་ཚང་བར་འབྱུང་བར་འགྱུར་ཏེ། དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པར་གནོད་པར་བ་སྔོ་བ་མེད་ཅིང་འཚེ་བ་མེད་པ་<line/>
འདི་ཉིད་འཚེ་བ་མེད་ཅིང་མཚོན་གྱིས་འདེབས་པ་མེད་ལ། ཆོས་དང་མཐུན་ཞིང་སྙོམས་པས་ལེགས་པར་ཕབ་སྟེ་གནས་པར་འགྱུར་རོ། །རྒྱལ་པོ་དུང་གི་མདུན་ན་འདོན་བྲམ་ཟེ་ཚངས་པའི་ཚེ་ཞེས་<line/>
</page>
<page index="196" id="99A">༄༅། །བྱ་བ་ཞིག་འབྱུང་སྟེ། དེའི་ཆུང་མ་ནི། ཚངས་ལྡན་མ་ཞེས་བྱ་བ་ཞིག་འབྱུང་ངོ༌། །དེ་བྱམས་པ་ཆད་མེད་པའི་ཡན་ལག་གིས་རྒྱས་པར་བྱས་པས། བུ་བྱམས་<line/>
པ་ཞེས་བྱ་བ་ཞིག་བཙའ་བར་འགྱུར་རོ། །བྲམ་ཟེ་ཚངས་པའི་ཚེ། བྲམ་ཟེའི་ཁྱེའུ་བརྒྱད་ཁྲི་ལ་བྲམ་ཟེ་རྣམས་ཀྱི་གསང་ཚིག་ཀློག་ཏུ་འཇུག་གོ །དེས་བྲམ་ཟེའི་ཁྱེའུ་དེ་རྣམས་བྱམས་པ་ལ་<line/>
གཏད་ནས་བྲམ་ཟེའི་ཁྱེའུ་བྱམས་པས། བྲམ་ཟེའི་ཁྱེའུ་བརྒྱད་ཁྲི་པོ་རྣམས། བྲམ་ཟེ་རྣམས་ཀྱི་གསང་ཚིག་ཀློག་ཏུ་འཇུག་གོ། །དེ་ནས་རྒྱལ་པོ་ཆེན་པོ་བཞི་པོ་རྣམས་ཀྱིས་གཏེར་ཆེན་པོ་བཞི་<line/>
པོ༑ ཀ་ལིངྐ་ནས་དམར་སེར་ཏེ། །མི་ཐི་ལ་ནས་སྐྱ་བོའོ། །ས་འཛིན་ནས་ནི་ཨེ་ལའི་འདབ། །ཝཱ་ར་ཎཱ་སིའི་གྲོང་ན་དུང༌། །མཆོད་སྡོང་འདི་ཡང་ཁྱེར་ནས་རྒྱལ་པོ་དུང་ལ་དབུལ་བར་འགྱུར་རོ། །<line/>
རྒྱལ་པོ་དུང་གིས་ཀྱང་བྲམ་ཟེ་ཚངས་པའི་ཆེ་ལ་སྦྱིན་པར་འགྱུར་རོ། །བྲམ་ཟེ་ཚངས་པའི་ཚེས་ཀྱང་བྲམ་ཟེའི་ཁྱེའུ་བྱམས་པ་ལའོ། །བྲམ་ཟེའི་ཁྱེའུ་བྱམས་པས་ཀྱང་བྲམ་ཟེའི་ཁྱེའུ་དེ་རྣམས་<line/>
ལའོ༑ ༑དེ་ནས་བྲམ་ཟེའི་ཁྱེའུ་དེ་རྣམས་ཀྱིས་མཆོད་སྡོང་དེ་དུམ་བུ་དུམ་བུར་བཅད་ནས་འགྱེད་པར་འགྱུར་རོ། །དེ་ནས་བྲམ་ཟེའི་ཁྱེའུ་བྱམས་པས། མཆོད་སྡོང་དེའི་མི་རྟག་པ་ཉིད་མཐོང་ནས་<line/>
དེ་ཉིད་ཀྱིས་སྐྱོ་བ་སྐྱེས་ནས་ནགས་སུ་འགྲོ་བར་འགྱུར་རོ། །གང་གི་ཉི་མ་ཁོ་ན་ལ་ལགས་སུ་སོང་བ་དེ་ཁོ་ནའི་ཉི་མ་ལ་བྱམས་པ་ཚད་མེད་པའི་ཡང་ལག་གིས་རྒྱས་པར་བྱས་ནས་བླ་ན་མེད་<line/>
</page>
<page index="197" id="99B">པའི་ཡེ་ཤེས་ཐོབ་པར་འགྱུར་ཏེ། དེའི་མཚན། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པ། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པ་ཞེས་བྱ་བར་འགྱུར་རོ།།<line/>
གང་གི་ཉི་མ་ཁོ་ན་ལ་ཡང་དག་པར་རྫོགས་པའི་སངས་རྒྱས་བྱམས་པས། བླ་ན་མེད་པའི་ཡེ་ཤེས་ཐོབ་པར་འགྱུར་བ་དེ་ཁོ་ནའི་ཉི་མ་ལ་རྒྱལ་པོ་དུང་གི་རིན་པོ་ཆེ་སྣ་བདུན་ནུབ་པར་འགྱུར་རོ། །རྒྱལ་པོ་<line/>
དུང་ཡང་ཁམས་ཀྱི་རྒྱལ་ཕྲན་བརྒྱད་ཁྲིའི་འཁོར་དང༌། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པ་རབ་ཏུ་བྱུང་བའི་རྗེས་སུ་རབ་ཏུ་འབྱུང་བར་འགྱུར་རོ། །དེའི་ཆུང་མ་རིན་པོ་ཆེ་ས་ག་<line/>
ཞེས་བྱ་བ་ཡང༌། བུད་མེད་བརྒྱད་ཁྲིའི་འཁོར་དང༌། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པ་རབ་ཏུ་བྱུང་བའི་རྗེས་སུ་རབ་ཏུ་འབྱུང་བར་འགྱུར་རོ། །བྲམ་ཟེ་ཚངས་པའི་ཚེ་ཡང༌།<line/>
བྲམ་ཟེའི་ཁྱེའུ་བརྒྱད་ཁྲིའི་འཁོར་དང༌། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པ་རབ་ཏུ་བྱུང་བའི་རྗེས་སུ་རབ་ཏུ་འབྱུང་བར་འགྱུར་རོ། །དེ་ནས་ཡང་དག་པར་རྫོགས་པའི་སངས་<line/>
རྒྱས་བྱམས་པ། འཁོར་དགེ་སློང་འབུམ་ཕྲག་དགུ་བཅུ་རྩ་དྲུག་དང་རི་བྱ་གག་རྐང་གང་ན་བ་དེར་གཤེགས་པར་འགྱུར་རོ། །དེ་ན་དགེ་སློང་འོད་སྲུང་གི་རུས་པའི་ཚོགས་མ་ཞིག་པ་འདུག་པས། རི་བྱ་<line/>
གག་རྐང༌། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པ་ལ་ཁ་དབྱེ་བར་འགྱུར་རོ། །དེ་ནས་བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱམས་པས། དགེ་སློང་འོད་སྲུང་གི་<line/>
</page>
<page index="198" id="100A">༄༅། །རུས་པའི་ཚོགས་མ་ཞིག་པ་ཕྱག་གཡས་པས་བླངས་ནས། ཕྱག་གཡོན་པར་བཞག་སྟེ་ཉན་ཐོས་རྣམས་ལ་འདི་སྐད་ཅེས། དགེ་སློང་དག །སྐྱེ་རྒུ་རྣམས་ཀྱི་ཚེ་ལོ་<line/>
བརྒྱ་ཐུབ་པ་ན་སྟོན་པ་ཤཱཀྱ་ཐུབ་པ་ཞེས་བྱ་བ། འཇིག་རྟེན་དུ་བྱུང་བ་དེའི་ཉན་ཐོས་རྣམས་ལས་ཆོག་ཤེས་པ་དང༌། འདོད་པ་ཆུང་བ་དང༌། སྦྱངས་པའི་ཡོན་ཏན་རྣམས་ཀྱི་མཆོག་ནི། འོད་སྲུང་<line/>
ཡིན་ནོ། །ཞེས་བསྟན་པ་གང་ཡིན་པ་དེ་ནི། འདི་ཡིན་ཏེ། ཤཱཀྱ་ཐུབ་པ་ཡོངས་སུ་མྱ་ངན་ལས་འདས་ནས་དེའི་བསྟན་པ་ཡང་འདིས་ཡང་དག་པར་བསྡུས་སོ། །ཞེས་ཆོས་སྟོན་པར་འགྱུར་རོ། །དེ་<line/>
རྣམས་ཀྱིས་མཐོང་ནས་སྐྱོ་བ་སྐྱེས་ཏེ། འདི་འདྲ་བའི་ལུས་ཀྱིས་ཇི་ལྟར་འདི་ལྟ་བུའི་ཡོན་ཏན་གྱི་ཚོགས་ཐོབ་པར་གྱུར་སྙམ་ནས། དེ་རྣམས་སྐྱོ་བ་སྐྱེས་པ་དེ་ཉིད་ཀྱིས་དགྲ་བཅོམ་པ་མངོན་<line/>
སུམ་དུ་བྱེད་པར་འགྱུར་ཏེ། འབུམ་ཕྲག་དགུ་བཅུ་རྩ་དྲུག་དགྲ་བཅོམ་པ་ཉིད་དང༌། སྦྱངས་པའི་ཡོན་ཏན་མངོན་དུ་བྱ་བ་ལ་བརྩོན་པར་འགྱུར་རོ། །མཆོད་སྡོང་དེ་ནི། དེར་ཞིག་པར་འགྱུར་<line/>
རོ༑ ༑བཙུན་པ། རྒྱུ་གང་དང་རྐྱེན་གང་གིས་དཀོན་མཆོག་གཉིས་འཇིག་རྟེན་དུ་འབྱུང་བར་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། སྨོན་ལམ་གྱི་དབང་གིས་སོ། །བཅོམ་<line/>
ལྡན་འདས་གང་དུ་སྨོན་ལམ་བཏབ་ལགས། དགེ་སློང་དག །སྔོན་བྱུང་བ། ཡུལ་དབུས་སུ་རྒྱལ་པོ་གོས་སྦྱིན་ཞེས་བྱ་བ། འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌།<line/>
</page>
<page index="199" id="100B">སྐྱེ་བོ་དང་མི་མང་པོས་རབ་ཏུ་གང་བ་ན་རྒྱལ་སྲིད་བྱེད་དུ་འཇུག་གོ། །དེའི་ཤིང་རྣམས་མེ་ཏོག་དང་འབྲས་བུ་རྟག་པ་དང༌། ལྷས་དུས་དུས་སུ་ཆར་གྱི་རྒྱུན་ལེགས་པར་ཕབ་པས་ལྷག་པར་ལོ་ཏོག་རྣམས་<line/>
ཕུན་སུམ་ཚོགས་པར་འགྱུར་ཏོ། །བྱང་ཕྱོགས་ན་རྒྱལ་པོ་ནོར་ལྡན་ཞེས་བྱ་བ། འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་དང་མི་མང་པོས་རབ་ཏུ་གང་བ་ན་རྒྱལ་སྲིད་བྱེད་དུ་<line/>
འཇུག་གོ། །དེའི་ཤིང་རྣམས་མེ་ཏོག་དང་འབྲས་བུ་རྟག་པ་དང༌། ལྷས་དུས་དུས་སུ་ཆར་གྱི་རྒྱུན་ལེགས་པར་ཕབ་པས་ལྷག་པར་ལོ་ཏོག་རྣམས་ཕུན་སུམ་ཚོགས་པར་འགྱུར་ཏོ། །ཇི་ཙམ་དུས་<line/>
གཞན་ཞིག་ན། རྒྱལ་པོ་གོས་སྦྱིན་གྱི་མདུན་ན་འདོན་ལས་ཁྱེའུ་སྤྱི་གཙུག་རིན་པོ་ཆེས་བརྒྱན་པ་ཞིག་བཙས་ཏེ། དེའི་བཙས་སྟོན་རྒྱ་ཆེར་བྱས་ནས། དེའི་མིང་རིན་ཆེན་གཙུག་ཏོར་ཅན་ཞེས་<line/>
བཏགས་སོ། །དེ་དུས་གཞན་ཞིག་ན། རྒ་བ་དང༌། ན་བ་དང༌། འཆི་བ་ཡང་དག་པར་མཐོང་ནས་སྐྱེ་བ་སྐྱེས་ཏེ་ནགས་སུ་སོང་ངོ༌། །གང་གི་ཉི་མ་ཁོ་ན་ལ་ནགས་སུ་སོང་བ་དེ་ཁོ་ནའི་ཉི་མ་ལ་དེས་བླ་<line/>
ན་མེད་པའི་ཡེ་ཤེས་ཐོབ་ནས་དེའི་མིང་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ཞེས་བྱ་བར་གྱུར་ཏོ། །དེ་<line/>
ནས་གཞན་ཞིག་ན། རྒྱལ་པོ་ནོར་ལྡན་སྟེང་གི་ཁག་བཟང་གི་གཞིར་སོང་སྟེ་བློན་པོའི་ཚོགས་ཀྱིས་བསྐོར་ནས་འདུག་གོ། །དེ་བློན་པོ་རྣམས་ལ་སྨྲས་པ། ཤེས་ལྡན་དག །ངའི་ཅི་འདྲ་བ་དེ་<line/>
</page>
<page index="200" id="101A">༄༅། །ལྟར་རྒྱལ་པོ་གཞན་འགའི་ཡུལ་ན་འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་དང་མི་མང་པོས་རབ་ཏུ་གང་བ་དང༌། ཤིང་རྣམས་མེ་<line/>
ཏོག་དང་འབྲས་བུ་རྟག་པ་དང༌། ལྷས་དུས་དུས་སུ་ཆར་གྱི་རྒྱུན་ལེགས་པར་ཕབ་པས་ལོ་ཏོག་རྣམས་ཕུན་སུམ་ཚོགས་པར་འགྱུར་བ་ལྟ་ཡོད་དམ། ཡུལ་དབུས་ནས་ཚོང་པ་ཟོང་ཐོགས་ཏེ་<line/>
བྱང་ཕྱོགས་སུ་འོངས་པ་དེ་རྣམས་ཀྱིས་སྨྲས་པ། ལྷ། ཡུལ་དབུས་ན་རྒྱལ་པོ་གོས་སྦྱིན་ཞེས་བགྱི་བ་ཞིག་མཆིས་སོ། །རྒྱལ་པོ་ནོར་ལྡན་གྱིས་ཐོས་མ་ཐག་ཏུ་མི་བཟོད་པ་ཆེན་པོ་སྐྱེས་ཏེ།<line/>
དེ་མི་བཟོད་པ་སྐྱེས་ནས་བློན་པོ་རྣམས་ལ་སྨྲས་པ། ཤེས་ལྡན་དག །དཔུང་གི་ཚོགས་ཡན་ལག་བཞི་པ་གོ་སྐོན་ཅིག་དང་ཡུལ་འཁོར་གཞོམ་པར་བྱའོ། །དེ་ནས་རྒྱལ་པོ་ནོར་ལྡན་དཔུང་<line/>
གི་ཚོགས་ཡན་ལག་བཞི་པ། གླང་པོ་ཆེ་པའི་ཚོགས་དང༌། རྟ་པའི་ཚོགས་དང༌། ཤིང་རྟ་པའི་ཚོགས་དང༌། དཔུང་བུ་ཆུང་གི་ཚོགས་གོ་བསྐོན་ནས། ཡུལ་དབུས་སུ་དོང་ནས་ཆུ་བོ་གངྒཱའི་<line/>
ལྷོ་ཕྱོགས་ཀྱི་འགྲམ་དུ་འཁོད་དོ། །རྒྱལ་པོ་གོས་སྦྱིན་གྱིས། རྒྱལ་པོ་ནོར་ལྡན་དཔུང་གི་ཚོགས་ཡན་ལག་བཞི་པ། གླང་པོ་ཆེ་པའི་ཚོགས་དང༌། རྟ་པའི་ཚོགས་དང༌། ཤིང་རྟ་པའི་ཚོགས་<line/>
དང༌། དཔུང་བུ་ཆུང་གི་ཚོགས་གོ་བསྐོན་ནས། ཡུལ་དབུས་སུ་འོངས་ཏེ་ཆུ་བོ་གངྒཱའི་ལྷོ་ཕྱོགས་ཀྱི་འགྲམ་ན་འཁོད་དོ། །ཞེས་ཐོས་སོ། །ཐོས་ནས་དེས་ཀྱང་དཔུང་གི་ཚོགས་ཡན་ལག་<line/>
</page>
<page index="201" id="101B">བཞི་པ། གླང་པོ་ཆེ་བའི་ཚོགས་དང༌། རྟ་པའི་ཚོགས་དང༌། ཤིང་རྟ་པའི་ཚོགས་དང༌། དཔུང་བུ་ཆུང་གི་ཚོགས་གོ་བསྐོན་ནས། ཆུ་བོ་གངྒཱའི་བྱང་ཕྱོགས་ཀྱི་འགྲམ་ན་འདུག་གོ །དེ་ནས་ཡང་<line/>
དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱིས། དེ་གཉིས་ཀྱི་འདུལ་བའི་དུས་མཁྱེན་ནས་ཆུ་བོ་གངྒཱའི་འགྲམ་དུ་ནུབ་མོ་ཉེ་བར་བརྟེན་ཅིང་བཞུགས་སོ། །དེ་ནས་ཡང་དག་པར་རྫོགས་<line/>
པའི་སངས་རྒྱས་རིན་ཆེན་གཙུག་ཏོར་ཅན་གྱིས་འཇིག་རྟེན་པའི་ཐུགས་བསྐྱེད་དོ། །ཆོས་ཉིད་ཀྱིས། གང་གི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་འཇིག་རྟེན་པའི་ཐུགས་བསྐྱེད་པ་དེའི་<line/>
ཚེ༑ བརྒྱ་བྱིན་དང་ཚངས་པ་ལ་སོགས་པའི་ལྷ་རྣམས་ཀྱི་སེམས་ཀྱིས། བཅོམ་ལྡན་འདས་ཀྱི་དགོངས་པ་ཤེས་པར་འགྱུར་རོ། །དེ་ནས་བརྒྱ་བྱིན་དང་ཚངས་པ་ལ་སོགས་པའི་ལྷ་རྣམས། ཡང་<line/>
དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གང་ན་བ་དེར་སོང་སྟེ་ཕྱིན་ནས་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱི་ཞབས་གཉིས་ལ་མགོ་བོས་<line/>
ཕྱག་བྱས་ཏེ་ཕྱོགས་གཅིག་ཏུ་འདུག་ནས་དེ་རྣམས་ཀྱི་ཁ་དོག་གི་མཐུས་སྣང་བ་རྒྱ་ཆེན་པོ་བྱུང་བར་གྱུར་པ། རྒྱལ་པོ་ནོར་ལྡན་གྱིས་མཐོང་ངོ༌། །མཐོང་ནས་ཀྱང་བློན་པོ་རྣམས་ལ་དྲིས་པ།<line/>
ཤེས་ལྡན་དག །རྒྱལ་པོ་གོས་སྦྱིན་གྱི་ཡུལ་ན་སྣང་བ་ཆེན་པོ་བྱུང་བ་འདི། ཅི་ཡིན། དེ་རྣམས་ཀྱིས་སྨྲས་པ། ལྷ། རྒྱལ་པོ་གོས་སྦྱིན་གྱི་ཡུལ་དུ་ཡང་དག་པར་རྫོགས་པའི་སངས་རྒྱས་རིན་<line/>
</page>
<page index="202" id="102A">༄༅། །ཆེན་གཙུག་ཏོར་ཅན་བྱུང་སྟེ། དེ་ལ་བལྟ་བའི་ཕྱིར་བརྒྱ་བྱིན་དང༌། ཚངས་པ་ལ་སོགས་པ་མཆིས་པ་དེས་ན། སྣང་བ་ཆེན་པོ་འདི་བྱུང་སྟེ། དེ་ནི། རྫུ་འཕྲུལ་ཆེ་ཞིང་<line/>
མཐུ་ཆེ་བ་ལགས་པས། འདི་ནི། དེའི་མཐུ་ལགས་སོ། །རྒྱལ་པོ་ནོར་ལྡན་གྱིས་སྨྲས་པ། ཤེས་ལྡན་དག །གང་གི་ཡུལ་དུ་གང་ལ་བརྒྱ་བྱིན་དང༌། ཚངས་པ་ལ་སོགས་པ་ཡང་བལྟ་བའི་ཕྱིར་འོང་<line/>
བའི་རྐང་གཉིས་བསོད་ནམས་ཀྱི་ཞིང་དེ་ལྟ་བུ་བྱུང་བ་དེ་ལ། བདག་གིས་གནོད་པ་ཅི་འདྲ་བ་ཞིག་བྱ་ཞེས། དེས་དེ་ལ་ཕོ་ཉ་བཏང་སྟེ། གྲོགས་པོ་ཁྱོད་ལ་བདག་ཅུང་ཟད་ཀྱང་མི་བྱེད་ཀྱི། ཚུར་སྤྱོན།<line/>
ཁྱོད་ནི། བསོད་ནམས་ཀྱི་མཐུ་ཆེན་པོ་ཅན་ཞིག་པས་ཁྱོད་ཀྱི་ཡུལ་ན་གང་ལ་བརྒྱ་བྱིན་དང༌། ཚངས་པ་ལ་སོགས་པ་ཡང་བལྟ་བའི་ཕྱིར་འོང་བ། རྐང་གཉིས་བསོད་ནམས་ཀྱི་ཞིང༌། ཡང་དག་<line/>
པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་བཞུགས་སོ། །འོན་ཀྱང་ཁྱོད་ཀྱི་མགུལ་ནས་འཁྱུད་ནས་འགྲོ་བར་བྱ་སྟེ། དེ་ལྟ་ན། བདག་ཅག་ཕན་ཚུན་ཡིད་བདེ་བར་འགྱུར་རོ། །ཞེས་<line/>
སྤྲིང་ངོ༌། །རྒྱལ་པོ་གོས་སྦྱིན་ཡིད་མ་ཆེས་ནས། དེ་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གང་ན་བ་དེར་སོང་སྟེ་ཕྱིན་ནས། ཡང་དག་པར་རྫོགས་པའི་སངས་རྒྱས་རིན་<line/>
ཆེན་གཙུག་ཏོར་ཅན་གྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། རྒྱལ་པོ་གོས་སྦྱིན་གྱིས། ཡང་དག་པར་རྫོགས་པའི་སངས་རྒྱས་<line/>
</page>
<page index="203" id="102B">རིན་ཆེན་གཙུག་ཏོར་ཅན་ལ་འདི་སྐད་ཅེས་གསོལ་ཏོ། །བཙུན་པ། བདག་ལ་རྒྱལ་པོ་ནོར་ལྡན་གྱིས་སྤྲིང་པ། གྲོགས་པོ་སྡུག་པ་ཁྱོད་ལ་བདག་ཅག་ཅི་ཡང་མི་བྱེད་ཀྱི། ཚུར་ཤོག །ཁྱོད་ཀྱི་མགུལ་པ་<line/>
ནས་འཁྱུད་ནས་འགྲོ་བར་བྱ་སྟེ། དེ་ལྟ་ན། བདག་ཅག་ཕན་ཚུན་ཡིད་བདེ་བར་འགྱུར་ཞེས་མཆི་ན། དེ་ལ་བདག་གིས་ཇི་ལྟར་བསྒྲུབ་པར་བགྱི། ཡང་དག་པར་རྫོགས་པའི་སངས་རྒྱས་རིན་ཆེན་<line/>
གཙུག་ཏོར་ཅན་གྱིས་བཀའ་སྩལ་པ། རྒྱལ་པོ་ཆེན་པོ་སོང་ཞིག་དང༌། ཁྱོད་ལ་ལེགས་པར་འགྱུར་རོ། །བཅོམ་ལྡན་འདས། ཅི། བདག་གིས་དེའི་རྐང་པ་གཉིས་ལ་གཏུགས་པར་བགྱིའམ།<line/>
རྒྱལ་པོ་ཆེན་པོ། རྒྱལ་པོ་དཔུང་ཆེན་པོ་རྣམས་ལ་ནི། གཏུགས་པར་བྱ་དགོས་སོ། །དེ་ནས་རྒྱལ་པོ་གོས་སྦྱིན་སྟན་ལས་ལངས་ཏེ། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་<line/>
གྱི་ཞབས་གཉིས་ལ་མགོ་བོས་ཕྱག་བྱས་ནས་ཆས་ཏེ། རྒྱལ་པོ་ནོར་ལྡན་གང་ན་བ་དེར་སོང་སྟེ་ཕྱིན་ནས། རྒྱལ་པོ་ནོར་ལྡན་གྱི་རྐང་པ་གཉིས་ལ་གཏུགས་སོ། །དེ་ནས་རྒྱལ་པོ་ནོར་ལྡན་གྱི་མགུལ་པ་<line/>
ནས་འཁྱུད་དེ་ཡིད་གཅུགས་པར་བྱས་ཏེ་བཏང་ངོ༌། །དེ་ནས་རྒྱལ་པོ་གོས་སྦྱིན་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གང་ན་བ་དེར་སོང་སྟེ་ཕྱིན་ནས། ཡང་དག་པར་རྫོགས་<line/>
པའི་སངས་རྒྱས་རིན་ཆེན་གཙུག་ཏོར་ཅན་གྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས། རྒྱལ་པོ་གོས་སྦྱིན་གྱིས་ཡང་དག་པར་རྫོགས་<line/>
</page>
<page index="204" id="103A">༄༅། །པའི་སངས་རྒྱས་རིན་ཆེན་གཙུག་ཏོར་ཅན་ལ་འདི་སྐད་ཅེས་གསོལ་ཏོ། །བཙུན་པ། རྒྱལ་པོ་ཐམས་ཅད་ཀྱིས་རྐང་པ་གཉིས་ལ་གཏུགས་པའི་རྒྱལ་པོ་གང་ལགས།<line/>
རྒྱལ་པོ་ཆེན་པོ། འཁོར་ལོས་བསྒྱུར་བ་ཡིན་ནོ། །དེ་ནས་རྒྱལ་པོ་གོས་སྦྱིན་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་<line/>
ཏོར་ཅན་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་<line/>
འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱིས་རྒྱལ་<line/>
པོ་གོས་སྦྱིན་ལ་ཅང་མི་གསུང་བས་གནང་ངོ༌། །དེ་ནས་རྒྱལ་པོ་གོས་སྦྱིན་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ཅང་མི་གསུང་བས་གནང་བར་རིག་ནས། ཡང་དག་<line/>
པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱི་སྤྱན་སྔ་ནས་དོང་ངོ༌། །དེ་ནས་རྒྱལ་པོ་གོས་སྦྱིན་གྱིས། དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་བཅའ་བ་དག །སྟ་<line/>
གོན་བྱས་ཏེ། ནང་པར་སྔར་ལངས་ནས་གདན་བཤམས་ཏེ་ནོར་བུའི་ཆུ་སྣོད་བཞག་ནས། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ལ་སྤྱན་འདྲེན་གྱིས་དུས་ཚོད་གསོལ་<line/>
</page>
<page index="205" id="103B">པ༑ བཙུན་པ། གདུགས་ཚོད་བཤམས་ལགས་ཤིང་མཆིས་ན། བཅོམ་ལྡན་འདས། ད་དེའི་དུས་ལ་བབ་པར་དགོངས་སུ་གསོལ། དེ་ནས་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་<line/>
ཏོར་ཅན་སྔ་དྲོ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ཏེ། དགེ་སློང་གི་ཚོགས་ཀྱིས་ཡོངས་སུ་བསྐོར་ཅིང༌། དགེ་སློང་གི་དགེ་འདུན་གྱིས་མདུན་གྱིས་བལྟས་ནས་རྒྱལ་པོ་<line/>
གོས་སྦྱིན་གྱི་བཀད་ས་ག་ན་བ་དེར་གཤེགས་ཏེ། བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་རྒྱལ་པོ་གོས་སྦྱིན་གྱིས་ཡང་དག་པར་རྫོགས་<line/>
པའི་སངས་རྒྱས་རིན་ཆེན་གཙུག་ཏོར་ཅན་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང་བཅའ་བ་དང༌། རང་གི་ལག་ནས་སྟོབ་<line/>
ཅིང་ཚིམ་པར་བྱེད་དེ། རྣམ་པ་དུ་མར་གཙང་ཞིང་བསོད་པའི་བཟའ་བ་དང་བཅའ་བ་དག །རང་གི་ལག་ནས་བསྟབས་ཤིང་ཚིམ་པར་བྱས་སོ། །ཡང་དག་པར་རྫོགས་པའི་སངས་རྒྱས་རིན་ཆེན་<line/>
གཙུག་ཏོར་ཅན་གྱིས་གསོལ་ནས་ཕྱག་གཉིས་བཅབས་ཏེ་ལྷུང་བཟེད་གྱུ་བར་རིག་ནས་ཞབས་གཉིས་ལ་གཏུགས་ཏེ་སྨོན་ལམ་གདབ་པར་བརྩམས་པ། བཙུན་པ། སྦྱིན་པའི་དགེ་བའི་རྩ་བ་<line/>
འདིས༑ བདག་འཁོར་ལོས་བསྒྱུར་བའི་རྒྱལ་པོར་གྱུར་ཅིག་ཅེས་སྨྲས་ནས། དེ་མ་ཐག་ཏུ་དུང་ཡང་བུས་སོ། །དེ་ནས་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱིས་རྒྱལ་<line/>
</page>
<page index="206" id="104A">༄༅། །པོ་གོས་སྦྱིན་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ་ཁྱོད། སྐྱེ་རྒུའི་ཚེ་ལོ་བརྒྱད་ཁྲི་ཐུབ་པ་ན་འཁོར་ལོས་བསྒྱུར་བའི་རྒྱལ་པོ་དུང་ཞེས་བྱ་བར་འགྱུར་<line/>
རོ༑ ༑དེ་ནས་སྐད་ཆེན་པོའི་སྒྲ་དག་བྱུང་ངོ༌། །རྒྱལ་པོ་ནོར་ལྡན་གྱིས་ཅ་ཅོའི་སྒྲ་དག་ཐོས་ནས་བློན་པོ་རྣམས་ལ་སྨྲས་པ། ཤེས་ལྡན་དག །རྒྱལ་པོ་གོས་སྦྱིན་གྱི། ཡུལ་ན་ཅ་ཅོའི་སྒྲ་གྲགས་<line/>
པ་དེ༑ ཅི་ཞིག་ཡིན། དེ་རྣམས་ཀྱིས་ལེགས་པར་བརྟགས་ནས་སྨྲས་པ། ལྷ། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱིས་རྒྱལ་པོ་གོས་སྦྱིན་འཁོར་ལོས་བསྒྱུར་<line/>
བའི་རྒྱལ་པོར་ལུང་བསྟན་པས་སྐྱེ་བོའི་ཚོགས་དགའ་བ་དང༌། མགུ་བ་དང༌། རབ་ཏུ་དགའ་བས། དེས་ན། ཅ་ཅོའི་སྒྲ་གྲགས་པ་ལགས་སོ། །དེ་ནས་རྒྱལ་པོ་ནོར་ལྡན་ཡང་དག་པར་རྫོགས་<line/>
པའི་སངས་རྒྱས་རིན་ཆེན་གཙུག་ཏོར་ཅན་གང་ན་བ་དེར་སོང་སྟེ་ཕྱིན་ནས། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱི་ཞབས་གཉིས་ལ་མགོ་བོས་ཕྱག་བྱས་ཏེ་<line/>
ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས། རྒྱལ་པོ་ནོར་ལྡན་གྱིས། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ལ་འདི་སྐད་ཅེས་གསོལ་ཏོ། །བཙུན་<line/>
པ༑ འཁོར་ལོས་བསྒྱུར་བ་ཐམས་ཅད་ཀྱིས་རྐང་པ་གཉིས་ལ་གཏུགས་པར་བགྱི་བ་གང་ལགས། རྒྱལ་པོ་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
</page>
<page index="207" id="104B">སངས་རྒྱས་ཡིན་ནོ། །དེ་ནས་རྒྱལ་པོ་ནོར་ལྡན་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གང་ན་བ་དེ་ལོགས་སུ་ཐལ་<line/>
མོ་སྦྱར་བ་བཏུད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་<line/>
གསོལ༑ ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱིས་རྒྱལ་པོ་ནོར་ལྡན་ལ་ཅང་མི་གསུང་བས་གནང་ངོ༌། །དེ་ནས་རྒྱལ་པོ་ནོར་ལྡན་ཡང་དག་པར་རྫོགས་པའི་སངས་<line/>
རྒྱས་རིན་ཆེན་གཙུག་ཏོར་ཅན་ཅང་མི་གསུང་བས་གནང་བར་རིག་ནས། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱི་ཞབས་གཉིས་ལ་མགོ་བོས་ཕྱག་བྱས་ཏེ། ཡང་<line/>
དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱི་སྤྱན་སྔ་ནས་སོང་ངོ༌། །དེ་ནས་རྒྱལ་པོ་ནོར་ལྡན་གྱིས། དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་བཅའ་བ་དག།<line/>
སྟ་གོན་བྱས་ནས་ནང་པར་སྔར་ལངས་ཏེ་གདན་བཤམས་ཤིང་ནོར་བུའི་ཆུ་སྣོད་བཞག་ནས། ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ལ་སྤྱན་འདྲེན་གྱིས་དུས་ཚོད་<line/>
གསོལ་པ། བཙུན་པ། གདུགས་ཚོད་བཤམས་ལགས་ཤིང་མཆིས་ན། བཅོམ་ལྡན་འདས། ད་དེའི་དུས་ལ་བབ་པར་དགོངས་སུ་གསོལ། དེ་ནས་ཡང་དག་པར་རྫོགས་པའི་སངས་རྒྱས་རིན་<line/>
</page>
<page index="208" id="105A">༄༅། །ཆེན་གཙུག་ཏོར་ཅན་སྔ་དྲོ་ཤམ་ཐབས་མནམས། ལྷུང་བཟེད་དང་ཆོས་གོས་བསྣམས་ཏེ། དགེ་སློང་གི་ཚོགས་ཀྱིས་ཡོངས་སུ་བསྐོར་ཅིང༌། དགེ་སློང་གི་དགེ་འདུན་<line/>
གྱིས་བལྟས་ཏེ་རྒྱལ་པོ་ནོར་ལྡན་གྱི་བཀད་ས་གང་ན་བ་དེར་གཤེགས་ཏེ་བྱོན་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་རྒྱལ་པོ་ནོར་ལྡན་གྱིས་<line/>
ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང་བཅའ་བ་<line/>
དག །རང་གི་ལག་ནས་སྟོབ་ཅིང་ཚིམ་པར་བྱེད་དེ། རྣམ་པ་དུ་མར་གཙང་ཞིང་བསོད་པའི་བཟའ་བ་དང་བཅའ་བ་དག །རང་གི་ལག་ནས་བསྟབས་ཤིང་ཚིམ་པར་བྱས་སོ། །ཡང་<line/>
དག་པར་རྫོགས་པའི་སངས་རྒྱས་རིན་པོ་ཆེན་གཙུག་ཏོར་ཅན་གྱིས་གསོལ་ནས་ཕྱག་བཅབས་ཏེ་ལྷུང་བཟེད་གྱུར་བར་རིག་ནས་ཞབས་གཉིས་ལ་གཏུགས་ཏེ། འཇིག་རྟེན་འདི་དག་ཐམས་<line/>
ཅད་ལ་བྱམས་པ་ཚད་མེད་པའི་ཡན་ལག་གིས་རྒྱས་པར་བྱས་ནས་སྨོན་ལམ་གདབ་པར་བརྩམས་པ། དགེ་བའི་རྩ་བ་འདིས། བདག་འཇིག་རྟེན་གྱི་སྟོན་པ། དེ་བཞིན་གཤེགས་པ་<line/>
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་གྱུར་ཅིག་ཅེས་བཏབ་བོ། །ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱིས་བཀའ་སྩལ་པ། རྒྱལ་པོ་ཆེན་<line/>
</page>
<page index="209" id="105B">པོ་ཁྱོད། སྐྱེ་རྒུའི་ཚེ་ལོ་བརྒྱད་ཁྲི་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱམས་པ་ཞེས་བྱ་བར་འགྱུར་རོ། །དགེ་སློང་དག །དེ་ལྟར་ན། སྨོན་ལམ་<line/>
གྱི་དབང་གིས་དཀོན་མཆོག་གཉིས་གཅིག་ཅར་འཇིག་རྟེན་དུ་འབྱུང་བར་འགྱུར་རོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། གྲོང་སྤྱིལ་<line/>
བུ་ཅན་ཞེས་བྱ་བ་གང་ན་བར་འདོང་ངོ༌། །བཙུན་པ། བཀའ་བཞིན་འཚལ། ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། དེ་ནས་བཅོམ་ལྡན་འདས་ཡུལ་<line/>
སྤོང་བྱེད་ཅེས་བྱ་བ་ནས་ལྗོངས་རྒྱུ་ཞིང་གཤེགས་པ་དང༌། གྲོང་སྤྱིལ་བུ་ཅན་དུ་བྱོན་ཏེ་གྲོང་སྤྱིལ་བུ་ཅན་གྱི་གྲོང་གི་བྱང་ཕྱོགས་ཀྱི་ཤིཾ་ཤ་པའི་ཚལ་ན་བཞུགས་སོ། །དེ་ནས་བཅོམ་ལྡན་འདས་ཀྱིས་<line/>
དགེ་སློང་རྣམས་ལ་བཀའ་སྩལ་པ། དགེ་སློང་དག། འདི་དག་ནི། ཚུལ་ཁྲིམས་ཡིན་ནོ། །འདི་ནི། ཏིང་ངེ་འཛིན་ཡིན་ནོ། །འདི་ནི། ཤེས་རབ་ཡིན་ནོ། །དགེ་སློང་དག། ཚུལ་ཁྲིམས་གོམས་<line/>
པར་བྱས་ན། ཏིང་ངེ་འཛིན་ཡུན་རིང་དུ་གནས་པར་འགྱུར་རོ། །ཏིང་ངེ་འཛིན་གོམས་པར་བྱས་ན། ཤེས་རབ་ཡུན་རིང་དུ་གནས་པར་འགྱུར་རོ། །ཤེས་རབ་གོམས་པར་བྱས་ན། འདི་ལྟ་སྟེ།<line/>
འདོད་ཆགས་དང༌། ཞེ་སྡང་དང༌། གཏི་མུག་དག་ལས་སེམས་ཡང་དག་པ་ཁོ་ནར་རྣམ་པར་གྲོལ་བར་འགྱུར་རོ། །དེ་ལྟར་སེམས་ཡང་དག་པ་ཁོ་ནར་རྣམ་པར་གྲོལ་བའི་འཕགས་པའི་ཉན་ཐོས་<line/>
</page>
<page index="210" id="106A">༄༅། །ཀྱིས་ནི། བདག་གི་ཟག་པ་ནི། ཟད་དོ། །ཚངས་པར་སྤྱོད་པ་ནི། བསྟེན་ཏོ། །བྱ་བ་ནི། བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་ཡང་དག་པ་ཁོ་<line/>
ནར་ཤེས་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། དགེ་སློང་དེ་དག་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དེ་ནས་བཅོམ་<line/>
ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སྒྲ་ཅན་གང་ན་བ་དེར་འདོད་ངོ༌། །བཙུན་པ། བཀའ་བཞིན་འཚལ། ཞེས་ཚེ་དང་ལྡན་པ་ཀུན་དགའ་བོས་<line/>
བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་དང་སྒྲ་ཅན་དུ་བྱོན་ནས། སྒྲ་ཅན་གྱི་དྲང་སྲོང་སྒྲ་སྒྲོག་གི་གནས་ན་བཞུགས་སོ།།<line/>
དེའི་ཚེ་སྒྲ་ཅན་གྱི་སྐྱེ་བོའི་ཚོགས་ལ་མི་ངས་བྱུང་ནས། དེའི་ཚེ་དགེ་བསྙེན་བརྟན་པ་ཡང་ཤི། ཉེ་བ་དང༌། ལྷག་པར་བརྩོན་པ་དང༌། བརྩོན་པའི་ཁྱུ་མཆོག་དང༌། མཛེས་པ་དང༌། ཉེ་མཛེས་<line/>
དང༌། ཡིད་འོང་དང༌། ཉེ་བར་ཡིད་འོང་དང༌། བཟང་པོ་དང༌། ཤིན་ཏུ་བཟང་དང༌། གྲགས་པ་དང༌། གྲགས་བྱིན་དང༌། དགེ་བསྙེན་གྲགས་མཆོག་ཀྱང་ཤིའོ། །དེ་ནས་དགེ་སློང་རབ་ཏུ་མང་<line/>
པོ་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ། སྒྲ་ཅན་དུ་བསོད་སྙོམས་ཀྱི་ཕྱིར་ཞུགས་སོ། །དགེ་སློང་རབ་ཏུ་མང་པོ་སྒྲ་ཅན་དུ་བསོད་སྙོམས་ཀྱི་ཕྱིར་རྒྱུ་བས་སྒྲ་ཅན་<line/>
</page>
<page index="211" id="106B">གྱི་སྐྱེ་བོའི་ཚོགས་ལ་མི་ངས་བྱུང་སྟེ། དེའི་ཚེ་དགེ་བསྙེན་བརྟན་པ་ཡང་ཤི། ཉེ་བ་དང༌། ལྷག་པར་བརྩོན་དང༌། བརྩོན་པའི་ཁྱུ་མཆོག་དང༌། མཛེས་པ་དང༌། ཉེ་མཛེས་དང༌། ཡིད་འོང་དང་<line/>
ཉེ་བར་ཡིད་འོང་དང༌། བཟང་པོ་དང༌། ཤིན་ཏུ་བཟང་དང༌། གྲགས་པ་དང༌། གྲགས་སྦྱིན་དང༌། དགེ་བསྙེན་གྲགས་མཆོག་ཀྱང་ཤིའོ། །ཞེས་ཐོས་སོ། །ཐོས་ནས་ཀྱང་སྒྲ་ཅན་དུ་བསོད་སྙོམས་<line/>
ལ་རྒྱུས་ཏེ། ཟས་ཀྱི་བྱ་བ་བྱས་ནས་ཟས་ཕྱི་མའི་བསོད་སྙོམས་སྤངས་ཤིང༌། ལྷུང་བཟེད་དང་ཆོས་གོས་འཁོས་སུ་ཕབ་ནས་རྐང་པ་གཉིས་བཀྲུས་ཏེ། བཅོམ་ལྡན་འདས་གང་ན་བ་དེར་དོང་ནས་<line/>
ལྷགས་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། དགེ་སློང་རབ་ཏུ་མང་པོས་བཅོམ་ལྡན་འདས་<line/>
ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་དགེ་སློང་རབ་ཏུ་མང་པོས་འདིར་སྔ་དྲོ་ཤམ་ཐབས་འཚལ། ལྷུང་བཟེད་དང་ཆོས་གོས་ཐོགས་ནས་སྒྲ་ཅན་དུ་བསོད་<line/>
སྙོམས་ཀྱི་ཕྱིར་ཞུགས་ཏེ། བཙུན་པ། བདག་ཅག་དགེ་སློང་རབ་ཏུ་མང་པོ་སྒྲ་ཅན་དུ་བསོད་སྙོམས་ཀྱི་ཕྱིར་རྒྱུ་བ་ན། སྒྲ་ཅན་འདིར་སྐྱེ་བོའི་ཚོགས་ལ་མི་ངས་བྱུང་ནས། དེའི་ཚེ་དགེ་བསྙེན་<line/>
བརྟན་པ་ཡང་གུམ། ཉེ་བ་དང༌། ལྷག་པར་བརྩོན་དང༌། བརྩོན་པའི་ཁྱུ་མཆོག་དང༌། མཛེས་པ་དང༌། ཉེ་མཛེས་དང༌། ཡིད་འོང་དང༌། ཉེ་བར་ཡིད་འོང་དང༌། བཟང་པོ་དང༌། ཤིན་<line/>
</page>
<page index="212" id="107A">༄༅། །ཏུ་བཟང་བ་དང༌། གྲགས་པ་དང༌། གྲགས་སྦྱིན་དང༌། དགེ་བསྙེན་གྲགས་མཆོག་ཀྱང་གུམ་མོ། །ཞེས་ཐོས་ལགས་ན། བཙུན་པ། དེ་རྣམས་ཀྱི་འགྲོ་བ་ནི།<line/>
གང༑ སྐྱེ་བ་ནི། གང༌། མངོན་དུ་འགྲོ་བ་ནི། གང་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་བསྙེན་བརྟན་པ་ནི། ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་ལྔ་རྣམས་སྤངས་<line/>
པས་རྫུས་ཏེ་སྐྱེས་ཏེ། །དེར་ཡོངས་སུ་མྱ་ངན་ལས་འདའ་ཞིང༌། འཇིག་རྟེན་འདིར་ཡང་ཕྱིར་མི་ལྡོག་པའི་ཆོས་ཅན་གྱི་ཕྱིར་མི་འོང་བར་འགྱུར་རོ། །ཉེ་བ་དང༌། ལྷག་པར་བརྩོན་དང༌། བརྩོན་པའི་<line/>
ཁྱུ་མཆོག་དང༌། མཛེས་པ་དང༌། ཉེ་མཛེས་དང༌། ཡིད་འོང་དང༌། ཉེ་བར་ཡིད་འོང་དང༌། བཟང་པོ་དང༌། ཤིན་ཏུ་བཟང་དང༌། གྲགས་པ་དང༌། གྲགས་སྦྱིན་དང༌། དགེ་བསྙེན་གྲགས་<line/>
མཆོག་ཀྱང་ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་ལྔ་སྤངས་པས་རྫུས་ཏེ་སྐྱེས་ཏེ། དེར་ཡོངས་སུ་མྱ་ངན་ལས་འདའ་ཞིང༌། འཇིག་རྟེན་འདིར་ཡང་ཕྱིར་མི་འོང་བའི་ཆོས་ཅན་གྱི་ཕྱིར་མི་<line/>
འོང་བར་འགྱུར་རོ། །དགེ་སློང་དག །སྒྲ་ཅན་འདི་ཉིད་དུ་དགེ་བསྙེན་ཉིས་བརྒྱ་ལྔ་བཅུ་ལྷག་ཅིག་ཤི་བ་དེ་དག་ཀྱང་ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་ལྔ་རྣམས་སྤངས་པས་རྫུས་ཏེ་སྐྱེས་<line/>
ཏེ༑ དེར་ཡོངས་སུ་མྱ་ངན་ལས་འདའ་ཞིང༌། འཇིག་རྟེན་འདིར་ཡང་ཕྱིར་མི་འོང་བའི་ཆོས་ཅན་གྱི་ཕྱིར་མི་འོང་བར་འགྱུར་རོ། །དགེ་སློང་དག །སྒྲ་ཅན་འདི་ཉིད་དུ་དགེ་བསྙེན་སུམ་<line/>
</page>
<page index="213" id="107B">བརྒྱ་ཤི་བ་དེ་དག་ནི། ཀུན་ཏུ་སྦྱོར་བ་གསུམ་ཡང་སྤངས་ལ། འདོད་ཆགས་དང༌། ཞེ་སྡང་དང༌། གཏི་མུག་དག་ཀྱང་བསྲབས་པའི་ཕྱིར་ལན་ཅིག་ཕྱིར་འོང་བ་ཡིན་ཏེ། འཇིག་རྟེན་འདིར་<line/>
ལན་ཅིག་ཕྱིར་འོངས་ནས་སྡུག་བསྔལ་མཐར་བྱེད་པར་འགྱུར་རོ། །དགེ་སློང་དག །གྲོང་ཁྱེར་སྒྲ་ཅན་འདི་ཉིད་དུ་དགེ་བསྙེན་ལྔ་བརྒྱ་ལྷག་ཅིག་ཤི་བ་དེ་དག་ནི། ཀུན་ཏུ་སྦྱོར་བ་གསུམ་སྤངས་<line/>
པས་རྒྱུན་དུ་ཞུགས་པ། རྣམ་པར་མི་ལྟུང་བའི་ཆོས་ཅན། རྫོགས་པའི་བྱང་ཆུབ་ལ་ངེས་པར་གཞོལ་བ། རེ་ལྟར་ཐོགས་ན་སྲིད་པ་ལན་བདུན་པ་ཡིན་ཏེ། ལྷ་དང༌། མི་རྣམས་ཀྱི་ནང་དུ་ལན་བདུན་དུ་ཉིང་མཚམས་<line/>
སྦྱར་ཞིང་འཁོར་ནས་སྡུག་བསྔལ་མཐར་བྱེད་པར་འགྱུར་རོ། །དགེ་སློང་དག །ཁྱེད་དུས་ལས་འདས་ཤིང་ཤི་བར་གྱུར་པ་རྣམས་དེ་བཞིན་གཤེགས་པ་ལ་ཞུ་བར་བྱེད་པ་ནི། དེ་བཞིན་གཤེགས་<line/>
པ་ལ་མཐོ་འཚམ་པ་ཡིན་ཏེ། དེས་ན། དེ་བཞིན་གཤེགས་པ་བདེ་བར་མི་འགྱུར་རོ། །འོན་ཀྱང་སྐྱེ་བ་ཡོད་ན་འཆི་བའི་དུས་བྱེད་པ་ཡིན་ཏེ། ངོ་མཚར་ཅི་ཞིག་ཡོད། དེ་བཞིན་གཤེགས་པ་རྣམས་<line/>
བྱུང་ཡང་རུང༌། མ་བྱུང་ཡང་རུང༌། ཆོས་རྣམས་ཀྱི་ཆོས་ཉིད་དང༌། ཆོས་གནས་པ་ཉིད་དང༌། ཆོས་ཀྱི་དབྱིངས་འདི་ནི། གནས་པ་སྟེ། དེ་དེ་བཞིན་གཤེགས་པ་ཉིད་ཀྱིས་མངོན་པར་མཁྱེན་པས་མངོན་<line/>
པར་བྱང་ཆུབ་ནས་གསུངས་ཏེ། འདོགས་པར་མཛད། རབ་ཏུ་འཇོག་པར་མཛད། རྣམ་པར་འབྱེད་པར་མཛད། རྣམ་པར་འགྲེལ་བར་མཛད། གསལ་བར་མཛད། འཆད་པར་མཛད། ཡང་<line/>
</page>
<page index="214" id="108A">༄༅། །དག་པར་རབ་ཏུ་འཆད་པར་མཛད་པ་ཡིན་ཏེ། འདི་ལྟ་སྟེ། འདི་ཡོད་པས་འདི་འབྱུང༌། འདི་སྐྱེས་པས་འདི་སྐྱེ་བར་འགྱུར་ཏེ། འདི་ལྟ་སྟེ། མ་རིག་པའི་<line/>
རྐྱེན་གྱིས་འདུ་བྱེད་རྣམས། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག། སྐྱེ་མཆེད་<line/>
དྲུག་གི་རྐྱེན་གྱིས་རེག་པ། རེག་པའི་རྐྱེན་གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་<line/>
རྒ་ཤི་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་རབ་ཏུ་འབྱུང་བར་འགྱུར་ཏེ། དེ་ལྟར་ན། སྡུག་བསྔལ་གྱི་ཕུང་པོ་ཆེན་<line/>
པོ་འབའ་ཞིག་པོ་འདི་འབྱུང་བར་འགྱུར་རོ། །འདི་ལྟ་སྟེ། འདི་མེད་ན་འདི་མི་འབྱུང་ལ། འདི་འགག་ན་འདི་འགག་པར་འགྱུར་ཏེ། འདི་ལྟ་སྟེ། མ་རིག་པ་འགག་པས་འདུ་བྱེད་འགག །<line/>
འདུ་བྱེད་འགག་པས་རྣམ་པར་ཤེས་པ་འགག །རྣམ་པར་ཤེས་པ་འགག་པས་མིང་དང་གཟུགས་འགག །མིང་དང་གཟུགས་འགག་པས་སྐྱེ་མཆེད་དྲུག་འགག །སྐྱེ་མཆེད་དྲུག་འགག་<line/>
པས་རེག་པ་འགག །རེག་པ་འགག་པས་ཚོར་བ་འགག །ཚོར་བ་འགག་པས་སྲེད་པ་འགག །སྲེད་པ་འགག་པས་ལེན་པ་འགག །ལེན་པ་འགག་པས་སྲིད་པ་འགག །སྲིད་པ་འགག་<line/>
</page>
<page index="215" id="108B">པས་སྐྱེ་བ་འགག །སྐྱེ་བ་འགག་པས་རྒ་ཤི་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་འགག་པར་འགྱུར་ཏེ། དེ་ལྟར་ན། སྡུག་<line/>
བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འགག་པར་འགྱུར་རོ། །དགེ་སློང་དག །འོན་ཀྱང་ཁྱེད་ལ་ཆོས་ཀྱི་མེ་ལོང་གི་ཆོས་ཀྱི་རྣམ་གྲངས་བཤད་ཀྱི། དེ་ལེགས་པར་རབ་ཏུ་ཉོན་ལ་ཡིད་ལ་<line/>
ཟུངས་ཤིག་དང་བཤད་དོ། །ཆོས་ཀྱི་མེ་ལོང་གི་ཆོས་ཀྱི་རྣམ་གྲངས་གང་ཞེ་ན། སངས་རྒྱས་དང༌། ཆོས་དང༌། དགེ་འདུན་ལ་ཤེས་ནས་དད་པ་ནི། ཆོས་ཀྱི་མེ་ལོང་གི་ཆོས་ཀྱི་རྣམ་གྲངས་ཡིན་<line/>
ནོ༑ ༑འཕགས་པ་དགྱེས་པའི་ཚུལ་ཁྲིམས་ནི། ཆོས་ཀྱི་མེ་ལོང་གི་ཆོས་ཀྱི་རྣམ་གྲངས་ཡིན་ཏེ། ངས་ཁྱེད་ལ་ཆོས་ཀྱི་མེ་ལོང་གི་ཆོས་ཀྱི་རྣམ་གྲངས་བཤད་དོ། །ཞེས་གང་གསུངས་པ་བཤད་<line/>
པ་ནི། དེ་ཡིན་ནོ། །ཨ་མྲ་སྐྱོང་མས། བཅོམ་ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་ན་སྒྲ་ཅན་དུ་བྱོན་ནས་སྒྲ་ཅན་གྱི་དྲང་སྲོང་སྒྲ་སྒྲོག་གི་གནས་ན་བཞུགས་སོ། །ཞེས་ཐོས་སོ། །<line/>
ཐོས་ནས་ཀྱང་ཨ་མྲ་སྐྱོང་མ་དེ་ལ། ནེ་ཙོ་བཞིན་རྒྱས་ཞེས་བྱ་བ་མི་སྐད་ཤེས་པ་ཞིག་ཡོད་དེ། ནེ་ཙོ་བཞིན་རྒྱས་ལ་འདི་སྐད་ཅེས་སྨྲས་སོ། །བཞིན་རྒྱས་ཚུར་ཤོག །ཁྱོད་བཅོམ་ལྡན་འདས་གང་<line/>
ན་བ་དེར་སོང་ལ་ཕྱིན་ནས། ཁོ་མོའི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱོས་ལ། གནོད་པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འཚོའམ།<line/>
</page>
<page index="216" id="109A">༄༅། །གནོད་པ་མ་མཆིས་སམ། སྟོབས་དང༌། བདེ་བ་ལ་རེག་པར་སྤྱོད་དམ་ཞེས་སྙུན་གསོལ་ལ་འདི་སྐད་ཅེས། ཨ་མྲ་སྐྱོང་མའི་མཆིད་ནས། བཙུན་པ། བཅོམ་<line/>
ལྡན་འདས་ནམ་ཡངས་པ་ཅན་དུ་གཤེགས་པ་དེའི་ཚེ་ཐུགས་བརྩེ་བར་དགོངས་ཏེ། ཐོག་མར་བདག་གི་ཨ་མྲའི་ཚལ་དུ་གཤེགས་པར་གསོལ་ཞེས་ཀྱང་གསོལ་ཅིག །དེ་ནས་ནེ་ཙོ་བཞིན་<line/>
རྒྱས་ཀྱིས་ཨ་མྲ་སྐྱོང་མའི་ལྟར་མཉན་ནས། བཅོམ་ལྡན་འདས་གང་ན་བ་དེར་སོང་བ་དེ། ཡངས་པ་ཅན་གྱི་ལི་ཙ་བྱིའི་ཁྱེའུ་དག་གིས་མཐོང་ནས། དེ་དག་གིས་སྨྲས་པ། ཤེས་ལྡན་དག །ནེ་<line/>
ཙོ་འགྲོ་བ་འདི་ནི། སྨད་འཚོང་མའི་ཡིན་ནོ། །ཞེས་དེ་དག་གིས་དེ་ལ་མདའ་འཕངས་པར་བརྩམས་པ་ན། དེ་ཡང་དེ་དག་གི་སྟེང་དུ་བབས་སོ། །དེ་ནས་ནེ་ཙོ་དེས་ཚིགས་སུ་བཅད་དེ་སྨྲས་པ།<line/>
ཡུལ་འཁོར་གཞན་དང་འགྱེད་པར་ཡང༌། །ཕོ་ཉ་མི་གསོད་ཅེས་གྲགས་ན། བདག་ལྟ་རྒྱལ་བའི་ཕོ་ཉ་བས། ལུས་ཅན་ཀུན་གྱིས་ག་ལ་གསོད། །དེ་རྣམས་ཀྱིས་ཀྱང་ཚིགས་སུ་བཅད་དེ་<line/>
སྨྲས་པ། ཁྱོད་ཀྱི་ཚིག་གིས་མདའ་འཕངས་པའང༌། །ལྡོག་ན་བདག་ཅག་སྨོས་ཅི་དགོས། །ཁྱོད་ནི་རྫུ་འཕྲུལ་ཆེས་བསྐྱབས་པས། །འཇིགས་པ་མེད་པར་འགྲོ་བར་གྱིས། །དེ་ནས་ནེ་ཙོ་བཞིན་<line/>
རྒྱས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ།<line/>
</page>
<page index="217" id="109B">བཅོམ་ལྡན་འདས་ཀྱི་ཞབས་གཉིས་ལ་ཨ་མྲ་སྐྱོང་མ་མགོ་བོས་ཕྱག་འཚལ་ནས། གནོད་པ་ཆུང་ངམ། ཉམ་ང་པ་ཉུང་ངམ། བསྐྱོད་པ་ཡང་ངམ། འཚོའམ། གནོད་པ་མ་མཆིས་སམ། སྟོབས་<line/>
དང༌། བདེ་བ་ལ་རེག་པར་གནས་ཞེས་སྙུན་གསོལ་ལགས་སོ། །བཞིན་རྒྱས། ཁྱོད་དང་ཨ་མྲ་སྐྱོང་མ་བདེ་བར་གྱུར་ཅིག །བཙུན་པ། ཨ་མྲ་སྐྱོང་མའི་མཆིད་ནས། བཅོམ་ལྡན་འདས་ནམ་ཡངས་<line/>
པ་ཅན་དུ་གཤེགས་པ་དེའི་ཚེ་ཐུགས་བརྩེ་བ་ཉེ་བར་བཟུང་སྟེ། ཐོག་མར་བདག་གི་ཨ་མྲའི་ཚལ་དུ་གཤེགས་སུ་གསོལ། །ཞེས་དེ་སྐད་མཆི་ལགས་སོ། །བཅོམ་ལྡན་འདས་ཀྱིས། ནེ་ཙོ་བཞིན་<line/>
རྒྱས་ལ་ཅང་མི་གསུང་བས་གནང་ངོ༌། །དེ་ནས་ནེ་ཙོ་བཞིན་རྒྱས་ཀྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་<line/>
ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་བཅོམ་ལྡན་འདས་ལ་དད་པ་བསྐྱེད་ནས་སོང་བ་ལས་རིང་པོ་མ་ལོན་པ་ཁོ་ནར་འོལ་བས་སྲོག་དང་ཕྲལ་ཏེ་དུས་བྱས་ནས། རྒྱལ་ཆེན་བཞིའི་<line/>
རིས་ཀྱི་ལྷ་རྣམས་སུ་སྐྱེས་སོ། །ཆོས་ཉིད་ཀྱིས། སྐྱེས་ནས་རིང་པོར་མ་ལོན་པའི་ལྷའི་བུའམ་ལྷའི་བུ་མོ་ནི། སེམས་གསུམ་སྐྱེ་བར་འགྱུར་ཏེ། གང་ནས་ཤི་འཕོས་པ་དང༌། གང་དུ་སྐྱེས་པ་དང༌།<line/>
ལས་གང་གིས་ཡིན་པའོ། །དེས་བལྟས་ནས། དུད་འགྲོ་ལས་ཤི་འཕོས་པ་དང༌། རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་པ་དང༌། བཅོམ་ལྡན་འདས་ལ་སེམས་མངོན་པར་དད་པས་སོ། །<line/>
</page>
<page index="218" id="110A">༄༅། །དེ་ནས་སྔོན་ནེ་ཙོ་བྱེད་པའི་ལྷའི་བུ་འདི་སྙམ་དུ་སེམས་ཏེ། བདག་ཞག་ལོན་ནས་བཅོམ་ལྡན་འདས་ལ་བལྟ་བའི་ཕྱིར་འགྲོ་བ་ནི། བདག་རིགས་པ་མ་ཡིན་གྱི།<line/>
ཅི་ནས་ཀྱང་བདག་ཞག་མ་ལོན་པ་ཁོ་ནར་བཅོམ་ལྡན་འདས་བལྟ་བའི་ཕྱིར་འགྲོའོ། །སྙམ་ནས། དེ་ནས་སྔོན་ནེ་ཙོ་བྱེད་པའི་ལྷའི་བུ་རྣ་ཆ་གདུབ་ཀོར་དྲི་མ་མེད་པ་གཡོ་བ་ཐོགས་ཤིང༌།<line/>
སེ་མོ་དོ་དང༌། དོ་ཤལ་གྱིས་ལུས་བརྒྱན་ནས་དེ་ཉིད་ཀྱི་ནུབ་མོ་ལྷ་རྣམས་ཀྱི་མེ་ཏོག་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། མན་དཱ་ར་བའི་མེ་ཏོག་གིས་ཐུ་བ་བཀང་<line/>
ནས༑ ཤིན་ཏུ་འཕགས་ཤིང་མངོན་པར་འཕགས་པའི་ཁ་དོག་གིས། དེའི་ནུབ་མོ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ལ་མེ་ཏོག་གིས་གཏོར་ཏེ།<line/>
བཅོམ་ལྡན་འདས་ཀྱིས་སྤྱན་སྔར་འདུག་གོ། །དེའི་ཚེ་སྔོན་ནེ་ཙོ་བྱེད་པའི་ལྷའི་བུའི་ཁ་དོག་གི་མཐུས་སྣང་བ་རྒྱ་ཆེན་པོས་སྒྲ་སྒྲོག་གི་འདུག་གནས་ཐམས་ཅད་གསལ་བར་གྱུར་ཏོ།། །།<line/>
འདུལ་བ་གཞི། བམ་པོ་ཉི་ཤུ་རྩ་བརྒྱད་པ། དེ་ནས་བཅོམ་ལྡན་འདས་ཀྱིས་སྔོན་ནེ་ཙོ་བྱེད་པའི་ལྷའི་བུའི་བསམ་པ་དང༌། བག་ལ་ཉལ་དང༌། ཁམས་དང༌། རང་བཞིན་མཁྱེན་ནས། དེ་<line/>
དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ། དེ་ཐོས་པས། ནེ་ཙོ་བྱེད་པའི་ལྷའི་བུས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་<line/>
</page>
<page index="219" id="110B">བ་ཡེ་ཤེས་ཀྱི་རྡོ་རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ་བདེན་པ་མཐོང་ནས་ལན་གསུམ་དུ་ཆེད་དུ་བརྗོད་པ་ཆེད་དུ་བརྗོད་པ། བཙུན་པ། འདི་ལྟ་བུ་ནི། བདག་ལ་མས་<line/>
མ་བགྱིས་ཏེ། ཕས་མ་ལགས། སྡུག་པས་མ་ལགས། རང་གི་སྐྱེ་བོ་དང༌། །གཉེན་གྱི་ཚོགས་ཀྱིས་མ་ལགས། རྒྱལ་པོས་མ་ལགས། ལྷ་རྣམས་ཀྱིས་མ་ལགས། སྔ་མ་འདས་པ་རྣམས་ཀྱིས་མ་ལགས། དགེ་སྦྱོང་དང༌།<line/>
བྲམ་ཟེ་རྣམས་ཀྱིས་མ་ལགས་པ་གང་ལགས་པ། བཅོམ་ལྡན་འདས་ཀྱིས་བདག་ལ་མཛད་དེ། སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ནས་ནི། རྐང་པ་དྲངས། ལྷ་དང་མི་<line/>
རྣམས་ལ་ནི། རབ་ཏུ་བཞག །འཁོར་བ་ལས་ནི། རིང་དུ་མཛད། ཁྲག་དང་མཆི་མའི་རྒྱ་མཚོ་ནི། བསྐམས། རུས་པའི་རི་བོ་ལས་ནི། བསྒྲལ། ངན་སོང་གི་སྒོ་རྣམས་ནི། བཀུམ། མཐོ་<line/>
རིས་དང་ཐར་པའི་སྒོ་རྣམས་ནི། ཕྱེ། ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་<line/>
བུ་མངོན་སུམ་དུ་བགྱིས་ལགས་ཏེ། བཙུན་པ། བདག་ནི། འཕགས་སོ། །མངོན་པར་འཕགས་སོ། །བདག །བཅོམ་ལྡན་འདས་དང༌། ཆོས་དང༌། དགེ་སློང་གི་དགེ་འདུན་ལ་སྐྱབས་སུ་མཆི་<line/>
ལགས་ཀྱི། བདག །དགེ་བསྙེན་དུ་གཟུང་དུ་གསོལ། །དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་སྔོན་ནེ་ཙོ་བྱེད་པའི་ལྷའི་<line/>
</page>
<page index="220" id="111A">༄༅། །བུ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ཞིང་རྗེས་སུ་ཡི་རང་ནས། ཚོང་པ་ཟོང་རྙེད་པ་ལྟ་བུ་དང༌། ཞིང་པ་ལོ་ཏོག་ལེགས་པ་ལྟ་བུ་དང༌། དཔའ་བོ་གཡུལ་ངོར་<line/>
རྒྱལ་བ་ལྟ་བུ་དང༌། ནད་པ་ནད་ཐམས་ཅད་ལས་ཡོངས་སུ་ཐར་པ་བཞིན་དུ། འབྱོར་བ་གང་གིས་བཅོམ་ལྡན་འདས་ཀྱི་སྤྱན་སྔར་འོངས་པའི་འབྱོར་པ་དེ་ཉིད་དང་རང་གི་གནས་སུ་སོང་ངོ༌། །དེ་ནས་<line/>
བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཡངས་པ་ཅན་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་<line/>
བཅོམ་ལྡན་འདས་ཀྱིས་ལྟར་མཉན་ནས། དེ་ནས་བཅོམ་ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་ན། ཡངས་པ་ཅན་དུ་བྱོན་ནས་ཡངས་པ་ཅན་གྱི་ཨ་མྲའི་ཚལ་ན་བཞུགས་སོ། །ཨ་མྲ་<line/>
སྐྱོང་མས་བཅོམ་ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་ན་ཡངས་པ་ཅན་དུ་བྱོན་ནས་ཡངས་པ་ཅན་གྱི་བདག་གི་ཨ་མྲའི་ཚལ་ཁོ་ན་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་རྒྱན་<line/>
ཐམས་ཅད་ཀྱིས་བརྒྱན་ནས་བུད་མེད་ཀྱི་འཁོར་གྱིས་ཡོངས་སུ་བསྐོར་ཏེ་བཞོན་པ་བཟང་པོ་ལ་ཞོན་ནས་ཡངས་པ་ཅན་ནས་བྱུང་སྟེ། བཅོམ་ལྡན་འདས་ལ་བལྟ་བ་དང་བསྙེན་བཀུར་བྱ་བའི་ཕྱིར་<line/>
བཅོམ་ལྡན་འདས་ཀྱི་སྤྱན་སྔར་སོང་སྟེ། དེས་ཇི་ཙམ་བཞོན་པའི་སའི་བར་དུ་བཞོན་པས་སོང་ནས། བཞོན་པ་ལས་བབས་ཏེ་རྐང་པ་ཁོ་ནས་ཀུན་དགའ་ར་བར་ཞུགས་སོ། །དེའི་ཚེ་བཅོམ་ལྡན་<line/>
</page>
<page index="221" id="111B">འདས་དགེ་སློང་གི་འཁོར་བརྒྱ་ཕྲག་དུ་མའི་གུང་ལ་ཆོས་འཆད་ཅིང་བཞུགས་པ་ན། བཅོམ་ལྡན་འདས་ཀྱིས་ཨ་མྲ་སྐྱོང་མ་རྒྱང་རིང་པོ་ཁོ་ན་ནས་གཟིགས་སོ། །གཟིགས་ནས་ཀྱང༌། ཡང་དགེ་སློང་རྣམས་<line/>
ལ་བཀའ་སྩལ་པ། ཨ་མྲ་སྐྱོང་མ་ཕ་བི་འོང་གི། བརྩོན་འགྲུས་དང༌། ཤེས་བཞིན་དང༌། དྲན་པ་དང་ལྡན་པས་གནས་པར་གྱིས་ཤིག །ངས་རྗེས་སུ་བསྟན་པ་ནི། འདི་ཡིན་ནོ། །ཇི་ལྟར་ན། དགེ་<line/>
སློང་བརྩོན་འགྲུས་ལ་གནས་པ་ཡིན་ཞེ་ན། འདི་ལ། དགེ་སློང་གིས་སྡིག་པ་མི་དགེ་བའི་ཆོས་སྐྱེས་པ་རྣམས་སྤང་བའི་ཕྱིར་འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་<line/>
ཏོ༑ ༑རབ་ཏུ་འཇོག་གོ། །སྡིག་པ་མི་དགེ་བའི་ཆོས་མ་སྐྱེས་པ་རྣམས་མི་བསྐྱེད་པའི་ཕྱིར་འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་ཏོ། །རབ་ཏུ་འཇོག་གོ། །དགེ་བའི་ཆོས་<line/>
མ་སྐྱེས་པ་རྣམས་བསྐྱེད་པའི་ཕྱིར་འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་ཏུ་འཛིན་ཏོ། །རབ་ཏུ་འཇོག་གོ། །དགེ་བའི་ཆོས་སྐྱེས་པ་རྣམས་གནས་པ་དང༌། ཉམས་པར་མི་<line/>
འགྱུར་བ་དང༌། གོམས་པ་ཡོངས་སུ་རྫོགས་པར་བྱ་བ་དང༌། ཕྱིར་ཞིང་འབྱུང་བར་བྱ་བ་དང༌། ཡེ་ཤེས་རྒྱ་ཆེན་པོ་མངོན་སུམ་དུ་བྱ་བའི་ཕྱིར་འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་<line/>
རབ་ཏུ་འཛིན་ཅིང་རབ་ཏུ་འཇོག་པ་སྟེ། དེ་ལྟར་ན། དགེ་སློང་བརྩོན་འགྲུས་ཅན་ཡིན་ནོ། །ཇི་ལྟར་ན། དགེ་སློང་ཤེས་བཞིན་ཅན་ཡིན་ཞེ་ན། འདི་ལ། དགེ་སློང་གིས་འགྲོ་བ་དང་ལྡོག་པ་ལ་ཤེས་བཞིན་<line/>
</page>
<page index="222" id="112A">༄༅། །གྱིས་གནས་ཤིང་ལྟ་བ་དང༌། རྣམ་པར་ལྟ་བ་དང༌། བསྐུམ་པ་དང༌། བརྐྱང་པ་དང༌། སྣམ་སྦྱར་དང༌། ཆོས་གོས་དང༌། ལྷུང་བཟེད་ཐོགས་པ་དང༌། འགྲོ་བ་དང༌།<line/>
འགྲེང་བ་དང༌། འདུག་པ་དང༌། ཉལ་བ་དང༌། གཉིད་མ་ལོག་པ་དང༌། སྨྲ་བ་དང༌། མི་སྨྲ་བ་དང༌། གཉིད་ཀྱིས་སྙོམས་པས་དུབ་པ་རྣམས་ལ་ཤེས་བཞིན་གྱིས་གནས་པ་སྟེ། དེ་ལྟར་ན། དགེ་<line/>
སློང་ཤེས་བཞིན་ཅན་ཡིན་ནོ། །ཇི་ལྟར་ན། དགེ་སློང་དྲན་པ་དང་ལྡན་པ་ཡིན་ཞེ་ན། འདི་ལ། དགེ་སློང་ནང་གི་ལུས་ལ་ལུས་ཀྱི་རྗེས་སུ་ལྟ་ཞིང་བརྩོན་འགྲུས་དང༌། ཤེས་བཞིན་དང༌། དྲན་<line/>
པ་དང་ལྡན་པས་འཇིག་རྟེན་ལ་གནོད་སེམས་དང་ཡིད་མི་བདེ་བ་སྤངས་ནས་གནས་སོ། །ཕྱིའི་ལུས་དང༌། ནང་དང་ཕྱིའི་ལུས་དང༌། ནང་གི་ཚོར་བ་རྣམས་དང༌། ཕྱིའི་ཚོར་བ་རྣམས་དང༌། ནང་<line/>
དང་ཕྱིའི་ཚོར་བ་རྣམས་དང༌། ནང་གི་སེམས་དང༌། ཕྱིའི་སེམས་དང༌། ནང་དང་ཕྱིའི་སེམས་དང༌། ནང་གི་ཆོས་རྣམས་དང༌། ཕྱིའི་ཆོས་རྣམས་དང༌། ནང་དང་ཕྱིའི་ཆོས་རྣམས་ལ་ཆོས་ཀྱི་རྗེས་<line/>
སུ་ལྟ་ཞིང་བརྩོན་འགྲུས་དང༌། ཤེས་བཞིན་དང༌། དྲན་པ་དང་ལྡན་པས་འཇིག་རྟེན་ལ་གནོད་སེམས་དང་ཡི་མི་བདེ་བ་སྤངས་ནས་གནས་པ་སྟེ། དེ་ལྟར་ན། དགེ་སློང་དྲན་པ་དང་ལྡན་པ་<line/>
ཡིན་ནོ། །དགེ་སློང་དག །ངས་ཨ་མྲ་སྐྱོང་མ་ཕ་བི་འོང་གི། བརྩོན་འགྲུས་དང༌། ཤེས་བཞིན་དང༌། དྲན་པ་དང་ལྡན་པར་གནས་པར་གྱིས་ཤིག །ངས་རྗེས་སུ་བསྟན་པ་ནི། འདི་ཡིན་ནོ། །ཞེས་<line/>
</page>
<page index="223" id="112B">ངས་གང་གསུངས་པ་བཤད་པ་ནི། དེ་ཡིན་ནོ། །དེ་ནས་ཨ་མྲ་སྐྱོང་མ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་<line/>
གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། བཅོམ་ལྡན་འདས་ཀྱིས་ཨ་མྲ་སྐྱོང་མ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་ཏུ་འཇུག་པར་<line/>
མཛད༑ ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་<line/>
ཏུ་བཅུག །ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །དེ་ནས་ཨ་མྲ་སྐྱོང་མ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས།<line/>
བཅོམ་ལྡན་འདས་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་<line/>
སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། །བཅོམ་ལྡན་འདས་ཀྱིས་ཨ་མྲ་སྐྱོང་མ་ལ་ཅང་མི་གསུང་བས་གནང་ངོ༌། །དེ་ནས་ཨ་མྲ་སྐྱོང་མས་བཅོམ་ལྡན་འདས་ཅང་<line/>
མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །ཡངས་པ་ཅན་གྱི་ལི་ཙ་བྱི་རྣམས་ཀྱིས། བཅོམ་<line/>
</page>
<page index="224" id="113A">༄༅། །ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་དང༌། ཡངས་པ་ཅན་དུ་བྱོན་ཏེ་ཡངས་པ་ཅན་གྱི་ཨ་མྲ་སྐྱོང་མའི་ཚལ་ན་བཞུགས་སོ། །ཞེས་ཐོས་སོ། །ཐོས་<line/>
ནས་ཀྱང་སོ་སོ་ནས་ཤིང་རྟ་དང་རྟ་རྣམས་ལ་ཞོན་ཏེ། ཁ་ཅིག་ནི། རྟ་སྔོན་པོ་དང༌། ཤིང་རྟ་སྔོན་པོ་དང༌། སྲབ་སྐྱོགས་དང༌། ལྕག་སྔོན་པོ་དང༌། ཐོར་ཚུགས་དང༌། གདུགས་དང༌། རལ་གྲི་<line/>
ཤུབས་སྔོན་པོ་དང༌། རྔ་ཡབ་ནོར་བུའི་ཡུ་བ་ཅན་དང༌། གོས་དང༌། རྒྱན་དང༌། བྱུག་པ་སྔོན་པོ་དང༌། འཁོར་སྔོན་པོ། ཁ་ཅིག་ནི། རྟ་སེར་པོ་དང༌། ཤིང་རྟ་སེར་པོ་དང༌། སྲབ་སྐྱོགས་དང༌།<line/>
ལྕག་སེར་པོ་དང༌། ཐོར་ཚུགས་དང༌། གདུགས་དང༌། རལ་གྲི་ཤུབས་སེར་པོ་དང༌། རྔ་ཡབ་ནོར་བུའི་ཡུ་བ་ཅན་དང༌། གོས་དང༌། རྒྱན་དང༌། བྱུག་པ་སེར་པོ་དང༌། འཁོར་སེར་པོ། ཁ་ཅིག་<line/>
ནི༑ རྟ་དམར་པོ་དང༌། ཤིང་རྟ་དམར་པོ་དང༌། སྲབ་སྐྱོགས་དང༌། ལྕག་དམར་པོ་དང༌། ཐོར་ཚུགས་དང༌། གདུགས་དང༌། རལ་གྲི་ཤུབས་དམར་པོ་དང༌། རྔ་ཡབ་ནོར་བུའི་ཡུ་བ་ཅན་དང༌།<line/>
གོས་དང༌། རྒྱན་དང༌། བྱུག་པ་དམར་པོ་དང༌། འཁོར་དམར་པོ། ཁ་ཅིག་ནི། རྟ་དཀར་པོ་དང༌། ཤིང་རྟ་དཀར་པོ་དང༌། སྲབ་སྐྱོགས་དང༌། ལྕག་དཀར་པོ་དང༌། ཐོར་ཚུགས་དང༌། གདུགས་<line/>
དང༌། རལ་གྲི་ཤུབས་དཀར་པོ་དང༌། རྔ་ཡབ་ནོར་བུའི་ཡུ་བ་ཅན་དང༌། གོས་དང༌། རྒྱན་དང༌། བྱུག་པ་དཀར་པོ་དང༌། འཁོར་དཀར་པོར་ཆས་ཏེ། སྐད་མཐོན་པོ་དང༌། སྐད་ཆེན་པོར་སླར་<line/>
</page>
<page index="225" id="113B">ཁྱེད༑ སླར་ཁྱེད་ཅེས་ཟེར་ཞིང་ཡངས་པ་ཅན་ནས་བྱུང་སྟེ། བཅོམ་ལྡན་འདས་ལ་བལྟ་བ་དང་བསྙེན་བཀུར་བྱ་བའི་ཕྱིར་བཅོམ་ལྡན་འདས་ཀྱི་སྤྱན་སྔར་དོང་ངོ༌། །བཅོམ་ལྡན་འདས་ཀྱིས་ཡངས་པ་ཅན་<line/>
གྱི་ལི་ཙ་བྱི་རྣམས་རྒྱང་རིང་པོ་ཁོ་ན་ནས་འོང་བ་གཟིགས་སོ། །གཟིགས་ནས་ཀྱང་དགེ་སློང་རྣམས་ལ་བཀའ་སྩལ་པ། དགེ་སློང་དག །ཁྱེད་ཅག་ལས། སུས་སུམ་ཅུ་རྩ་གསུམ་པའི་ལྷ་རྣམས་སྐྱེད་<line/>
མོས་ཚལ་གྱི་གནས་སུ་འགྲོ་བ་མ་མཐོང་བ་དེ་ཡངས་པ་ཅན་གྱི་ལི་ཙ་བྱི་རྣམས་ལ་ལྟོས་ཤིག །དེ་ཅིའི་ཕྱིར་ཞེ་ན། དགེ་སློང་དག །སུམ་ཅུ་རྩ་གསུམ་པའི་ལྷ་རྣམས་ཀྱང་ཇི་ལྟར་ད་ལྟར་གྱི་ཡངས་པ་ཅན་<line/>
གྱི་ལི་ཙ་བྱི་དག་བཞིན་དུ་རྫུ་འཕྲུལ་འདི་དང༌། འབྱོར་པ་འདི་དང༌། ཆ་ལུགས་འདིས་སྐྱེད་མོས་ཚལ་གྱི་གནས་སུ་འགྲོའོ། །ཇི་ཙམ་བཞོན་པའི་སའི་བར་དུ་བཞོན་པས་སོང་ནས། བཞོན་པ་ལས་<line/>
བབས་ཏེ་རྐང་པ་ཁོ་ནས་ཀུན་དགའ་ར་བར་ཞུགས་སོ། །དེ་ནས་ཡངས་པ་ཅན་གྱི་ལི་ཙ་བྱི་རྣམས་བཅོམ་ལྡན་འདས་ག་ལ་བ་དེར་སོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་<line/>
བོས་ཕྱག་བྱས་ཏེ། ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས། བཅོམ་ལྡན་འདས་ཀྱིས་ཡངས་པ་ཅན་གྱི་ལི་ཙ་བྱི་རྣམས་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་<line/>
པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་<line/>
</page>
<page index="226" id="114A">༄༅། །ཡང་དག་པར་བསྟན། ཡང་དག་པར་འཛིན་ཏུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །དེའི་ཚེ་བྲམ་<line/>
ཟེའི་ཁྱེའུ་སེར་སྐྱའི་བུ་འཁོར་འདུས་པ་དེ་ཉིད་དུ་འདུག་པར་གྱུར་ཏོ། །དེ་ནས་བྲམ་ཟེའི་ཁྱེའུ་སེར་སྐྱའི་བུ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་<line/>
ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི། སྤོབས་ལགས་སོ། །བདེ་བར་གཤེགས་པ། བདག་ནི། སྤོབས་ལགས་<line/>
སོ༑ ༑བཅོམ་ལྡན་འདས་ཀྱིས། སེར་སྐྱའི་བུ། ཁྱོད་སྤོབས་པར་གྱིས་ཤིག །ཅེས་བཀའ་སྩལ་པ་དང༌། དེ་ནས་བྲམ་ཟེའི་ཁྱེའུ་སེར་སྐྱའི་བུས་དེའི་ཚེ་ཚིགས་སུ་བཅད་དེ་གསོལ་པ། ཨངྒའི་<line/>
རྒྱལ་པོ་ནོར་བུའི་གོ་འཆང་བ། །མ་གའི་རྒྱལ་པོས་རྙེད་པ་རབ་རྙེད་དེ། །དེ་ཡི་ཡུལ་དུ་བྱུང་བའི་སངས་རྒྱས་ནི། །གྲགས་པའི་སྒྲ་དག་གངས་ཀྱི་རི་བོ་བཞིན། །ཇི་ལྟར་པདྨ་བཟང་པོ་ལེགས་<line/>
འཁྲུངས་པ། །དགོངས་ཀ་ཁ་བྱེ་དྲི་ཞིམ་ལྡན་པ་བཞིན། །བར་སྣང་ལ་ནི་ཉི་མ་ལྷག་གེ་བར། །སྣང་བ་ལྟ་བུར་ཉི་མའི་རྒྱུད་ལ་ལྟོས། །དེ་བཞིན་གཤེགས་པ་རྣམས་ཀྱི་ཤེས་རབ་སྟོབས། །ཇི་<line/>
ལྟར་མཚན་མོ་མེ་འབར་ལྟ་བུ་ལྟོས། །དེ་ནི་མིག་བྱེད་སྣང་བར་བྱེད་པ་སྟེ། ལྷགས་པ་རྣམས་ཀྱི་ཐེ་ཚོམ་རྣམ་པར་འདུལ། །ལེ་ཙ་བྱི་ལྔ་བརྒྱས་བྲམ་ཟེའི་ཁྱེའུ་སེར་སྐྱའི་བུ་ལེགས་པར་སྨྲས་<line/>
</page>
<page index="227" id="114B">སོ༑ ༑བྲམ་ཟེའི་ཁྱེའུ་སེར་སྐྱའི་བུ་ལེགས་པར་སྨྲས་སོ། །ཞེས་བླ་གོས་ལྔ་བརྒྱ་ལེགས་པར་སྨྲས་པའི་ཕྱིར་བྱིན་ནོ། །དེ་ནས་ཡངས་པ་ཅན་གྱི་ལི་ཙ་བྱི་རྣམས་སྟན་ལས་ལངས་ཏེ། བླ་གོས་<line/>
ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་<line/>
དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། གནས་འཇོག་དག །ང་སྔར་ཨ་མྲ་སྐྱོང་མས་སྤྱན་དྲངས་སོ། །བཙུན་པ། ཨ་མྲ་སྐྱོང་མ་<line/>
དམན་པ། ཤེས་རབ་དམན་པ་དེས། བདག་ཅག་བསླུས་ལགས་ཏེ། དེས་ན། བདག་ཅག་གིས་བཅོམ་ལྡན་འདས་ཐོག་མ་ཉིད་དུ་བལྟ་བ་དང་བསྙེན་བཀུར་བགྱིད་ཅིང་མཆི་བའི་རྔོ་མ་ཐོགས་<line/>
མོད་ཀྱི། ད་དུང་ཡང་བདག་ཅག་བཅོམ་ལྡན་འདས་དང་དགེ་སློང་གི་དག་འདུན་ལ་བསྙེན་བཀུར་འཚལ་ལོ། །བཅོམ་ལྡན་འདས་ཀྱིས་དེ་དག་ལ་གནས་འཇོག །དེ་ནི། ལེགས་པར་སྨྲས་སོ། །ཞེས་<line/>
བཀའ་སྩལ་ཏོ། །དེ་ནས་ཡངས་པ་ཅན་གྱི་ལི་ཙ་བྱི་རྣམས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རང་ནས། བཅོམ་ལྡན་འདས་ཀྱིས་ཞབས་གཉིས་ལ་མགོ་བོས་<line/>
ཕྱག་བྱས་ཏེ་བཅོམ་ལྡན་འདས་ཀྱིས་སྤྱན་སྔ་ནས་དོང་ངོ༌། །བྲམ་ཟེའི་ཁྱེའུ་སེར་སྐྱའི་བུ་ནི། དེ་ཉིད་དུ་འདུག་གོ །དེ་ནས་བྲམ་ཟེའི་ཁྱེའུ་སེར་སྐྱའི་བུས་ཡངས་པ་ཅན་གྱི་ལི་ཙ་བྱི་རྣམས་དོང་ནས་<line/>
</page>
<page index="228" id="115A">༄༅། །རིང་པོ་མ་ལོན་པར་ཤེས་ནས་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་གང་ན་བདེ་ལོགས་སུ་ཐལ་མོ་སྦྱར་བ་བཏུད་དེ།<line/>
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། འདིར་བདག་ལ་ལི་ཙ་བྱི་ལྔ་བརྒྱས་བླ་གོས་ལྔ་བརྒྱ་ལེགས་པར་སྨྲས་པའི་ཕྱིར་སྩལ་བ་འདི་དག །བཅོམ་ལྡན་འདས་ཀྱིས་ཐུགས་<line/>
བརྩེ་བ་ཉེ་བར་བཟུང་སྟེ་བཞེས་སུ་གསོལ། བཅོམ་ལྡན་འདས་ཀྱིས་བྲམ་ཟེའི་ཁྱེའུ་སེར་སྐྱའི་བུ་ལ་ཐུགས་བརྩེ་བ་ཉེ་བར་བཟུང་སྟེ། བླ་གོས་ལྔ་བརྒྱ་བཞེས་སོ། །དེ་ནས་བཅོམ་ལྡན་འདས་<line/>
ཀྱིས་བྲམ་ཟེའི་ཁྱེའུ་སེར་སྐྱའི་བུ་ལ་བཀའ་སྩལ་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ན། ངོ་མཚར་རྨད་དུ་བྱུང་བའི་ཆོས་<line/>
རྣམ་པ་ལྔ། འཇིག་རྟེན་དུ་འབྱུང་བར་འགྱུར་ཏེ། ལྔ་གང་ཞེ་ན། སེར་སྐྱའི་བུ། འདི་ལ། སྟོན་པ་དེ་བཞིན་གཤེགས་པ་དགྲ་བཅོམ་པ་ལ་ཡང་དག་པར་རྫོགས་པའི་སངས་རྒྱས་རིག་པ་དང་<line/>
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཇིག་<line/>
རྟེན་དུ་འབྱུང་ཞིང༌། དེ་ཆོས་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་<line/>
</page>
<page index="229" id="115B">བྱང་བ། ཚངས་པར་སྤྱོད་པ་སྟོན་པར་འགྱུར་ཏེ། སེར་སྐྱའི་བུ། འདི་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ན། ངོ་མཚར་རྨད་<line/>
དུ་བྱུང་བའི་ཆོས་འཇིག་རྟེན་དུ་འབྱུང་བ་དང་པོ་ཡིན་ནོ། །གང་དག་ཆོས་དེ་ཞེས་དང་བཅས་པས་ཉན་ཅིང་བླ་མར་བྱེད། དམ་པར་བྱེད། ཡིད་ལ་བྱེད་ཅིང་སེམས་རྩེ་གཅིག་ཏུ་རྣ་བ་བླགས་ནས་<line/>
སེམས་ཐམས་ཅད་བསྡུས་ནས་ཉན་པར་བྱེད་པ་འདི་ནི། སེར་སྐྱའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ན། ངོ་མཚར་རྨད་དུ་བྱུང་<line/>
བའི་ཆོས་འཇིག་རྟེན་དུ་འབྱུང་བ་གཉིས་པ་ཡིན་ནོ། །ཆོས་དེ་གང་དག་གིས་ཐོས་ནས་དེ་ལྟ་དེ་ལྟར་སྒྲུབ་པར་བྱེད་པ་འདི་ནི། སེར་སྐྱའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་<line/>
རྫོགས་པའི་སངས་རྒྱས་འཇིག་རྟེན་དུ་བྱུང་ན། ངོ་མཚར་རྨད་དུ་བྱུང་བའི་ཆོས་འཇིག་རྟེན་དུ་འབྱུང་བ་གསུམ་པ་ཡིན་ནོ། །ཆོས་དེ་གང་དག་གིས་ཐོས་ནས་དགའ་བ་དང༌། མགུ་བ་དང༌། ངེས་པར་<line/>
འབྱུང་བ་དང་ལྡན་པའི་དགེ་བ་རྒྱ་ཆེན་པོ་འཐོབ་པ་འདི་ནི། སེར་སྐྱའི་བུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ན། ངོ་མཚར་རྨད་དུ་བྱུང་<line/>
བའི་ཆོས་འཇིག་རྟེན་དུ་འབྱུང་བ་བཞི་པ་ཡིན་ནོ། །ཆོས་དེ་གང་གིས་ཐོས་ནས་དོན་ཟབ་མོའི་གཞི་ཤེས་རབ་ཀྱིས་སོ་སོར་རྟོག་པར་བྱེད་པ་འདི་ནི། སེར་སྐྱའི་བུ། དེ་བཞིན་གཤེགས་པ་དགྲ་<line/>
</page>
<page index="230" id="116A">༄༅། །བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་ན། ངོ་མཚར་རྨད་དུ་བྱུང་བའི་ཆོས་འཇིག་རྟེན་དུ་འབྱུང་བ་ལྔ་པ་ཡིན་ནོ། །སེར་སྐྱའི་བུ། སྐྱེས་བུ་<line/>
དམ་པ་དག་ནི། བྱས་པ་གཟོ་བ་དང༌། བྱས་པ་ཚོར་བ་ཅན་ཡིན་ནོ། །དེ་དག་ཅུང་ཟད་ཙམ་བྱས་ན་ཡང་ཆུད་གཟོན་པར་མི་བྱེད་ན། མང་པོ་ལྟ་སྨོས་ཀྱང་ཅི་དགོས། དེ་ལྟ་བས་ན། སེར་སྐྱའི་བུ། ཁྱོད་ཀྱིས་<line/>
འདི་ལྟར་བྱས་པ་གཟོ་བ་དང༌། བྱས་པ་ཚོར་བ་ཅན་དུ་བསླབ་པར་བྱ་སྟེ། ཅུང་ཟད་ཙམ་བྱས་ན་ཡང་ཆུད་མི་གཟོན་ན། མང་པོ་ལྟ་སྨོས་ཀྱང་ཅི་དགོས་ཏེ། སེར་སྐྱའི་བུ། ཁྱོད་ཀྱིས་དེ་ལྟ་བུར་བསླབ་<line/>
པར་བྱའོ། །དེ་ནས་བྲམ་ཟེའི་ཁྱེའུ་སེར་སྐྱའི་བུ། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ། ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་<line/>
བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་ཨ་མྲ་སྐྱོང་མས་དེ་ཉིད་ཀྱི་མཚན་མོ་ནས་གཙང་ཞིང་བསོད་པའི་བཟའ་བ་དང་བཅའ་བ་དག །སྟ་གོན་བྱས་ཏེ། ནང་པར་སྔར་ལངས་ནས་གདན་<line/>
བཤམས་ཏེ་ནོར་བུའི་ཆུ་སྣོད་དག་བཞག་ནས། བཅོམ་ལྡན་འདས་ལ་སྤྱན་འདྲེན་གྱིས་དུས་ཚོད་གསོལ་བ། བཙུན་པ། གདུགས་ཚོད་བཤམས་ལགས་ན། བཅོམ་ལྡན་འདས། ད་དེའི་དུས་<line/>
ལ་བབ་པར་དགོངས་སུ་གསོལ། དེ་ནས་བཅོམ་ལྡན་འདས་སྔ་དྲོ་ཤམ་ཐབས་མན་པས། ལྷུང་བཟེད་དང་ན་བཟའ་ཆོས་གོས་དག་བསྣམས་ཏེ། དགེ་སློང་གི་ཚོགས་ཀྱིས་ཡོངས་སུ་བསྐོར་<line/>
</page>
<page index="231" id="116B">ཅིང་དགེ་སློང་གི་དགེ་འདུན་གྱིས་མདུན་གྱིས་བལྟས་ནས། ཨ་མྲ་སྐྱོང་མའི་བཀད་ས་གང་ན་བ་དེར་གཤེགས་ཏེ་བྱོན་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ།།<line/>
དེ་ནས་ཨ་མྲ་སྐྱོང་མས་སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང་བཅའ་བ་དག །རང་གི་ལག་ནས་སྟོབ་ཅིང་ཚིམ་པར་<line/>
བྱེད་དེ། རྣམ་གྲངས་དུ་མར་གཙང་ཞིང་བསོད་པའི་བཟའ་བ་དང་བཅའ་བ་དག །རང་གིས་ལག་ནས་བསྟབས་ཤིང་ཚིམ་པར་བྱས་སོ། །བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་<line/>
བཟེད་གྱུ་བར་རིག་ནས་སྟན་དམའ་བ་ཞིག་བླངས་ནས། བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ། དེ་ནས་བཅོམ་ལྡན་འདས་ཀྱིས་ཨ་མྲ་སྐྱོང་མས་སྦྱིན་པ་ཕུལ་བ་དེ་ལ་རྗེས་<line/>
སུ་ཡི་རང་བས་རྗེས་སུ་ཡི་རང་པར་མཛད་དེ། སྦྱིན་ལ་དགའ་འགྱུར་སྐྱེ་བོ་སྟེན་བྱེད་ན། །སྙན་པ་ཐོབ་ཅིང་དེ་ཡི་གྲགས་པ་འཕེལ། །སེར་སྣ་མེད་ཅིང་ཚོགས་པར་འགྲོ་བ་དང༌། །ཞུམ་པར་མི་འགྱུར་<line/>
འཇིགས་པ་མེད་པར་འགྱུར། །དེ་ལྟ་བས་ན་མཁས་པ་བདེ་འདོད་པས། །སེར་སྣའི་དྲི་མ་སྤངས་ཏེ་སྦྱིན་པ་གཏོང༌། །དེ་དག་ཡུན་རིང་སུམ་ཅུ་རྩ་གསུམ་གནས། །ལྷ་རྣམས་དང་ནི་སྐལ་པ་མཉམ་པར་<line/>
དགའ། །སྦྱིན་གཏོང་དགེ་བྱེད་དེ་ནི་ཤི་འཕོས་ནས། །རང་གི་འོད་ཀྱིས་དགའ་བའི་ཚལ་ན་རྒྱུ། །དེ་ན་དེ་གཉིས་རྩེ་ཞིང་དགའ་བྱེད་པ། །འདོད་པའི་ཡོན་ཏན་ལྔ་པོ་དག་དང་ལྡན། །མ་བཅིངས་སྐྱོབ་པ་<line/>
</page>
<page index="232" id="117A">༄༅། །དེ་ཡི་གསུང་ཐོས་ནས། །བདེ་བར་གཤེགས་པའི་ཉན་ཐོས་མཐོ་རིས་དགའ། །དེ་ནས་བཅོམ་ལྡན་འདས་ཀྱིས་ཨ་མྲ་སྐྱོང་མ་ལ་ཆོས་དང་ལྡན་པའི་གཏམ་གྱིས་ཡང་དག་པར་<line/>
བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས། སྟན་ལས་ལངས་ཏེ་སོང་ངོ༌། །དགེ་སློང་རྣམས་ཐེ་ཚོམ་སྐྱེས་ཏེ། ཐེ་ཚོམ་ཐམས་<line/>
ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཡངས་པ་ཅན་གྱི་ལི་ཙ་བྱི་རྣམས་ཀྱིས་ལས་ཅི་ཞིག་བགྱིས་ན། དེས་ན་གལ་ཏེ་ལྷ་རྣམས་སུ་སྐྱེས་ན་ཡང་ལྷ་མཐུ་ཆེ་བར་གྱུར་ལ།<line/>
གལ་ཏེ་མི་རྣམས་སུ་སྐྱེས་ན་ཡང་མི་མཐུ་ཆེན་པོར་གྱུར་ཅིང༌། ད་ལྟར་སུམ་ཅུ་རྩ་གསུམ་པའི་ལྷ་རྣམས་ཀྱི་དཔེར་ཡང་བསྟན་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག།<line/>
ཡངས་པ་ཅན་གྱི་ལི་ཙ་བྱི་རྣམས་ཀྱིས་ལས་ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ། གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས།<line/>
འདི་དག་ཉིད་ཀྱིས། ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར་ཏེ། དགེ་སློང་དག །ལས་བྱས་ཤིང་བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་<line/>
པར་སྨིན་པར་མི་འགྱུར། ཆུའི་ཁམས་ལ་མི་འགྱུར། མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་གྱི། འདི་ལྟར་དགེ་བ་དང༌། མི་དགེ་བ་བྱས་ཤིང་བསགས་པ་དག་ནི། ཟིན་པའི་<line/>
</page>
<page index="233" id="117B">ཕུང་པོ་དང༌། ཁམས་དང་སྐྱེ་མཆེད་རྣམས་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་<line/>
དག་ཏུ་འགྱུར་བ་ཉིད། །དགེ་སློང་དག །སྔོན་བྱུང་བ་བསྐལ་པ་བཟང་པོ་འདི་ཉིད་ལ། སྐྱེ་རྒུ་རྣམས་ཀྱི་ཚེ་ལོ་ཉི་ཁྲི་ཐུབ་པ་ན། སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འོད་སྲུང་<line/>
ཞེས་བྱ་བ་འཇིག་རྟེན་དུ་བྱུང་བར་གྱུར་ཏེ། དེ་འཁོར་དགེ་སློང་ཉི་ཁྲི་དང་གྲོང་ཁྱེར་ཝཱ་ར་ཎཱ་སིའི་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་བར་བསྟེན་ཅིང་བཞུགས་སོ། །དེའི་ཚེ་ཝ་ར་ཎཱ་སི་ན་དགེ་བསྙེན་ལྔ་<line/>
བརྒྱ་གནས་སོ། །དེ་རྣམས་ཀྱི་རྒྱ་མཚོ་ཆེན་པོར་འདོང་བའི་ཟོང་སྟ་གོན་བྱས་ཏེ། རྒྱ་མཚོ་ཆེན་པོའི་གྲུ་བོ་ཆེ་བསྒྲུབས་ནས་རིམ་གྱིས་རྒྱ་མཚོ་ཆེན་པོར་ཞུགས་པ་དང༌། རྗེས་སུ་མཐུན་པའི་རླུང་གིས་རིན་པོ་ཆེའི་<line/>
གླིང་དུ་ཕྱིན་ཏོ། །དེ་ནས་རིན་པོ་ཆེ་རྣམས་ཀྱིས་གྲུ་བོ་ཆེ་ཡོངས་སུ་བཀང་ནས་ཆས་པ་དང༌། དེ་ནས་རླུང་གིས་བདས་ནས་རྒྱ་མཚོ་ཆེན་པོའི་གླིང་ཞིག་ཏུ་ཕྱིན་ཏོ། །དེ་རྣམས་བྲེད་ཅིང་རེ་བ་མེད་པར་གྱུར་ནས།<line/>
ཡང་དག་པར་རྫོགས་པའི་སངས་རྒྱས་འོད་སྲུང་གི་ཕྱིར་བྱེ་མ་ལས་མཆོད་རྟེན་བྱས་ནས་རིན་པོ་ཆེ་སྣ་ཚོགས་ཀྱི་མཆོད་པ་བྱས་སོ། །དེ་ནས་གཉིད་ལོག་པ་དང༌། ལྷ་ཞིག་གིས་སྨྲས་པ། ཁྱེད་ཅག་མ་<line/>
</page>
<page index="234" id="118A">༄༅། །འཇིགས་པར་བག་ཡོད་པར་བྱོས་ཤིག་དང༌། ཞག་བདུན་གྱི་ཉིན་པར་དུས་རླབས་འོང་བར་འགྱུར་ཏེ། དེ་ནས་ཁྱེད་ཅག་བདེ་ལེགས་སུ་འཛམ་བུའི་གླིང་དུ་ཕྱིན་པར་འགྱུར་<line/>
རོ༑ ༑ནམ་ནངས་ནས་དེ་རྣམས་ཕན་ཚུན་དུ་སྨྲ་ཞིང་གྲོས་བྱ་བར་བརྩམས་ཏེ། ཤེས་ལྡན་དག །བདག་ཅག་ལ་ལྷས་མི་འཇིགས་པ་བསྟན་པ་གང་ཡིན་པ་དེ་ནི། ཡང་དག་པར་རྫོགས་པའི་སངས་<line/>
རྒྱས་འོད་སྲུང་གི་མཐུས་ཡིན་པས་ཡང་དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་ལ་བདག་ཅག་གིས་རིན་པོ་ཆེ་ཕུལ་བ་དག་སླར་བླངས་ཏེ་འདོང་བ་ནི། མི་རིགས་སོ། །ཞེས་དེ་<line/>
རྣམས་ཀྱིས་གཏུགས་ཏེ་སྨོན་ལམ་གདབ་པར་བརྩམས་པ། གང་ཡང་བདག་ཅག་གིས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་བསོད་ནམས་ཀྱི་ཞིང་བླ་ན་མེད་པ་ལ་<line/>
བྱ་བ་བྱས་པའི་དགེ་བའི་རྩ་བ་འདིས། གལ་ཏེ་བདག་ཅག་ལྷ་རྣམས་སུ་སྐྱེས་པར་གྱུར་ན། བདག་ཅག་མཐུ་ཆེ་བ་ཁོ་ནར་གྱུར་ཅིག །གལ་ཏེ་མིའི་ནང་དུ་མི་རྣམས་སུ་སྐྱེས་པར་གྱུར་ན། མཐུ་<line/>
ཆེ་བ་དང༌། མི་རྣམས་སུ་སྐྱེས་ན་ཡང་སུམ་ཅུ་རྩ་གསུམ་གྱི་ལྷ་རྣམས་ཀྱི་དཔེར་རུང་བར་གྱུར་ཅིག་ཅེས་བྱས་སོ། །དགེ་སློང་དག །ཇི་སྙམ་དུ་སེམས། དགེ་བསྙེན་ལྔ་བརྒྱ་པོ་གང་ཡིན་པ་དེ་དག་<line/>
ནི༑ ལི་ཙ་བྱི་ལྔ་བརྒྱ་པོ་འདི་དག་ཉིད་ཡིན་ཏེ། འདི་དག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་ཕྱིར་བྱེ་མའི་མཆོད་རྟེན་བྱས་ཤིང་རིན་པོ་ཆེ་དག་གིས་མཆོད་པ་བྱས་པས།<line/>
</page>
<page index="235" id="118B">དེས་ན་མི་མཐུ་ཆེན་པོ་རྣམས་སུ་སྐྱེས་པར་གྱུར་ཏེ། སུམ་ཅུ་རྩ་གསུམ་པའི་ལྷ་རྣམས་ཀྱི་ཡང་དཔེར་རུང་བར་གྱུར་ཏོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་རྣམ་པར་<line/>
སྨིན་པ་ནི། གཅིག་ཏུ་གནག་པ་ཡིན། འདྲེན་མ་རྣམས་ཀྱི་འདྲེན་མ་ཡིན། གཅིག་ཏུ་དཀར་བ་རྣམས་ཀྱི་ནི། གཅིག་ཏུ་དཀར་བ་ཡིན་ནོ། །དགེ་སློང་དག །དེ་ལྟ་བས་ན། གང་ཡང་ལས་གཅིག་ཏུ་<line/>
གནག་པ་རྣམས་དང༌། འདྲེན་མ་རྣམས་ནི། སྤོངས་ལ། ལས་གཅིག་ཏུ་དཀར་བ་རྣམས་ལ་བརྩལ་བར་བྱ་སྟེ། དགེ་སློང་དག་ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །དེ་ནས་བཅོམ་ལྡན་འདས་ཀྱིས་<line/>
ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཡངས་པ་ཅན་གྱི་གྲོང་ཁྱེར་དུ་སོང་ལ་སྒོའི་ཐེམ་པ་ལ་རྐང་པ་ཞོག་ལ། གསང་སྔགས་ཀྱི་ཚིག་འདི་དང༌། ཚིགས་སུ་བཅད་པ་འདི་སྨྲོས་<line/>
ཤིག༑ བི་ས་ར་ཏ། བི་སར་ཏ། བི་ས་ར་ཏ། བི་ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་ཏོ། །སངས་རྒྱས་ཐམས་ཅད་ཀྱིས་དགོངས་པ། རང་སངས་རྒྱས་ཐམས་<line/>
ཅད་ཀྱིས་དགོངས་པ། དགྲ་བཅོམ་པ་ཐམས་ཅད་ཀྱིས་བསམ་པ། སློབ་པ་ཐམས་ཅད་ཀྱིས་བསམ་པ། ཉན་ཐོས་ཐམས་ཅད་ཀྱིས་བསམ་པ། བདེན་པའི་ཚིག་སྨྲ་བ་ཐམས་ཅད་ཀྱིས་བསམ་པ།<line/>
ཆོས་རྣམས་ཀྱིས་བསམ་པ། འདོད་པའི་དབང་ཕྱུག་གིས་བསམ་པ། ཚངས་པས་བསམ་པ། ཚངས་པ་སོ་སོས་བསམ་པ། དབང་པོས་བསམ་པ། ལྷས་བསམ་པ། ལྷ་མ་ཡིན་གྱི་དབང་པོས་བསམ་<line/>
</page>
<page index="236" id="119A">༄༅། །པ༑ ལྷ་མ་ཡིན་ཐམས་ཅད་ཀྱིས་བསམ་པ། ལྷ་མ་ཡིན་གྱི་མངག་གཞུག་པས་བསམ་པ། འབྱུང་པོ་ཐམས་ཅད་ཀྱིས་བསམ་པ། བི་ས་ར་ཏ། བི་ས་ར་ཏ། བི་ས་ར་ཏ། བི་<line/>
ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་ཏོ། །མུཉྩ་ཏ། མུཉྩ་ཏ། ཡམས་ཀྱི་ནད་ཉེ་བར་ཞི་བར་འདུག་པར་གྱུར་ཅིག །ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ།<line/>
ནིར་གཙྪ་ཏ། སངས་རྒྱས་ལྷ་ཆེན་པོ། ལྷའི་ཡང་ལྷ། ལྷའི་བླ་མ་གཤེགས་ཏེ། དབང་པོ་དང་བཅས་པའི་ལྷ་རྣམས་དང༌། ཚངས་པ་དང་བཅས་པ་རྣམས་དང༌། དབང་བདག་དང་བཅས་པ་རྣམས་<line/>
དང༌། སྐྱེ་རྒུའི་བདག་པོ་དང་བཅས་པ་རྣམས་དང༌། འཇིག་རྟེན་སྐྱོང་བ་བཞི་པོ་དག་ཀྱང་འཇུག་པར་འགྱུར་རོ། །ལྷ་བརྒྱ་སྟོང་ཕྲག་དུ་མ་དག་དང༌། ལྷ་མ་ཡིན་གྱི་དབང་པོ་རྣམས་དང༌། ལྷ་མ་ཡིན་བརྒྱ་<line/>
སྟོང་ཕྲག་དུ་མ་དག་ཀྱང་འཇུག་པར་འགྱུར་རོ། །བཅོམ་ལྡན་འདས་ལ་མངོན་པར་དད་པའི་འབྱུང་པོ་བརྒྱ་སྟོང་ཕྲག་མང་པོ་དག་ཀྱང་སེམས་ཅན་ཐམས་ཅད་ཀྱི་དོན་གྱི་ཕྱིར་འཇུག་སྟེ། དེ་དག་གིས་<line/>
ཁྱེད་རྣམས་ལ་གནོད་པ་བྱེད་པར་འགྱུར་གྱི། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། མྱུར་དུ་བྱེར་ཅིག །ཁྱེད་ཅག་ལས་གང་དག་སྡང་བའི་སེམས་དང་ལྡན་པ་དེ་དག་ནི། བརླག་<line/>
པར་གྱུར་ཅིག །གང་དག་བྱམས་པའི་སེམས་དང་ལྡན་ཞིང་ཉེས་པར་མི་འདོད་ལ་སྲུང་བར་འདོད་པ་དེ་དག་ནི། འཁོད་ཅིག །དགོངས་པ་ལ་ཡང་འཇུག་པར་གྱུར་ཅིག། སངས་རྒྱས་འཇིག་རྟེན་ལ་<line/>
</page>
<page index="237" id="119B">ཐུགས་བརྩེ་བ་ཅན་གྱིས་འདི་སྐད་ཅེས་བཀའ་སྩལ་ཏོ། །སུ་མུ་སུ་མུ། །སུ་མུ་སུ་མུ། སུ་མུ་རུ། སུ་མུ་རུ། སུ་མུ་རུ། སུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མི་རི་མི་རི་<line/>
མི་རི་མི་རི། མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི་ཏི། རི་རི་རི་རི་རི་རི།<line/>
རཱི་རཱི་རཱི་རཱི་རཱི་རཱི་ཏི། མི་རི་མི་རི། མི་རི་མི་རི། མི་རི་མི་རི་ཏི། ཧ་ས། མི་རི་མི་རི་ཏི། མི་རཱི་མི་རཱི། སཱི་སཱི་མི། ཀངྐ་ར། ཀངྐ་ར་ཏ། ཀངྐ་ར་ཏ། ཀངྐ་ར་ཏ། ཀངྐ་ར་ཏ། ཀ་ཙཱ་ཀངྐ་རཱ་ཀངྐ་ཀ་རཱ། ཀངྐ་རཱ། ཀངྐ་རཱ།<line/>
ཀངྐ་རཱ། ཀངྐ་རཱ། ཀངྐ་རཱ། ཀངྐ་རཱ། ཀངྐ་རཱ་ཏི། ཀུ་རཱི་ཤེ། ཀངྐ་རཱི་ཤེ། ཀངྐ་རཱི་ཤེ། རི་རི་རི་རི་རི། རེ་ཕཱ་སཱ་རི། རི་ཕུ་རི་ཕུ། རི་ཕུ་རི་ཕུ་རི་ཕུ་རི་ཕུ་རི་ཕུ། ནཱ་ཐཱ་ནཱ་ཐཱ་ཐཱ། རི་ཕུ་རི་ཕུ། ནཱ་ཐཱ་ཐཱ་ནིར་རིར་གཙྪ་ཏ། རི་<line/>
ཕུ་རི་ཕུ། ནིར་གཙྪ་ཏ། པ་ལ་ཡ་ཏེ། རི་ཕུ་རི་ཕུ། པ་ལ་ཡ་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན། སེམས་ཅན་ཐམས་ཅད་ལ་ཕན་པར་ལྷག་པར་དགོངས་པ། བྱམས་པ་ལ་གནས་པ། ཐུགས་<line/>
རྗེ་དང་དགའ་བ་ལ་གནས་པ། བཏང་སྙོམས་ལ་གནས་པ་གཤེགས་ཏེ། ལྷ་ཐམས་ཅད་དང༌། འབྱུང་པོ་ཐམས་ཅད་ཀྱི་བླ་མ་སངས་རྒྱས་ཀྱིས་ཆོས་ཉིད་ཀྱི་ཡེ་ཤེས་ཀྱི་གསང་སྔགས་ཀྱི་ཚིག་གྲུབ་<line/>
བའི་ཚིགས་སུ་བཅད་པ་འདི་དག་གསུངས་སོ། །གང་གིས་སྲེད་པའི་ཆགས་པ་དག །རྣམ་པར་བཅོམ་ནས་འདུལ་མཛད་པ། །ཐུགས་ཞི་གནོད་པ་མི་མངའ་དེ། །ཁྱེད་ལ་བདེ་ལེགས་མཛད་པར་འགྱུར་<line/>
</page>
<page index="238" id="120A">༄༅། །འདྲེན་པ་གང་ཞིག་འགྲོ་བ་རྣམས། ཐར་པའི་ལམ་དུ་འཛུད་མཛད་ཅིང༌། །ཆོས་རྣམས་ཐམས་ཅད་སྟོན་པ་དེ། །ཁྱེད་ལ་བདེ་ལེགས་མཛད་པར་འགྱུར། །སྟོན་པ་འགྲོ་བ་རྣམས་ཀྱི་<line/>
རྟེན༑ ༑སེམས་ཅན་ཀུན་གྱི་དོན་གྱི་ཕྱིར། །གང་གིས་བདེ་བ་མངའ་མཛད་དེ། །ཁྱེད་ལ་བདེ་ལེགས་མཛད་པར་འགྱུར། །སྐྱོབ་པ་གང་ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་<line/>
གཅིག་བཞིན་དུ་རྟག་བསྐྱངས་དེ། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་འཁོར་བར་འཁོར་བ་ཡི། །སེམས་ཅན་ཀུན་གྱི་སྐྱོབ་གྱུར་པ། །གླིང་དང་དཔུང་གཉེན་གྱུར་པ་དེ། །ཁྱེད་ལ་<line/>
བདེ་ལེགས་མཛད་པར་འགྱུར། །གང་ཞིག་ཆོས་ཀུན་མངོན་སུམ་གྱུར། །གཙང་ཞིང་ས་བ་མི་མངའ་བ། །གསུང་གཙང་གཙང་བར་མཛད་པ་དེ། །ཁྱེད་ལ་བདེ་ལེགས་མཛད་པར་འགྱུར། །དཔའ་བོ་<line/>
ཆེན་པོ་གང་སྐྱེས་པས། །ཕུན་སུམ་ཚོགས་དོན་འབྱོར་གྱུར་ཅིང༌། །དོན་གྲུབ་ཚོགས་ཀྱང་གྲུབ་པ་དེ། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་དང༌། །ནགས་<line/>
ཚལ་བཅས་པར་རབ་གཡོས་ནས། །སེམས་ཅན་ཐམས་ཅད་རབ་དགའ་དེ། །ཁྱེད་ལ་བདེ་ལེགས་མཛད་པར་འགྱུར། །བྱང་ཆུབ་སྙིང་པོར་གང་ཞིག་གིས། །ས་རྣམས་རྣམ་དྲུག་གཡོས་གྱུར་ཅིང༌། །<line/>
བདུད་ཡིད་མི་བདེར་གྱུར་བ་དེ། །ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་གསུངས་པ་གང༌། །ཐུབ་པ་གྲགས་པ་བྱུང་བ་དེ། །ཁྱེད་ལ་བདེ་<line/>
</page>
<page index="239" id="120B">ལེགས་མཛད་པར་འགྱུར། །གང་ཞིག་ཆོས་ཀྱི་ཡིད་འཕྲོག་པས། །མུ་སྟེགས་བྱེད་རྣམས་ཕམ་མཛད་ལ། །ཚོགས་ཀུན་དབང་དུ་མཛད་པ་དེ། །ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་<line/>
ལ་བདེ་ལེགས་མཛད། །བརྒྱ་བྱིན་ལྷར་བཅས་བདེ་ལེགས་དང༌། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་དུས་ཀུན་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང༌། །ལྷ་རྣམས་ཀྱིས་ནི་<line/>
བསམ་པ་ཡིས། །ཁྱེད་རྣམས་དོན་འདོད་གང་ཡིན་པ། །དོན་དེ་དེ་རིང་གྲུབ་གྱུར་ཅིག །རྐང་གཉིས་ཁྱེད་ཅག་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་ཤོག། ཁྱེད་ཅག་ལམ་འགྲོ་བདེ་ལེགས་<line/>
ཤོག༑ ཕྱིར་འོང་དག་ཀྱང་བདེ་ལེགས་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ལ་གནས་པར་ཤོག །ཁྱེད་ཅག་ཀུན་ལ་བདེ་ལེགས་ཤོག །ཁྱེད་ཅག་སྡིག་པར་མ་གྱུར་ཅིག །<line/>
སངས་རྒྱས་ལྷ་ནི་སྟོང་རྣམས་ཀྱིས། །ཡོངས་སུ་བསྐོར་ཏེ་གཤེགས་མཛད་ཀྱི། །སྡང་སེམས་ཅན་རྣམས་བྱེར་གྱུར་ཅིག །སྙིང་རྗེའི་བདག་ཉིད་ཅན་རྣམས་འཁོད། །སངས་རྒྱས་རང་སངས་རྒྱས་རྣམས་<line/>
དང༑ ༑དགྲ་བཅོམ་སློབ་པའི་བདེན་ཚིག་གིས། །འཇིག་རྟེན་མི་ཕན་བྱེད་པ་རྣམས། །གྲོང་ཁྱེར་འདི་ནི་གཏོང་གྱུར་ཅིག །སེམས་ཅན་ཀུན་དང་སྲོག་ཆགས་ཀུན། །འབྱུང་པོ་ཀུན་དང་ཁྱེད་ཅག་ཀུན། །<line/>
བདེ་བ་འབའ་ཞིག་ལྡན་གྱུར་ཅིག །ཐམས་ཅད་ནད་ནི་མེད་གྱུར་ཅིག །ཀུན་གྱིས་བཟང་པོ་མཐོང་གྱུར་ཅིག །གང་ཡང་སྡིག་པར་མ་གྱུར་ཅིག །འབྱུང་པོ་གང་དག་འདིར་ནི་ལྷགས་གྱུར་ཅིང༌། །སའམ་<line/>
</page>
<page index="240" id="121A">༄༅། །འོན་ཏེ་བར་སྣང་གནས་པ་རྣམས། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང༌། །ཉིན་དང་མཚན་དུ་ཆོས་ཀྱང་སྤྱོད་གྱུར་ཅིག །ཅེས་རྗོད་ཅིག། བཙུན་པ། བཀའ་བཞིན་<line/>
འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། ཡངས་པ་ཅན་དུ་སོང་སྟེ། གྲོང་ཁྱེར་གྱི་ཐེམ་པ་ལ་རྐང་པ་བཞག་ནས། གསང་སྔགས་ཀྱི་ཚིག་འདི་དག་དང༌།<line/>
ཚིགས་སུ་བཅད་པ་འདི་དག་སྨྲས་སོ། །བི་ས་ར་ཏ། བི་ས་ར་ཏ། བི་ས་ར་ཏ། བི་ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་ཏོ། །སངས་རྒྱས་ཐམས་ཅད་ཀྱིས་<line/>
དགོངས་པ། རང་སངས་རྒྱས་ཐམས་ཅད་ཀྱིས་དགོངས་པ། དགྲ་བཅོམ་པ་ཐམས་ཅད་ཀྱིས་བསམ་པ། སློབ་པ་ཐམས་ཅད་ཀྱིས་བསམ་པ། ཉན་ཐོས་ཐམས་ཅད་ཀྱིས་བསམ་པ། བདེན་<line/>
པའི་ཚིག་སྨྲ་བ་ཐམས་ཅད་ཀྱིས་བསམ་པ། ཆོས་རྣམས་ཀྱིས་བསམ་པ། འདོད་པའི་དབང་ཕྱུག་གིས་བསམ་པ། ཚངས་པས་བསམ་པ། ཚངས་པ་སོ་སོས་བསམ་པ། དབང་པོས་བསམ་<line/>
པ༑ ལྷས་བསམ་པ། ལྷ་མ་ཡིན་གྱི་དབང་པོས་བསམ་པ། ལྷ་མ་ཡིན་ཐམས་ཅད་ཀྱིས་བསམ་པ། ལྷ་མ་ཡིན་གྱི་མངག་གཞུག་པས་བསམ་པ། འབྱུང་པོ་ཐམས་ཅད་ཀྱིས་བསམ་པ།<line/>
བི་ས་ར་ཏ། བི་ས་ར་ཏ། བི་ས་ར་ཏ། བི་ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་ཏོ། །མུཉྩ་ཏ། མུཉྩ་ཏ། མ་འདུག་ཅིག །ཡམས་ཀྱི་ནད་ཉེ་བར་ཞི་<line/>
</page>
<page index="241" id="121B">བར་འདུག་པར་གྱུར་ཅིག །ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། སངས་རྒྱས་ལྷ་ཆེན་པོ། ལྷའི་ཡང་ལྷ། ལྷའི་བླ་མ་གཤེགས་ཏེ། དབང་པོ་དང་བཅས་པའི་ལྷ་རྣམས་དང༌།<line/>
ཚངས་པ་དང་བཅས་པའི་ལྷ་རྣམས་དང༌། དབང་བདག་དང་བཅས་པ་རྣམས་དང༌། སྐྱེ་རྒུའི་བདག་པོ་དང་བཅས་པ་རྣམས་དང༌། འཇིག་རྟེན་སྐྱོང་བ་བཞི་པོ་དག་ཀྱང་འཇུག་པར་འགྱུར་རོ། །<line/>
ལྷ་བརྒྱ་སྟོང་ཕྲག་དུ་མ་དག་དང༌། ལྷ་མ་ཡིན་གྱི་དབང་པོ་རྣམས་དང༌། ལྷ་མ་ཡིན་བརྒྱ་སྟོང་ཕྲག་དུ་མ་དག་ཀྱང་འཇུག་པར་འགྱུར་རོ། །བཅོམ་ལྡན་འདས་ལ་མངོན་པར་དད་པའི་འབྱུང་པོ་<line/>
བརྒྱ་སྟོང་མང་པོ་དག་ཀྱང་སེམས་ཅན་ཐམས་ཅད་ཀྱི་དོན་གྱི་ཕྱིར་འཇུག་སྟེ། དེ་དག་གིས་ཁྱེད་རྣམས་ལ་གནོད་པ་བྱེད་པར་འགྱུར་གྱི། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། ནིར་གཙྪ་<line/>
ཏ༑ མྱུར་དུ་བྱེར་ཅིག །ཁྱེད་ཅག་ལས་གང་དག་སྡང་བའི་སེམས་དང་ལྡན་པ་དེ་དག་ནི། བརླག་པར་གྱུར་ཅིག །གང་དག་བྱམས་པའི་སེམས་དང་ལྡན་ཞིང་ཉེས་པར་མི་འདོད་ལ། སྲུང་བ་བྱེད་<line/>
པར་འདོད་པ་དེ་དག་ནི། འཁོད་ཅིག །དགོངས་པ་ལ་ཡང་འཇུག་པར་གྱུར་ཅིག །སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་འདི་སྐད་ཅེས་བཀའ་སྩལ་ཏོ། །སུ་མུ། སུ་མུ། སུ་མུ།<line/>
སུ་མུ། སུ་མུ་རུ། སུ་མུ་རུ། སུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མི་རི་མི་རི། མི་རི་མི་རི། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ།<line/>
</page>
<page index="242" id="122A">༄༅། །མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་མུ་རུ། མི་རི་ཏི། རི་རི་རི་རི་རི་རི།<line/>
རཱི་རཱི་རཱི་རཱི་རཱི་རཱི་ཏི། མི་རི་མི་རི། མི་རི་མི་རི། མི་རི་མི་རི་ཏི། ཧ་སི་མི་རི་མི་རི་ཏི། མི་རི་མི་རི། སི་སི་མི། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀ་ཙཱ་ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ།<line/>
ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ། ཀཾ་ཀ་རཱ་ཏཱི། ཀུ་རཱི་ཤེ། ཀཾ་ཀ་རཱི་ཤེ། ཀཾ་ཀ་རཱི་ཤེ། རི་རི་རི་རི་རི་རི། རེ་ཕཱ་སཱ་རི། རི་ཕུ་རི་ཕུ་རི་ཕུ། རི་བུ། རི་ཕུ། རི་ཕུ། རི་ཕུ། ནཱ་ཐཱ་ཐཱ། རི་ཕུ་རི་ཕུ།<line/>
ནཱ་ཐཱ་ཐཱ། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། པ་ལ་ཡ་ཐཱ། རི་ཕུ་རི་ཕུ། པ་ལ་ཡ་ཐཱ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན། སེམས་ཅན་ཐམས་ཅད་ལ་<line/>
ཕན་པར་ལྷག་པར་དགོངས་པ། བྱམས་པ་ལ་གནས་པ། ཐུགས་རྗེ་དང་དགའ་བ་ལ་གནས་པ། བཏང་སྙོམས་ལ་གནས་པ་གཤེགས་ཏེ། ལྷ་ཐམས་ཅད་དང་འབྱུང་པོ་ཐམས་ཅད་ཀྱི་<line/>
བླ་མ༑ སངས་རྒྱས་ཀྱིས་ཆོས་ཉིད་ཀྱི་ཡེ་ཤེས་ཀྱི་གསང་སྔགས་ཀྱི་ཚིག་གྲུབ་པའི་ཚིགས་སུ་བཅད་པ་འདི་དག་གསུངས་སོ། །གང་གིས་སྲེད་པའི་ཆགས་པ་དང༌། རྣམ་པར་བཅོམ་ནས་འདུལ་<line/>
མཛད་པ། །ཐུགས་ཞི་གནོད་པ་མི་མངའ་དེ། །ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཛུད་མཛད་ཅིང༌། །ཆོས་རྣམས་ཐམས་ཅད་<line/>
</page>
<page index="243" id="122B">སྟོན་པ་དེ། །ཁྱེད་ལ་བདེ་ལེགས་མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་གིས་བདེ་བ་མངའ་མཛད་དེ། །ཁྱེད་ལ་བདེ་ལེགས་མཛད་པར་<line/>
འགྱུར། །སྐྱོབ་པ་གང་ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་བཞིན་དུ་བརྟག་བསྐྱངས་དེ། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་འཁོར་བར་འཁོར་<line/>
བ་ཡི༑ ༑སེམས་ཅན་ཀུན་གྱི་སྐྱོབ་གྱུར་པ། །གླིང་དང་དཔུང་གཉེན་གྱུར་པ་དེ། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་ཆོས་ཀུན་མངོན་སུམ་གྱུར། །གཙང་ཞིང་སླུ་བ་མི་མངའ་བ།།<line/>
གསུང་གཙང་གཙང་བར་མཛད་པ་སྟེ། །ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་པ། །ཕུན་སུམ་ཚོགས་དོན་འབྱོར་གྱུར་ཅིང༌། །དོན་གྲུབ་ཚོགས་ཀྱང་གྲུབ་པ་<line/>
དེ༑ ༑ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་དང༌། །ནགས་ཚལ་བཅས་པར་རབ་གཡོས་ནས། །སེམས་ཅན་ཐམས་ཅད་རབ་དགའ་དེ། །ཁྱེད་ལ་བདེ་ལེགས་<line/>
མཛད་པར་འགྱུར། །བྱང་ཆུབ་སྙིང་པོར་གང་ཞིག་གིས། །ས་རྣམས་རྣམ་དྲུག་གཡོས་གྱུར་ཅིང༌། །བདུད་ཡིད་མི་བདེར་གྱུར་པ་དེ། །ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་<line/>
འཁོར་ལོ་བསྐོར་བ་ན། །འཕགས་པའི་བདེན་པ་གསུངས་པ་གང༌། །ཐུབ་པ་གྲགས་པ་འབྱུང་བ་དེ། །ཁྱེད་ལ་བདེ་ལེགས་མཛད་པར་འགྱུར། །གང་གིས་ཆོས་ཀྱི་ཡིད་འཕྲོག་པས། །མུ་<line/>
</page>
<page index="244" id="123A">༄༅། །སྟེགས་བྱེད་རྣམས་ཕམ་མཛད་ལ། །ཚོགས་ཀུན་དབང་དུ་མཛད་པ་དེ། །ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་<line/>
མཛད། །བརྒྱ་བྱིན་ལྷར་བཅས་བདེ་ལེགས་དང༌། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་དུས་ཀུན་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང༌། །ལྷ་རྣམས་ཀྱིས་ནི་<line/>
བསམ་པ་ཡིས། །ཁྱེད་རྣམས་དོན་འདོད་གང་ཡིན་པ། །དོན་དེ་དེ་རིང་གྲུབ་གྱུར་ཅིག །རྐང་གཉིས་ཁྱེད་ཅག་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་ཤོག །ཁྱེད་ཅག་ལམ་<line/>
འགྲོ་བདེ་ལེགས་ཤོག །ཕྱིར་འོང་དག་ཀྱང་བདེ་ལེགས་ཤོག །ཉིན་མོ་བདེ་ལེགས་མཚན་བདེ་ལེགས། །ཉིན་མའི་གུང་ལ་གནས་པར་ཤོག །ཁྱེད་ཅག་ཀུན་ཀྱང་བདེ་ལེགས་ཤོག།<line/>
ཁྱེད་ཅག་སྡིག་པར་མ་གྱུར་ཅིག །སངས་རྒྱས་ལྷ་ནི་སྟོང་རྣམས་ཀྱིས། །ཡོངས་སུ་བསྐོར་ཏེ་གཤེགས་མཛད་ཀྱི། སྡང་སེམས་ཅན་རྣམས་བྱེར་གྱུར་ཅིག །སྙིང་རྗེའི་བདག་ཉིད་ཅན་<line/>
རྣམས་འཁོད། །སངས་རྒྱས་རང་སངས་རྒྱས་རྣམས་དང༌། །དགྲ་བཅོམ་པ་ཡི་བདེན་ཚིག་གིས། །འཇིག་རྟེན་མི་ཕན་བྱེད་པ་རྣམས། །གྲོང་ཁྱེར་འདི་ནི་གཏོང་གྱུར་ཅིག །སེམས་ཅན་<line/>
ཀུན་དང་སྲོག་ཆགས་ཀུན། །འབྱུང་པོ་ཀུན་དང་ཁྱེད་ཅག་ཀུན། །བདེ་བ་འབའ་ཞིག་ལྡན་གྱུར་ཅིག །ཐམས་ཅད་ནད་ནི་མེད་གྱུར་ཅིག །ཀུན་གྱིས་བཟང་པོ་མཐོང་གྱུར་ཅིག །གང་ཡང་<line/>
</page>
<page index="245" id="123B">སྡིག་པར་མ་གྱུར་ཅིག །འབྱུང་པོ་གང་དག་འདིར་ནི་ལྷགས་གྱུར་ཅིང༌། ས་འམ་འོན་ཏེ་བར་སྣང་གནས་པ་རྣམས། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང༌། །ཉིན་དང་མཚན་དུ་ཆོས་ཀྱང་<line/>
སྤྱོད་གྱུར་ཅིག །ཅེས་བརྗོད་པ་དང༌། དེར་སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་མཐུ་དང༌། ལྷ་རྣམས་ཀྱི་ལྷའི་མཐུས་མི་ངས་ཞི་བར་གྱུར་ཏོ། །སྡོམ་ལ། འོད་མ་དང་ནི་དབུས་ཀྱི་གྲོང༌། །<line/>
མི་ཐི་ལ་དང་ལུས་འཕགས་དང༌། །སཱ་ལ་ཁྲོན་པ་ངན་སྤོང་བུ། །ངུར་སྨྲིག་གཙུག་ཕུད་བསྔགས་ལྡན་དང༌། །གནག་ལྷས་དང་ནི་སྡིག་ཅན་དང༌། །ཀུ་ཤའི་གྲོང་ཁྱེར་ཐ་མ་ཡིན། །དེ་ནས་བཅོམ་ལྡན་འདས་<line/>
གྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། འོད་མ་ཅན་གྱི་གྲོང་གང་ན་བར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་<line/>
འདས་ཀྱི་ལྟར་མཉན་ནས། དེ་ནས་བཅོམ་ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་དང༌། འོད་མ་ཅན་གྱི་གྲོང་དུ་བྱོན་ནས། འོད་མ་ཅན་གྱི་གྲོང་གི་བྱང་ཕྱོགས་ཀྱི་གྲོང་ཤིཾ་ཤ་བའི་ཚལ་ན་<line/>
བཞུགས་སོ། །དེའི་ཚེ་མུ་གེ་ཉམ་ང་བ། དགོན་པ་སློང་མོ་པས་ཟས་རྙེད་པར་དཀའ་བ་བྱུང་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ད་ལྟར་འདིར་<line/>
མུ་གེ་ཉམ་ང་བ། དགོན་པ་སློང་མོ་པས་ཟས་རྙེད་པར་དཀའ་བ་བྱུང་གི །དགེ་སློང་དག །ཚུར་ཁྱེད་ལས་སྨོས་འདྲིན་ཇི་ལྟ་བུ་ཡོད་པ་དང༌། གཏམ་འདྲེས་པ་ཇི་ལྟ་བུ་ཡོད་པ་དང༌། འགྲོགས་བཤེས་<line/>
</page>
<page index="246" id="124A">༄༅། །ཇི་ལྟ་བུ་ཡོད་པ་དེ་དག་ནི། ཡངས་པ་ཅན་གྱི་ཉེ་འཁོར་གྱི་སྤོང་བྱེད་ཀྱི་གྲོང་དུ་དབྱར་གནས་པར་དམ་ཆོས་ཤིག །ང་ཡང་བསྙེན་བཀུར་བ་དགེ་སློང་ཀུན་དགའ་བོ་དང༌།<line/>
འོད་མ་ཅན་གྱི་གྲོང་འདི་ཉིད་དུ་དབྱར་གནས་པར་དམ་བཅས་ན་ཐམས་ཅད་བསོད་སྙོམས་ཀྱིས་ཕོངས་པར་མི་འགྱུར་གྲང༌། བཙུན་པ། བཀའ་བཞིན་འཚལ་ཞེས་དགེ་སློང་དེ་རྣམས་ཀྱིས་<line/>
བཅོམ་ལྡན་འདས་ཀྱི་ལྟར་མཉན་ནས་སྨོས་འདྲིན་ཇི་ལྟ་བུ་ཡོད་པ་དང༌། གཏམ་འདྲེས་པ་ཇི་ལྟ་བུ་ཡོད་པ་དང༌། གྲོགས་བཤེས་ཇི་ལྟ་བུ་ཡོད་པ་དག་ནི། ཡངས་པ་ཅན་གྱི་ཉེ་འཁོར་སྤོང་བྱེད་<line/>
ཀྱི་གྲོང་དུ་དབྱར་གནས་པར་དམ་བཅས་སོ། །བཅོམ་ལྡན་འདས་ཀྱང་བསྙེན་བཀུར་བ་དགེ་སློང་ཀུན་དགའ་བོ་དང་འོད་མ་ཅན་གྱི་གྲོང་དེ་ཉིད་དུ་དབྱར་བཞུགས་པར་དམ་བཅས་སོ། །<line/>
དབྱར་གྱི་གནས་དེར་བཅོམ་ལྡན་འདས་སྙུན་ཚབས་ཆེན་པོ། མི་བཟོད་པ། དྲག་པོ་གྲོངས་ལ་ཐུག་པ་ཞིག་གིས་ཐེབས་སོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། བདག་<line/>
ནད་ཚབས་ཆེན་པོ། མི་བཟོད་པ། དྲག་པོ་ཤི་ལ་ཐུག་པས་ཐེབས་ལ། དགེ་སློང་གིས་དགེ་འདུན་ཡང་འཐོར་བར་གྱུར་ན། དགེ་སློང་གི་དགེ་འདུན་འཐོར་བ་ན། བདག་ཡོངས་སུ་མྱ་<line/>
ངན་ལས་འདས་པ་ནི། བདག་གི་ཆ་མ་ཡིན་གྱི། མ་ལ་བདག་གིས་ཚོར་བ་གཅིག་པོ་དེ་བརྩོན་འགྲུས་ཀྱིས་བཅིལ་ལ། མཚན་མ་ཐམས་ཅད་ཡིད་ལ་མི་བྱ་བར་སེམས་ཀྱིས་ཏིང་<line/>
</page>
<page index="247" id="124B">ངེ་འཛིན་མཚན་མ་མེད་པ་ལུས་ཀྱིས་མངོན་སུམ་དུ་བསྒྲུབས་ཏེ་གནས་པར་བྱའོ། །སྙམ་དུ་དགོངས་སོ། །དེ་ནས་བཅོམ་ལྡན་འདས་ཀྱིས་ཚོར་བ་གཅིག་པོ་དེ་བརྩོན་འགྲུས་ཀྱིས་སླར་བཅིལ་<line/>
ནས༑ མཚན་མ་ཐམས་ཅད་ཡིད་ལ་མི་མཛད་པས། སེམས་ཀྱི་ཏིང་ངེ་འཛིན་མཚན་མ་མེད་པ་སྐུས་མངོན་སུམ་དུ་མཛད་དེ་བསྒྲུབས་ནས་བཞུགས་ཏེ། དེས་ན་བཅོམ་ལྡན་འདས་ལྷག་པར་སྤྱོད་པ་<line/>
དང༌། ལྷག་པར་འཚོ་བར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་དགོངས་ཀ་ནང་དུ་ཡང་དག་འཇོག་ལས་ལངས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་<line/>
འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།<line/>
བཙུན་པ། བཅོམ་ལྡན་འདས་སྙུན་ཚབས་ཆེན་པོ། མི་བཟད་པ། དྲག་པོ་གྲོངས་ལ་ཐུག་པས་ཐེབས་པ་གློ་བར་ཆུད་ནས། བདག་གི་ལུས་དུག་འཚལ་བ་བཞིན་དུ་ཕྱོགས་ཀྱང་བསླད།<line/>
བདག་གིས་ཐོས་པའི་ཆོས་རྣམས་ཀྱང་བསྐྱུད་པར་གྱུར་ལགས་ཏེ། དེ་ལ་བདག་གློ་བ་རེ་བ་ན་རེ་ཞིག་བཅོམ་ལྡན་འདས་ཀྱིས་དགེ་སློང་གི་དགེ་འདུན་གྱི་སླད་དུ་ཞལ་ཆེམས་ཅུང་ཟད་བཀའ་<line/>
མ་སྩལ་གྱི་བར་དུ། ཡོངས་སུ་མྱ་ངན་ལས་མི་འདའོ་སྙམ་དུ་བགྱིད་དོ། །ཀུན་དགའ་བོ། གང་ཞིག་འདི་སྙམ་དུ། དགེ་སློང་གི་དགེ་འདུན་ནི། བདག་གི་ཡིན་ཏེ། བདག་གིས་དགེ་<line/>
</page>
<page index="248" id="125A">༄༅། །སློང་གི་དགེ་འདུན་བསྟན་པར་བྱའོ། །བདག་གིས་དགེ་སློང་གི་དགེ་འདུན་དྲང་ངོ་སྙམ་དུ་སེམས་པ་དེ་ནི། དགེ་འདུན་གྱི་ཕྱིར་ཁ་ཆེམས་ཅུང་ཟད་སྨྲ་བར་འགྱུར་<line/>
བ་ཉིད་ན། ཀུན་དགའ་བོ། ང་ལ་ནི་འདི་སྙམ་དུ་དགེ་སློང་གི་དགེ་འདུན་ནི། ངའི་ཡིན་ཏེ། ངས་དགེ་སློང་གི་དགེ་འདུན་བསྟན་པར་བྱའོ། །ངས་དགེ་སློང་གི་དགེ་འདུན་དྲང་ངོ་སྙམ་དུ་<line/>
དགོངས་པ་མི་མངའ་ན། ངས་དགེ་སློང་གི་དགེ་འདུན་གྱི་ཕྱིར་ཞལ་ཆེམས་ཁོ་ན་ཅུང་ཟད་བསྟན་དུ་ཅི་ཡོད། གཞན་ཡང༌། ཀུན་དགའ་བོ། ང་ལ་དགེ་སློང་གི་དགེ་འདུན་གྱི་རག་ལུས་པ་<line/>
ཅི་ཞིག་ཡོད། ཀུན་དགའ་བོས། ངས་རྟག་ཏུ་གོམས་པར་བྱ་བའི་ཆོས་འདི་ལྟ་སྟེ། དྲན་པ་ཉེ་བར་གཞག་པ་བཞི་དང༌། ཡང་དག་པར་སྤོང་བ་བཞི་དང༌། རྫུ་འཕྲུལ་གྱི་རྐང་པ་བཞི་<line/>
དང༌། དབང་པོ་ལྔ་དང༌། སྟོབས་ལྔ་དང༌། བྱང་ཆུབ་ཀྱི་ཡན་ལག་བདུན་དང༌། འཕགས་པའི་ལམ་ཡན་ལག་བརྒྱད་པ་ནི། བཤད་ཟིན་ཏོ།། །།འདུལ་བ་གཞི། བམ་པོ་ཉི་<line/>
ཤུ་རྩ་དགུ་པ། ཀུན་དགའ་བོ། དེ་བཞིན་གཤེགས་པ་ལ་ནི། གང་ཞིག་གཞན་དག་གིས་ཤེས་ན་མི་རུང་བས། དེ་བཞིན་གཤེགས་པས་བཅབ་བོ། །སྙམ་དུ་དགོངས་པའི་སློབ་<line/>
དཔོན་གྱི་དཔེ་མཁྱུད་མི་མངའོ། །ཀུན་དགའ་བོ། འོན་ཀྱང་གང་གི་ཚེ། དེ་བཞིན་གཤེགས་པ་སྙུན་ཚབས་ཆེན་པོ། མི་བཟད་པ། དྲག་པོ་གྲོངས་ལ་ཐུག་པས་ཐེབས། དེ་ལ་ང་འདི་སྙམ་<line/>
</page>
<page index="249" id="125B">དུ་སེམས་ཏེ། བདག་ནད་ཚབས་ཆེན་པོ། མི་བཟོད་པ། དྲག་པོ་ཤི་ལ་ཐུག་པས་ཐེབས་ལ། དགེ་སློང་གི་དགེ་འདུན་ཡང་འཐོར་བར་གྱུར་ན། དགེ་སློང་གི་དགེ་འདུན་འཐོར་བ་ན། བདག་ཡོངས་<line/>
སུ་མྱ་ངན་ལས་འདའ་བ་ནི། བདག་གི་ཆ་མ་ཡིན་གྱི། མ་ལ་བདག་གིས་ཚོར་བ་གཅིག་པོ་དེ་བརྩོན་འགྲུས་ཀྱིས་སླར་བཅིལ་ལ། མཚན་མ་ཐམས་ཅད་ཡིད་ལ་མི་བྱ་བར་སེམས་ཀྱི་ཏིང་ངེ་འཛིན་<line/>
མཚན་མ་མེད་པ་ལུས་ཀྱིས་མངོན་སུམ་དུ་བསྒྲུབས་ནས་གནས་པར་བྱའོ། །སྙམ་ནས། ངས་ཚོར་བ་གཅིག་པུ་དེ་བརྩོན་འགྲུས་ཀྱིས་སླར་བཅིལ་ནས། མཚན་མ་ཐམས་ཅད་ཡིད་ལ་མི་མཛད་པར་<line/>
སེམས་ཀྱི་ཏིང་ངེ་འཛིན་མཚན་མ་མེད་པ་སྐུས་མངོན་སུམ་དུ་བསྒྲུབས་ཏེ་བཞུགས་ཏེ། དེས་ན། དེ་བཞིན་གཤེགས་པ་ལྷག་པར་སྤྱོད་པ་དང་ལྡན་ཞིང་ལྷག་པར་འཚོ་བར་གྱུར་ཏོ། །གཞན་ཡང་<line/>
ཀུན་དགའ་བོ། ད་ནི། དེ་བཞིན་གཤེགས་པའི་ན་ཚོད་ལོ་བརྒྱད་ཅུ་ལོན་པས། སྐུ་བགྲེས་འཁོགས་གཏུགས་པར་གྱུར་ཏེ། རྣམ་པ་གཉིས་ལ་བརྟེན་ནས་འཚོའོ། །དཔེར་ན། ཤིང་རྟ་རྙིང་<line/>
པ་རྣམ་པ་གཉིས་ལ་བརྟེན་ནས་བརྟན་པ་དེ་བཞིན་དུ། དེ་བཞིན་གཤེགས་པ་ཡང་ན་ཚོད་ལོ་བརྒྱད་ཅུ་ལོན་པས། སྐུ་བགྲེས་འཁོགས་གཏུགས་པར་གྱུར་ཏེ། རྣམ་པ་གཉིས་ལ་བརྟེན་<line/>
ནས་འཚོའོ། །དེ་ལྟ་བས་ན་ཀུན་དགའ་བོ་ཁྱོད་མྱ་ངན་མ་བྱེད་ཅིག །ཉོན་མོངས་པར་མ་བྱེད་ཅིག །སྨྲེ་སྔགས་མ་འདོན་ཅིག །སྐྱེ་བ་དང༌། བྱུང་བ་དང༌། བྱས་པ་དང༌། འདུས་བྱས་པ་དང༌།<line/>
</page>
<page index="250" id="126A">༄༅། །བསགས་པ་གང་ཡིན་པ་རྟེན་ཅིང་འབྲེལ་པར་འབྱུང་བ། རྣམ་པར་འགྱེས་པའི་ཆོས་ཅན་དེ་ལ་མི་འཇིག་པ་དེ་ལྟ་བུ་ལྟ་ག་ལ་རྙེད་དེ། དེ་ནི། གནས་མེད་དོ། །<line/>
ཀུན་དགའ་བོ། གང་ཡང་ངས་ཁྱོད་ལ་སྡུག་པ་དང༌། ཕངས་པ་དང༌། དགའ་བ་དང༌། ཡིད་དུ་འོང་བ་ཐམས་ཅད་དང་འབྲལ་བ་དང༌། འཇིག་པ་དང༌། འགྱེས་པ་དང༌། མི་ལྡན་པར་འགྱུར་<line/>
བར་སྔ་ནས་བཤད་ཟིན་ཏོ། །ཀུན་དགའ་བོ། དེ་ལྟ་བས་ན། ད་ལྟའམ། ང་འདས་ཀྱང་རུང༌། བདག་ཉིད་གླིང་དང༌། བདག་ཉིད་སྐྱབས་དང༌། ཆོས་ཀྱི་གླིང་དང༌། ཆོས་ཀྱི་སྐྱབས་ཀྱིས་<line/>
གནས་པར་བྱའི། གླིང་གཞན་དང་སྐྱབས་གཞན་གྱིས་མ་ཡིན་ནོ། །དེ་ཅིའི་ཕྱིར་ཞེ་ན། ཀུན་དགའ་བོ། ད་ལྟའམ། ང་འདས་ཀྱང་རུང༌། གང་སུ་དག་བདག་ཉིད་གླིང་དང༌། བདག་ཉིད་<line/>
སྐྱབས་དང༌། ཆོས་ཀྱི་གླིང་དང༌། ཆོས་ཀྱི་སྐྱབས་ཀྱིས་གནས་པར་བྱེད་ཀྱི། གླིང་གཞན་དང༌། སྐྱབས་གཞན་གྱིས་ནི། མ་ཡིན་པ་དེ་དག་ནི། འདི་ལྟ་སྟེ། ངའི་ཉན་ཐོས་བསླབ་པ་<line/>
འདོད་པ་རྣམས་ཀྱི་མཆོག་ཡིན་ནོ། །ཀུན་དགའ་བོ། ཇི་ལྟར་ན། དགེ་སློང་གིས་བདག་ཉིད་གླིང་དང༌། བདག་ཉིད་སྐྱབས་དང༌། ཆོས་ཀྱི་གླིང་དང༌། ཆོས་ཀྱི་སྐྱབས་ཀྱིས་གནས་པར་བྱའི།<line/>
གླིང་གཞན་དང༌། སྐྱབས་གཞན་གྱིས་ནི་མ་ཡིན་ཞེ་ན། ཀུན་དགའ་བོ། འདི་ལ་དགེ་སློང་ནང་གི་ལུས་ལ་ལུས་ཀྱི་རྗེས་སུ་ལྟ་ཞིང༌། བརྩོན་འགྲུས་དང༌། ཤེས་བཞིན་དང༌། དྲན་པ་<line/>
</page>
<page index="251" id="126B">དང་ལྡན་པས། འཇིག་རྟེན་གནོད་སེམས་དང༌། ཡིད་མི་བདེ་བ་སྤངས་ནས་གནས་སོ། །ཕྱིའི་ལུས་དང༌། ནང་དང་ཕྱིའི་ལུས་དང༌། ནང་གི་ཚོར་བ་རྣམས་དང༌། ཕྱིའི་ཚོར་བ་རྣམས་དང༌། ནང་དང་ཕྱིའི་ཚོར་བ་<line/>
རྣམས་དང༌། ནང་གི་སེམས་དང༌། ཕྱིའི་སེམས་དང༌། ནང་དང་ཕྱིའི་སེམས་དང༌། ནང་གི་ཆོས་རྣམས་དང༌། ཕྱིའི་ཆོས་རྣམས་དང༌། ནང་དང་ཕྱིའི་ཆོས་རྣམས་ལ་ཆོས་ཀྱི་རྗེས་སུ་ལྟ་ཞིང༌། བརྩོན་འགྲུས་<line/>
དང༌། ཤེས་བཞིན་དང༌། དྲན་པ་དང་ལྡན་པས། འཇིག་རྟེན་ལ་གནོད་སེམས་དང༌། ཡིད་མི་བདེ་བ་སྤངས་ནས་གནས་པ་སྟེ། ཀུན་དགའ་བོ། དགེ་སློང་འདི་ལྟ་བུ་ནི། བདག་ཉིད་གླིང་དང༌། བདག་ཉིད་<line/>
སྐྱབས་དང༌། ཆོས་ཀྱི་གླིང་དང༌། ཆོས་ཀྱི་སྐྱབས་ཀྱིས་གནས་ཀྱི། གླིང་གཞན་དང༌། སྐྱབས་གཞན་གྱིས་ནི། མ་ཡིན་པ་ཡིན་ནོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་<line/>
བཀའ་སྩལ་པ། ཀུན་དགའ་བོ། དབུས་ཀྱི་གྲོང་གང་ན་བར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་<line/>
ལྡན་འདས་ཀྱིས་ཕྱོགས་གཞན་ཞིག་ཏུ་འཛུམ་པ་མཛད་དོ། །ཆོས་ཉིད་ཀྱིས་གང་གི་ཚེ། སངས་རྒྱས་བཅོམ་ལྡན་འདས་རྣམས་འཛུམ་པར་མཛད་པ་དེའི་ཚེ། བཅོམ་ལྡན་འདས་ཀྱི་ཞལ་ནས་འོད་<line/>
ཟེར་སྔོན་པ་དང༌། སེར་པོ་དང༌། དམར་པོ་དང༌། དཀར་པོ་དག་བྱུང་ཞིང༌། ཁ་ཅིག་ནི། འོག་ཏུ་འགྲོའོ། །ཁ་ཅིག་ནི་སྟེང་དུ་འགྲོའོ། །གང་དག་འོག་ཏུ་སོང་བ་དེ་དག་ནི། ཡང་སོས་དང༌། ཐིག་<line/>
</page>
<page index="252" id="127A">༄༅། །ནག་དང༌། བསྡུས་གཞོམ་དང༌། ངུ་འབོད་དང༌། ངུ་འབོད་ཆེན་པོ་དང༌། ཚ་བ་དང༌། རབ་ཏུ་ཚ་བ་དང༌། མནར་མེད་པ་དང༌། ཆུ་བུར་ཅན་དང༌། ཆུ་བུར་རྡོལ་བ་དང༌།<line/>
སོ་ཐམས་ཐམས་དང༌། ཀྱི་ཧུད་ཟེར་བ་དང༌། ཨ་ཆུ་ཟེར་བ་དང༌། ཨུཏྤ་ལ་ལྟར་གས་པ་དང༌། པདྨ་ལྟར་གས་པ་དང༌། པདྨ་ལྟར་གས་པ་ཆེན་པོའི་སེམས་ཅན་དམྱལ་བ་རྣམས་སུ་སོང་ནས།<line/>
ཚ་བའི་སེམས་ཅན་དམྱལ་བ་གང་དག་ཡིན་པ་དེ་དག་ལ་ནི། བསིལ་བར་འབབ་བོ། །གྲང་བའི་སེམས་ཅན་དམྱལ་བ་གང་དག་ཡིན་པ་དེ་དག་ལ་དྲོ་བར་འབབ་བོ། །དེས་སེམས་ཅན་དེ་རྣམས་<line/>
ཀྱི་གནོད་པའི་ཁྱད་པར་དག་སོ་སོར་བཅིལ་ལོ། །དེ་རྣམས་འདི་སྙམ་དུ་སེམས་ཏེ། ཤེས་ལྡན་དག །ཅི། བདག་ཅག་འདི་ནས་ཤི་འཕོས་སམ། འོན་ཏེ་གཞན་ཏུ་སྐྱེས་སྙམ་པ་དང༌། དེ་<line/>
རྣམས་དང་པ་བསྐྱེད་པའི་ཕྱིར་བཅོམ་ལྡན་འདས་ཀྱིས་སྤྲུལ་པ་ཞིག་བཏང་ངོ༌། །དེ་རྣམས་ཀྱིས་སྤྲུལ་པ་མཐོང་ནས་འདི་སྙམ་དུ་སེམས་ཏེ། ཤེས་ལྡན་དག །བདག་ཅག་<line/>
ནི༑ འདི་ནས་ཤི་འཕོས་པ་ཡང་མེད་ལ། གཞན་དུ་སྐྱེས་པའང་མེད་མོད་ཀྱི། འོན་ཀྱང་སྔོན་མ་མཐོང་བའི་སེམས་ཅན་འདིའི་མཐུས་བདག་ཅག་གི་སྡུག་བསྔལ་གྱི་ཁྱད་པར་རྣམས་སོ་<line/>
སོར་བཅིལ་ལོ། །ཞེས་དེ་རྣམས་སྤྲུལ་པ་ལ་སེམས་མངོན་པར་དང་པར་གྱུར་པས་དམྱལ་བ་མྱོང་བར་འགྱུར་བའི་ལས་དེ་ཟད་པར་བྱས་ནས། གང་དུ་བདེན་པ་རྣམས་ཀྱི་སྣོད་དུ་རུང་བར་<line/>
</page>
<page index="253" id="127B">འགྱུར་བ། ལྷ་དང་མི་རྣམས་ཀྱི་ནང་དུ་ཉིང་མཚམས་སྦྱོར་བ་བཟུང་ངོ༌། །གང་དག་སྟེང་དུ་སོང་བ་དེ་དག་ནི། རྒྱལ་ཆེན་བཞིའི་རིས་དང༌། སུམ་ཅུ་རྩ་གསུམ་པ་དང༌། འཐབ་བྲལ་དང༌། དགའ་<line/>
ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་དང༌། ཚངས་རིས་དང༌། ཚངས་པའི་མདུན་ན་འདོན་དང༌། ཚངས་པ་ཆེན་པོ་དང༌། འོད་ཆུང་དང༌། ཚད་མེད་འོད་དང༌། འོད་གསལ་<line/>
དང༌། དགེ་ཆུང་དང༌། ཚད་མེད་དགེ་དང༌། དགེ་རྒྱས་དང༌། སྤྲིན་མེད་དང༌། བསོད་རྣམས་སྐྱེས་དང༌། འབྲས་བུ་ཆེ་དང༌། མི་ཆེ་བ་དང༌། མི་གདུང་བ་དང༌། གྱ་ནོམ་སྣང་བ་དང༌། ཤིན་ཏུ་མཐོང་<line/>
བ་དང༌། འོག་མིན་གྱི་ལྷ་རྣམས་ཀྱི་ནང་དུ་སོང་ནས་མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པའི་དབྱངས་སྒྲོག་ཅིང་ཚིགས་སུ་བཅད་པ་གཉིས་ཀྱིས་ཀྱང་བསྒྲགས་སོ། །<line/>
བརྩམ་པར་བྱ་ཞིང་འབྱུང་བར་བྱ། །སངས་རྒྱས་བསྟན་ལ་འཇུག་པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །<line/>
ཆོས་འདུལ་འདི་ལ་བརྩོན་གྱུར་ན། །སྐྱེ་བའི་འཁོར་བ་རབ་སྤངས་ནས། །སྡུག་བསྔལ་ཐ་མར་བྱེད་པར་འགྱུར། །དེ་ནས་འོད་ཟེར་དེ་དག་གིས། སྟོང་གསུམ་གྱི་སྟོང་ཆེན་པོའི་འཇིག་རྟེན་<line/>
གྱི་ཁམས་བྱུལ་ནས། བཅོམ་ལྡན་འདས་ཀྱི་རྗེས་བཞིན་དུ་འགྲོའོ། །དེ་ལ་གལ་ཏེ་བཅོམ་ལྡན་འདས་ཀྱིས་འདས་པའི་ལས་ལུང་སྟོན་པར་བཞེད་ན་ནི། བཅོམ་ལྡན་འདས་ཀྱི་སྣམ་ལོགས་<line/>
</page>
<page index="254" id="128A">༄༅། །སུ་ནུབ་པར་འགྱུར་རོ། །མ་འོངས་པ་ལུང་སྟོན་པར་བཞེད་ན་ནི། མདུན་ལོགས་སུ་ནུབ་པར་འགྱུར་རོ། །དམྱལ་བར་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་<line/>
མཐིལ་དུ་ནུབ་པར་འགྱུར་རོ། །དུད་འགྲོར་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་རྟིང་པར་ནུབ་པར་འགྱུར་རོ། །ཡི་དྭགས་སུ་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་མཐེ་བོར་ནུབ་<line/>
པར་འགྱུར་རོ། །མིར་སྐྱེ་བར་ལུང་སྟོན་པར་བཞེད་ན་ནི། ཞབས་ཀྱི་པུས་མོར་ནུབ་པར་འགྱུར་རོ། །སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་ལུང་སྟོན་པར་བཞེད་ན་ནི། ཕྱག་གཡོན་པའི་<line/>
མཐིལ་དུ་ནུབ་པར་འགྱུར། འཁོར་ལོས་བསྒྱུར་བའི་རྒྱལ་པོར་ལུང་སྟོན་པར་བཞེད་ན་ནི། ཕྱག་གཡས་པའི་མཐིལ་དུ་ནུབ་པར་འགྱུར། ལྷར་སྐྱེ་བར་ལུང་སྟོན་པར་བཞེད་ན་ནི། ལྟེ་བར་<line/>
ནུབ་པར་འགྱུར། ཉན་ཐོས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་ནི། ཞལ་གྱི་ནང་དུ་ནུབ་པར་འགྱུར། རང་སངས་རྒྱས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་ནི། མཛོད་སྤུར་ནུབ་པར་<line/>
འགྱུར། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་བཞེད་ན་ནི། དབུའི་གཙུག་ཏུ་ནུབ་པར་འགྱུར་རོ། །དེ་ནས་འོད་ཟེར་དེ་དག་གིས་བཅོམ་ལྡན་འདས་ལ་ལན་གསུམ་<line/>
བསྐོར་བ་བྱས་ནས་བཅོམ་ལྡན་འདས་ཀྱི་དབུའི་གཙུག་ཏུ་ནུབ་བོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ནས་ཞུས་པ། ཁ་དོག་སྣ་ཚོགས་སྟོང་གིས་བཀྲ་<line/>
</page>
<page index="255" id="128B">བ་ཡི༑ ༑ཚོགས་རྣམས་ཞལ་གྱི་ནང་ནས་བྱུང་གྱུར་པ། །ཇི་ལྟར་གདུགས་ནི་ཤར་བར་གྱུར་པ་བཞིན། །དེ་ཡིས་ཕྱོགས་རྣམས་ཀུན་ཏུ་སྣང་བར་བགྱིས། །ཡང་ཚིགས་སུ་བཅད་པ་དག་གིས་<line/>
གསོལ་པ། རྒོད་བྲལ་ཞུམ་དང་རྒྱགས་པ་སྤངས་པ་ཡི། །སངས་རྒྱས་འགྲོ་ནང་མཆོག་གི་རྒྱུར་གྱུར་པ། །རྒྱལ་བ་དགྲ་ཐུལ་བྱེད་རྒྱུ་མ་མཆིས་པ། །རྩ་ལག་དུང་ལྟར་དཀར་འཛུམ་སྟོན་མི་མཛད། །<line/>
དེ་སླད་བརྟན་པ་ཉིད་བློས་དུས་མཁྱེན་ནས། །རྒྱལ་བའི་དབང་པོ་ཐུབ་པ་སྐྱེས་ཀྱི་མཆོག །ཉན་པར་འཚལ་བའི་ཉན་པ་པོ་རྣམས་ཀྱི། །ཐེ་ཚོམ་སྐྱེས་པ་གསུང་ཚིག་བརྟན་པ་དང༌། །དམ་པ་བཟང་པོ་<line/>
དག་གིས་བསལ་དུ་གསོལ། །ཚྭ་ཆུའི་རི་བོ་ལྟ་བུར་བརྟན་པའི་མཆོག །རྫོགས་སངས་རྒྱས་རྣམས་གློ་བུར་འཛུམ་མི་སྟོན། །བརྟན་པ་ཇི་སླད་འཛུམ་པ་སྟོན་མཛད་པ། །སྐྱེ་བོ་ཕལ་ཆེན་འདི་དག་<line/>
དེ་ཉན་འཚལ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་དེ་བཞིན་ནོ། །དེ་དེ་བཞིན་ཏེ། ཀུན་དགའ་བོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་<line/>
སངས་རྒྱས་ནི། རྒྱུ་མེད་རྐྱེན་མེད་པར་འཛུམ་པ་མི་མཛད་དོ། །ཀུན་དགའ་བོ། ཁྱོད་ཀྱིས་ས་ཕྱོགས་འདི་མཐོང་ངམ། བཙུན་པ། འདི་མཐོང་ལགས་སོ། །ཀུན་དགའ་བོ། ཕྱོགས་འདིར་ཡང་<line/>
དག་པར་རྫོགས་པའི་སངས་རྒྱས་གསུམ་བཞུགས་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོས་མྱུར་བ་མྱུར་བར་བླ་གོས་བཞི་ལྟབ་ཏུ་བྱས་ཏེ་བཏིང་ནས་བཅོམ་ལྡན་འདས་ལ་<line/>
</page>
<page index="256" id="129A">༄༅། །འདི་སྐད་ཅེས་གསོལ་ཏོ། །བཅོམ་ལྡན་འདས་གདན་བཤམས་པ་ཁོ་ན་ལ་བཞུགས་ཤིག་དང༌། ས་ཕྱོགས་འདིར་ཡང་དག་པར་རྫོགས་པའི་སངས་རྒྱས་<line/>
བཞིས་ཡོངས་སུ་ལོངས་སྤྱད་པར་འགྱུར་ལགས་སོ། །བཅོམ་ལྡན་འདས་གདན་བཤམས་པ་ཉིད་ལ་བཞུགས་སོ། །སྐད་ཅིག་གཅིག་ལ་བཞུགས་ནས། ཚེ་ལྡན་པ་ཀུན་དགའ་བོ་ལ་བཀའ་<line/>
སྩལ་པ། ཀུན་དགའ་བོ། གྲོང་ཁྱེར་མི་ཐི་ལ་གང་ན་བར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་<line/>
བཅོམ་ལྡན་འདས་ལུས་འཕགས་ཀྱི་ལྗོངས་རྒྱུ་ཞིང་གཤེགས་པ་ན། མི་ཐི་ལར་བྱོན་ནས། མི་ཐི་ལའི་ལྷ་ཆེན་པོ་ཨ་མྲའི་ཚལ་ན་བཞུགས་སོ། །དེ་ནས་བཅོམ་ལྡན་འདས་ཀྱིས་ས་ཕྱོགས་<line/>
གཞན་ཞིག་ཏུ་འཛུམ་པ་མཛད་དོ། །ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་འཛུམ་པ་མཛད་པ་མཐོང་ངོ༌། །མཐོང་ནས་ཀྱང༌། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་<line/>
པ༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་མ་མཆིས་རྐྱེན་མ་མཆིས་པར་འཛུམ་པ་མི་མཛད་ན། བཙུན་པ། འཛུམ་པ་མཛད་པ་དེའི་རྒྱུ་གང་<line/>
ལགས། རྐྱེན་གང་ལགས། ཀུན་དགའ་བོ། དེ་དེ་བཞིན་ནོ། །དེ་དེ་བཞིན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་མེད་རྐྱེན་མེད་<line/>
</page>
<page index="257" id="129B">པར་འཇུམ་པ་མི་མཛད་དོ། །ཀུན་དགའ་བོ། སྔོན་བྱུང་བ་མི་རྣམས་ཀྱི་ཚེ་ལོ་བརྒྱད་ཁྲི་ཐུབ་པར་གྱུར་ཏེ། མི་ཚེ་ལོ་བརྒྱད་ཁྲི་པ་རྣམས་ཀྱི་འཛམ་བུའི་གླིང་འདི་འབྱོར་པ་དང༌། རྒྱས་པ་དང༌། བདེ་བ་དང༌།<line/>
ལོ་ལེགས་པ་དང༌། སྐྱེ་བོ་དང་མི་མང་པོས་གང་བ་གྲོང་དང༌། གྲོང་རྡལ་དང༌། ཡུལ་འཁོར་དང༌། རྒྱལ་པོའི་ཕོ་བྲང་གི་བར་བྱ་གག་གི་འཕུར་སྟབས་ཀྱིས་ཆོད་པར་བྱུང་བར་གྱུར་ཏོ། །མི་ཚེ་ལོ་བརྒྱད་<line/>
ཁྲི་པ་རྣམས་ལ། ལུས་ཀྱི་གནོད་པ་ནི། འདི་ལྟ་བུ་དག་འབྱུང་སྟེ། འདི་ལྟ་སྟེ། གྲང་བ་དང༌། ཚ་བ་དང༌། བཀྲེས་པ་དང༌། སྐོམ་པ་དང༌། འདོད་པ་དང༌། ཡི་ག་ཆུས་པ་དང༌། རྒ་བ་ཡིན་ནོ། །མི་ཚེ་ལོ་<line/>
བརྒྱད་ཁྲི་པ་རྣམས་ཀྱི་བུ་མོ་ནི། བཙས་ནས་ལོ་ལྔ་བརྒྱ་ལོན་པ་དང༌། ཁྱོ་ལ་གཏོང་བར་བྱེད་དེ། དཔེར་ན། ད་ལྟར་གྱི་ལོ་བཅོ་ལྔའམ། ལོ་བཅུ་དྲུག་ལོན་པ་བཞིན་ནོ། །ཀུན་དགའ་བོ། །མི་རྣམས་ཀྱི་<line/>
ཚེ་ལོ་བརྒྱད་ཁྲི་ཐུབ་པ་ན། འཁོར་ལོས་བསྒྱུར་བའི་རྒྱལ་པོ་ཆེན་པོ་ཞེས་བྱ་བ། མཐའ་བཞིར་རྣམ་པར་རྒྱལ་བ། ཆོས་དང་ལྡན་པ། ཆོས་ཀྱི་རྒྱལ་པོ། རིན་པོ་ཆེ་སྣ་བདུན་དང་ལྡན་པ་ཞིག་བྱུང་ངོ༌། །དེའི་<line/>
རིན་པོ་ཆེ་སྣ་བདུན་ནི། འདི་ལྟ་བུ་བྱུང་སྟེ། འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་ནི། བློན་<line/>
པོ་རིན་པོ་ཆེ་ཉིད་ཡིན་ནོ། །དེ་ལ་ཡང་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང་བར་བྱུང་སྟེ། དེ་རྒྱ་མཚོ་ལ་ཐུག་པའི་ས་<line/>
</page>
<page index="258" id="130A">༄༅། །ཆེན་པོ་མ་ལུས་པ་གནོད་པར་བསྡོ་བ་མེད་ཅིང་འཚེ་བ་མེད་པ། འདི་ཉིད་ཆད་པ་མེད་ཅིང་མཚོན་གྱིས་བདའ་བ་མེད་ལ། ཆོས་དང་མཐུན་ཞིང་སྙོམས་པར་ཕབ་སྟེ་<line/>
གནས་སོ། །དེ་ནས་རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་འབྲེག་མཁན་གྱི་མིས་འཆོས་པ་ན། འབྲེག་མཁན་གྱི་མི་ལ་སྨྲས་པ། ཀྱེ་ནང་རྗེ། ངའི་དབུ་ལ་སྐྲ་དཀར་པོ་སྐྱེས་པ་ཁྱོད་ཀྱིས་མཐོང་<line/>
བ་དང་ལྷའི་ཕོ་ཉ་བྱུང་བ་ཡིན་གྱི། དེའི་ཚེ་ངའི་སྙན་དུ་གསོལ་ཅིང༌། ལྷ། བཀའ་བཞིན་འཚལ་ཞེས་འབྲེག་མཁན་གྱི་མིས། རྒྱལ་པོ་ལྷ་ཆེན་པོའི་ལྟར་མཉན་ཏོ། །དུས་གཞན་ཞིག་ན་འབྲེག་<line/>
མཁན་གྱིས་རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་འཆོས་པ་ན། རྒྱལ་པོ་ལྷ་ཆེན་པོའི་མགོ་ལ་སྐྲ་དཀར་པོ་སྐྱེས་པས་ལྷའི་ཕོ་ཉ་བྱུང་བར་མཐོང་ངོ༌། །མཐོང་ནས་ཀྱང་རྒྱལ་པོ་ལྷ་ཆེན་པོ་ལ་འདི་སྐད་ཅེས་<line/>
སྨྲས་སོ། །ལྷ་མཁྱེན་པར་མཛད་དུ་གསོལ། ཁྱེད་ཀྱི་དབུ་ལ་སྐྲ་དཀར་པོ་སྐྱེས་པས་ལྷའི་ཕོ་ཉ་བྱུང་ལགས་སོ། །དེས་སྨྲས་པ། ཀྱེ་ནང་རྗེ། ཁྱོད་ཀྱི་སྐྲ་དཀར་པོ་དེ་དག་མི་འབྲེག་པར་དལ་གྱིས་<line/>
དལ་བུ་དལ་བུས་ཕྱུང་ལ་ངའི་ལག་ཏུ་བྱིན་ཅིག། ལྷ། བཀའ་བཞིན་འཚལ་ཞེས་འབྲེག་མཁན་གྱིས་རྒྱལ་པོ་ལྷ་ཆེན་པོའི་ལྟར་མཉན་ནས། སྐྲ་དཀར་པོ་དེ་གསེར་གྱི་སྨང་ཚེར་གྱིས་མི་འབྲེག་<line/>
པར་དལ་གྱིས་ཕྱུང་ནས། རྒྱལ་པོ་ལྷ་ཆེན་པོའི་ལག་པར་བཞག་གོ །དེ་ནས་རྒྱལ་པོ་ལྷ་ཆེན་པོས་སྐྲ་དཀར་པོ་དེ་ལག་པ་གཉིས་ཀྱིས་དྲངས་ནས་ཚིགས་སུ་བཅད་དེ་སྨྲས་པ། ད་ནི་བདག་གི་མགོ་<line/>
</page>
<page index="259" id="130B">བོ་ལ༑ ༑ན་ཚོད་འཇོམས་པའི་སྐྲ་སྐྱེས་ཏེ། །ལྷ་ཡི་ཕོ་ཉ་བྱུང་གྱུར་པས། །བདག་གི་རབ་བྱུང་དུས་ལ་བབ། །བདག་གིས་མི་རྣམས་ཀྱི་འདོད་པ་ནི། སྤྱད་ཟིན་གྱི། བདག་གིས་ལྷའི་འདོད་པ་<line/>
དག་བཙལ་བའི་དུས་ལ་བབ་ཀྱི། མ་ལ་བདག་གིས་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ལ། རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །སྙམ་ནས། དེ་ནས་<line/>
རྒྱལ་པོ་ལྷ་ཆེན་པོས་གཞོན་ནུ་ཕོ་ཉས་བཀུག་ནས་འདི་སྐད་ཅེས་སྨྲས་སོ། །བུ་གཞོན་ནུ་ཤེས་པར་གྱིས་ཤིག། ངའི་མགོ་ལ་སྐྲ་དཀར་པོ་སྐྱེས་པས་ལྷའི་ཕོ་ཉ་བྱུང་བར་གྱུར་ཏོ། །ངས་མི་རྣམས་<line/>
ཀྱི་འདོད་པ་སྤྱད་ཟིན་པས། ངས་ལྷའི་འདོད་པ་དག་བཙལ་བའི་དུས་ལ་བབ་སྟེ། ངས་བུ་གཞོན་ནུ་ཁྱོད་ལ་རྒྱ་མཚོའི་མཐའ་ཀླས་པའི་ས་ཆེན་པོ་འདི་གཏད་ཀྱི། དེ་ཁྱོད་ཀྱིས་ཆོས་བཞིན་གྱིས་<line/>
རྗེས་སུ་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །འགའ་ཞིག་ཆོས་མ་ཡིན་པ་སྤྱོད་དམ་འདྲེན་མར་སྤྱོད་ན། ཁྱོད་ཀྱིས་ཡུལ་འཁོར་དུ་གནས་སུ་མ་གཞུག་ཅིག །བུ་གཞོན་ནུ་གང་གི་<line/>
ཚེ་ཁྱེད་ཀྱང་མགོ་ལ་སྐྲ་དཀར་པོ་སྐྱེས་པ་མཐོང་བ་དང་ལྷའི་ཕོ་ཉ་འོངས་པ་ཡིན་གྱི། དེའི་ཚེ་ཁྱོད་ཀྱིས་ཀྱང་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་ཆུག་ལ། རྒྱལ་པོའི་དྲང་སྲོང་གི་ཚངས་<line/>
པར་སྤྱད་པ་སྤྱོད་ཅིག །འདི་ལྟར། བུ་གཞོན་ནུ་ཁྱོད་ཀྱིས་དགེ་བའི་ལམ་ངེས་པ་སྲོལ་དོད་པ་དེ་ལྟ་བུའི་རྗེས་བསམ་པར་བྱའི། རྒྱུན་ཆད་པར་མ་བྱེད་ཅིག །སྐྱེས་བུ་ཐ་ཤལ་དུ་གྱུར་ཏ་རེ། བུ་གཞོན་<line/>
</page>
<page index="260" id="131A">༄༅། །ནུ་འགའ་ཞིག་འདི་ལྟ་བུའི་སྐྱེས་བུ་བཟང་པོ་རྒྱུན་དུ་བྱུང་བའི་དགེ་བའི་ལམ་ངེས་པ་སྲོལ་དོད་པ་དེ་ལྟ་བུའི་རྗེས་མི་འཚོ་བ་གང་ཡིན་པ་དེ། དེ་རྣམས་ཀྱི་རྒྱུན་གཅོད་<line/>
པ་ཡིན་ཞིང༌། དེ་དེ་རྣམས་ཀྱི་ནང་ན་སྐྱེས་བུ་ཐ་ཤལ་དུ་གྱུར་པ་ཡིན་ནོ། །དེ་ལྟ་བས་ན། ང་ཁྱོད་ལ་འདི་སྐད་ཅེས། གང་གི་ཚེ་ཁྱོད་ཀྱིས་འདི་ལྟ་བུའི་སྐྱེས་བུ་བཟང་པོ་རྒྱུན་དུ་བྱུང་བའི་དགེ་བའི་ལམ་<line/>
ངེས་པ་སྲོལ་དོད་པ་དེ་ལྟ་བུའི་རྗེས་སོབས་ལ་རྒྱུན་ཆད་པར་མ་བྱེད་ཅིག །སྐྱེས་བུ་ཐ་ཤལ་དུ་གྱུར་པར་མ་བྱེད་ཅིག་ཅེས་སྨྲའོ། །དེ་ནས་རྒྱལ་པོ་ལྷ་ཆེན་པོས་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་<line/>
ལ་དབང་བྱེད་དུ་བཅུག་ནས་མི་ཐི་ལའི་ལྷ་ཆེན་པོའི་ཨ་མྲའི་ཚལ་དེ་ཉིད་དུ་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །ཀུན་དགའ་བོ། རྒྱལ་པོ་ལྷ་ཆེན་པོས་གཞོན་ནུ་ཐུ་བོ་གང་ཡིན་པ་དེ།<line/>
རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ལ། དེའི་མིང་ཡང་འཁོར་ལོས་བསྒྱུར་བའི་རྒྱལ་པོ་ལྷ་ཆེན་པོ་ཞེས་བྱ་བ། མཐའ་བཞིར་རྣམ་པར་རྒྱལ་པ་ཞེས་བྱ་བ་ནས་གནས་སོ། །ཞེས་བྱ་བའི་<line/>
བར་གོང་མ་བཞིན་དུའོ། །དེ་ནས་རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་འབྲེག་མཁན་གྱིས་མིས་འཆོས་པ་ན་ཞེས་བྱ་བ་ནས་དེ་དེ་རྣམས་ཀྱི་ནང་ན་སྐྱེས་བུ་ཐ་ཤལ་དུ་གྱུར་བ་ཡིན་ནོ། །ཞེས་བྱ་བའི་<line/>
བར་གོང་མ་བཞིན་དུའོ། །དེ་ནས་རྒྱལ་པོ་ལྷ་ཆེན་པོའི་གཞོན་ནུ་ཐོ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ནས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དེ། ཀུན་དགའ་བོ། བུ་<line/>
</page>
<page index="261" id="131B">དང་ཚ་བོ་དང་ཡང་ཚ་དང་གསུམ་ཚ་ལ་སོགས་པ་དེ་ལྟར་བརྒྱུད་པས་ལྷ་ཆེན་པོ་བརྒྱད་ཁྲི་བཞི་སྟོང་མི་ཐི་ལའི་ལྷ་ཆེན་པོའི་ཨ་མྲའི་ཚལ་དེ་ཉིད་དུ་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །དེ་<line/>
རྣམས་ཀྱི་ཐ་མ་རྒྱལ་པོ་མུ་ཁྱུད་ཅེས་བྱ་བ། ཆོས་ཀྱི་རྒྱལ་པོ། ཆོས་དང་ལྡན་པ། ཆོས་ལ་གནས་པའི་རྒྱལ་པོ་ཆེན་པོ་ཞིག་བྱུང་སྟེ། དེ་བཙུན་མོ་དང༌། གཞོན་ནུ་དང༌། བློན་པོ་དང༌། ཁྲོམ་གྱི་རུ་<line/>
བ་དང༌། གྲོང་མི་དང༌། ཡུལ་མི་དག་དང་ཆོས་སྤྱོད་དེ་སྦྱིན་པ་དག་གཏོང༌། བསོད་ནམས་དག་བྱེད་ཅིང་བསྙེན་གནས་ལ་གནས་ཏེ་ཚུལ་ཁྲིམས་ཡང་དག་པར་བླངས་ནས་འདུག་གོ །དེའི་ཚེ་ལྷའི་<line/>
དབང་པོ་བརྒྱ་བྱིན། ལྷའི་མདུན་ས་ཆོས་བཟང་དུ་སུམ་ཅུ་རྩ་གསུམ་པའི་ལྷ་འདུས་ཤིང་འཁོད་པ་རྣམས་ཀྱི་མདུན་དུ་བསྔགས་པ་རྗོད་པར་བྱེད་དེ། གྲོགས་པོ་དག །ལུས་འཕགས་ཀྱི་མི་རྣམས་ཀྱི་རྙེད་<line/>
པ་ལེགས་པར་རྙེད་དེ། ལུས་འཕགས་ཀྱི་མི་དེ་རྣམས་ཀྱི་རྒྱལ་པོ་མུ་ཁྱུད་ནི། ཆོས་ཀྱི་རྒྱལ་པོ། ཆོས་དང་ལྡན་པ། ཆོས་ལ་གནས་པའི་རྒྱལ་པོ་ཆེན་པོ་དེ། བཙུན་མོ་དང་ཞེས་བྱ་བ་ནས་ཚུལ་ཁྲིམས་<line/>
ཡང་དག་པར་བླངས་ཏེ་འདུག་གོ །ཞེས་བྱ་བའི་བར་གོང་མ་བཞིན་དུའོ། །གྲོགས་པོ་དག །ཁྱེད་ཅག་རྒྱལ་པོ་མུ་ཁྱུད་ལྟ་བར་འདོད་དམ། ཀོའུ་ཤི་ཀ། ཤིན་ཏུ་འཚལ་ལོ། །གྲོགས་པོ་དག །དེའི་ཕྱིར་<line/>
ཁྱོད་ཅག་སྡོད་ཅིག་དང༌། ཁོ་བོས་རེ་ཞིག་རྒྱལ་པོ་མུ་ཁྱུད་ལྟའོ། །དེ་ནས་ལྷའི་དབང་པོ་བརྒྱ་བྱིན། དཔེར་ན། སྐྱེས་བུ་སྟོབས་དང་ལྡན་པའི་ལག་པ་བསྐུམ་པ་ལས་བརྐྱང་བའམ། བརྐྱང་བ་ལས་བསྐུམ་<line/>
</page>
<page index="262" id="132A">༄༅། །པ་ཙམ་གྱིས་སུམ་ཅུ་རྩ་གསུམ་པའི་ལྷ་རྣམས་ཀྱི་ལྷའི་མདུན་ས་ཆོས་བཟང་ནས་མི་སྣང་བར་གྱུར་ཏེ། མི་ཐི་ལར་རྒྱལ་པོ་མུ་ཁྱུད་ཀྱི་ཁང་བཟང་དུ་འདུག་གོ །འདི་སྐད་<line/>
ཅེས་ཀྱང་སྨྲས་ཏེ། མུ་ཁྱུད། ཁྱོད་ལ་ལྷའི་མདུན་ས་ཆོས་བཟང་དུ་སུམ་ཅུ་རྩ་གསུམ་པའི་ལྷ་འདུས་ཤིང་འདུག་པ་རྣམས་བསྔགས་པ་བརྗོད་པ་ནི། ཁྱོད་ཀྱིས་རྙེད་པ་ལེགས་པར་རྙེད་དོ། །གྲོགས་པོ་<line/>
ལུས་འཕགས་ཀྱི་མི་རྣམས་ཀྱིས་རྙེད་པ་ཞེས་བྱ་བ་ནས་ཚུལ་ཁྲིམས་ཡང་དག་པར་བླངས་ཏེ་འདུག་པར་བྱེད་དོ། །ཞེས་བྱ་བའི་བར་གོང་མ་བཞིན་དུའོ། །མུ་ཁྱུད། ཁྱོད་སུམ་ཅུ་རྩ་གསུམ་པའི་<line/>
ལྷ་རྣམས་བལྟ་བའི་ཕྱིར་འགྲོ་འདོད་དམ། ཀོའུ་ཤི་ཀ། བདག་སུམ་ཅུ་རྩ་གསུམ་པའི་ལྷ་རྣམས་བལྟ་བའི་ཕྱིར་མཆི་བར་འཚལ་ལོ། །མུ་ཁྱུད། དེའི་ཕྱིར་སྡོད་ཅིག་དང༌། རེ་ཞིག་ཁོ་བོས་<line/>
ཁྱོད་ལ་རྟ་ཅང་ཤེས་སྟོང་དང་ལྡན་པའི་ཤིང་རྟ་བསྐུར་གྱི། དེའི་ནང་དུ་ཁྱོད་ཞུགས་ལ་མ་གཡོ་བར་ཤོག་ཅིག །དེ་བཞིན་དུ་བགྱིའོ། །ཞེས་རྒྱལ་པོ་མུ་ཁྱུད་ཀྱིས་ལྷའི་དབང་པོ་བརྒྱ་བྱིན་གྱི་<line/>
ལྟར་མཉན་ཏོ། །དེ་ནས་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་ནས་ཁ་ལོ་སྒྱུར་བ་མ་ལ་གདུ་ལ་སྨྲས་པ། མ་ལ་གདུ། ཁྱོད་སོང་ལ་མྱུར་བ་ཁོ་ནར་རྟ་ཅང་ཤེས་<line/>
སྟོང་དང་ལྡན་པའི་ཤིང་རྟ་བཤམས་ཏེ། རྒྱལ་པོ་མུ་ཁྱུད་གང་ན་བ་དེར་སོང་ལ་ཕྱིན་ནས་འདི་སྐད་ཅེས། མུ་ཁྱུད། ཁྱོད་ལ་ལྷའི་དབང་པོ་བརྒྱ་བྱིན་གྱིས། རྟ་ཅང་ཤེས་སྟོང་ལྡན་པའི་ཤིང་རྟ་<line/>
</page>
<page index="263" id="132B">བསྐུར་བ་འདི་ཡིན་གྱི། འདིར་ཁྱོད་ཞུགས་ལ་མ་གཡོ་བར་ཤོག་ཅིག་ཅེས་སྨྲོས་ཤིག །ཀོའུ་ཤི་ཀ། ཁྱོད་ཀྱིས་གསུངས་པ་ཤིན་ཏུ་བཟང་ངོ༌། །ཞེས་ཁ་ལོ་སྒྱུར་བ་མ་ལ་གདུས་ལྷའི་དབང་པོ་བརྒྱ་བྱིན་<line/>
གྱི་ལྟར་མཉན་ནས། མྱུར་བ་ཁོ་ནར་རྟ་ཅང་ཤེས་སྟོང་དང་ལྡན་པའི་ཤིང་རྟ་བཤམས་ནས། རྒྱལ་པོ་མུ་ཁྱུད་གང་ན་བ་དེར་སོང་སྟེ་ཕྱིན་པ་དང་འདི་སྐད་ཅེས་སྨྲས་སོ། །མུ་ཁྱུད་ཁྱོད་ལ་ལྷའི་དབང་<line/>
པོ་བརྒྱ་བྱིན་གྱིས་རྟ་ཅང་ཤེས་སྟོང་དང་ལྡན་པའི་ཤིང་རྟ་བསྐུར་བ་འདི་ཡིན་གྱི། འདིར་ཁྱོད་ཞུགས་ལ་མ་གཡོ་བར་ཤོག་ཅིག་ཅེས་ཟེར་རོ། །ཀུན་དགའ་བོ། རྒྱལ་པོ་མུ་ཁྱུད་རྟ་ཅང་ཤེས་སྟོང་དང་<line/>
ལྡན་པའི་ཤིང་རྟའི་ནང་དུ་མི་གཡོ་བར་ཞུགས་པ་དང༌། དེ་ནས་ཁ་ལོ་སྒྱུར་བ་མ་ལ་གདུས་རྒྱལ་པོ་མུ་ཁྱུད་ལ་འདི་སྐད་ཅེས་སྨྲས་སོ། །མུ་ཁྱུད། ཁྱོད་ཀྱི་ཤིང་རྟ་གང་ལོགས་སུ་དྲང༌། གང་ན་སེམས་<line/>
ཅན་སྡིག་པའི་ལས་ཅན་རྣམས། སྡིག་པ་མི་དགེ་བའི་ལས་ཀྱི་རྣམ་པར་སྨིན་པ་སོ་སོར་ཉམས་སུ་མྱོང་བ་ལོགས་སུའམ། གང་ན་སེམས་ཅན་དགེ་བའི་ལས་ཅན་རྣམས། ལས་དགེ་བའི་རྣམ་པར་<line/>
སྨིན་པ་སོ་སོར་ཉམས་སུ་མྱོང་བ་ལོགས་སུ་དྲང༌། མ་ལ་གདུ། དེའི་ཕྱིར་ཁོ་བོས་གང་དུ་གཉི་ག་མཐོང་བར་འགྱུར་བ། གང་ན་སེམས་ཅན་སྡིག་པའི་ལས་ཅན་རྣམས། སྡིག་པ་མི་དགེ་བའི་ལས་<line/>
ཀྱི་རྣམ་པར་སྨིན་པ་སོ་སོར་ཉམས་སུ་མྱོང་བ་དག་ཡོད་པ་དང༌། གང་ན་སེམས་ཅན་དགེ་བའི་ལས་ཅན་རྣམས། ལས་དགེ་བའི་རྣམ་པར་སྨིན་པ་སོ་སོར་ཉམས་སུ་མྱོང་བ་དག་ཡོད་པ་དེར་ཤིང་རྟ་<line/>
</page>
<page index="264" id="133A">༄༅། །དྲོངས་ཤིག །དེ་ནས་ཁ་ལོ་སྒྱུར་བ་མ་ལ་གདུས། རྒྱལ་པོ་མུ་ཁྱུད་ཀྱི་ཤིང་རྟ། གང་ན་སེམས་ཅན་སྡིག་པ་མི་དགེ་བའི་ལས་ཀྱི་རྣམ་པར་སྨིན་པ་སོ་སོར་ཉམས་སུ་<line/>
མྱོང་བ་དག་ཡོད་པ་དང༌། གང་ན་སེམས་ཅན་དགེ་བའི་ལས་ཅན་རྣམས། ལས་དགེ་བའི་རྣམ་པར་སྨིན་པ་སོ་སོར་ཉམས་སུ་མྱོང་བ་དག་ཡོད་པ་གཉི་ག་རྒྱལ་པོ་མུ་ཁྱུད་ཀྱིས་ཇི་ལྟར་མཐོང་<line/>
བར་འགྱུར་བ་དེ་ལྟར་དྲངས་སོ། །ཀུན་དགའ་བོ། རྒྱལ་པོ་མུ་ཁྱུད་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་ནས། རྒྱལ་པོ་མུ་ཁྱུད་ལྷའི་མདུན་ས་ཆོས་བཟང་དུ་ཞུགས་པ་དང་ལྷའི་དབང་པོ་<line/>
བརྒྱ་བྱིན་གྱིས་རྒྱལ་པོ་མུ་ཁྱུད་ལ་སྟན་ཕྱེད་བསྟབས་ནས། རྒྱལ་པོ་མུ་ཁྱུད་དང་ལྷའི་དབང་པོ་བརྒྱ་བྱིན་སྟན་ཕྱེད་ཕྱེད་ལ་འཁོད་དོ། །ཀུན་དགའ་བོ། རྒྱལ་པོ་མུ་ཁྱུད་དང་ལྷའི་དབང་པོ་བརྒྱ་<line/>
བྱིན་སྟན་ཕྱེད་ཕྱེད་ལ་འཁོད་པ་ན། ཁྱད་པར་རམ། བསམ་པའམ། ཐ་དད་དུ་བྱ་བ་མེད་ཀྱི། གཞན་དུ་ན་ལྷའི་དབང་པོ་བརྒྱ་བྱིན་ནི། མིག་འཛུམ་པར་མི་བྱེད་དོ། །དེ་ནས་ལྷའི་དབང་པོ་བརྒྱ་<line/>
བྱིན་གྱིས་རྒྱལ་པོ་མུ་ཁྱུད་ལ་འདི་སྐད་ཅེས་སྨྲས་སོ། །མུ་ཁྱུད། འདི་ཉིད་དུ་འདུག་ལ་མུ་ཁྱུད་ཁྱོད་དགའ་བར་སྤྱོད་ཅིག །འདོད་པའི་ཡོན་ཏན་ལྔ་འབྱོར་ཅིང་ལྡན་པ་ལ་རྩེད་མོ་བྱོས་ཤིག།<line/>
དགའ་བར་སྤྱོད་ཅིག །དགའ་མགུར་སྤྱོད་ཅིག །དེ་ནས་རྒྱལ་པོ་མུ་ཁྱུད་ཀྱིས་དེའི་ཚེ་ཚིགས་སུ་བཅད་དེ་སྨྲས་པ། ཇི་ལྟར་སྣོད་དང་ཤིང་རྟ་དག །རེ་ཞིག་དུས་ཀྱི་བརྙན་པོ་ལྟར། །གཞན་དག་<line/>
</page>
<page index="265" id="133B">དབང་སྒྱུར་གང་ཡིན་པའི། །གནས་ཀྱང་དེ་དང་འདྲ་བ་ཡིན། །འདི་ནས་མི་ཐི་ལར་སོང་ལ། །དགེ་བ་མང་པོ་རྣམས་བྱ་སྟེ། །བསོད་ནམས་བྱས་ཤིང་འབྱོར་བྱས་ནས། །མཐོ་རིས་སུ་ནི་འགྲོ་བར་བྱ། །ཀུན་<line/>
དགའ་བོ། དེའི་ཚེ་དེའི་དུས་ན་རྒྱལ་པོ་ལྷ་ཆེན་པོ་ཞེས་བྱ་བ་གང་གིས་དགེ་བའི་ལམ་ངེས་པ་དེ་ལ་ཞུགས་ཤིང༌། གང་དགེ་བའི་ལམ་ངེས་པ་ལ་ཞུགས་པ་ལ་བརྟེན་ནས་ལྷ་ཆེན་པོ་བརྒྱད་ཁྲི་བཞི་སྟོང་མི་<line/>
ཐི་ལའི་ལྷ་ཆེན་པོའི་ཨ་མྲའི་ཚལ་འདི་ཉིད་དུ་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་པར་གྱུར་པ་བྱུང་བ་གང་ཡིན་པ་དེ། གཞན་ཡིན་པ་སྙམ་དུ་སེམས་ན། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་<line/>
ཕྱིར་ཞེ་ན། ཀུན་དགའ་བོ། ང་ཉིད་དེའི་ཚེ་དེའི་དུས་ན་རྒྱལ་པོ་ལྷ་ཆེན་པོ་ཞེས་བྱ་བར་གྱུར་ཏེ། ང་ཉིད་ཀྱིས་དགེ་བའི་ལམ་ངེས་པ་དེ་སྲོལ་བཏོད་ཅིང༌། དགེ་བའི་ལས་ངེས་པ་སྲོལ་དོད་པ་ལ་བརྟེན་ནས་ལྷ་<line/>
ཆེན་པོ་བརྒྱད་ཁྲི་བཞི་སྟོང་གིས་མི་ཐི་ལ་འདི་ཉིད་ན་ལྷ་ཆེན་པོའི་ཨ་མྲའི་ཚལ་འདི་ཉིད་དུ་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །དེ་ཅིའི་ཕྱིར་ཞེ་ན། ཀུན་དགའ་བོ། །དེའི་ཚེ་ང་འདོད་ཆགས་<line/>
དང་བཅས། ཞེ་སྡང་དང་བཅས། གཏི་མུག་དང་བཅས་པར་གྱུར་ཏེ། སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་<line/>
དང༌། འཁྲུག་པ་ལས་ཡོངས་སུ་མ་གྲོལ་ཞིང་སྡུག་བསྔལ་ལས་ཡོངས་སུ་མ་གྲོལ་ལོ་ཞེས་གསུང་ངོ༌། །ཀུན་དགའ་བོ། ད་ནི། ང་ཉིད་འཇིག་རྟེན་དུ་སྟོན་པ་དེ་བཞིན་གཤེགས་པ་དགྲ་བཅོམ་པ་<line/>
</page>
<page index="266" id="134A">༄༅། །ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་<line/>
རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སུ་གྱུར་ནས། འདོད་ཆགས་དང་བྲལ། ཞེ་སྡང་དང་བྲལ། གཏི་མུག་དང་བྲལ་བས་སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་<line/>
འདོན་པ་དང༌། སྡུག་བསྔལ་པ་དང༌། ཡིད་མི་བདེ་བ་དང༌། འཁྲུག་པ་ལས་ཡོངས་སུ་གྲོལ་ཞིང་སྡུག་བསྔལ་ལས་ཡོངས་སུ་གྲོལ་ལོ་ཞེས་གསུང་ངོ༌། །ཀུན་དགའ་བོ། དེ་ལྟར་ན་ཡང་ངས་དགེ་བའི་ལམ་ངེས་<line/>
པ་སྲོལ་གཏོད་པ་དེ་ལ་བརྟེན་ནས་སེམས་ཅན་སྐྱེ་བའི་ཆོས་ཅན་རྣམས་ནི། སྐྱེ་བའི་ཆོས་ཉིད་ལས་ཡོངས་སུ་གྲོལ་བར་འགྱུར། སེམས་ཅན་རྒ་བ་དང༌། ན་བ་དང༌། འཆི་བ་དང༌། མྱ་ངན་དང༌། སྨྲེ་སྔགས་<line/>
འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པའི་ཆོས་ཅན་རྣམས་ནི། འཁྲུག་པའི་ཆོས་ཉིད་ལས་ཡོངས་སུ་གྲོལ་བར་འགྱུར། ངས་དགེ་བའི་ལམ་ངེས་པ་ལ་ཞུགས་ཤིང༌། དགེ་<line/>
བའི་ལམ་ངེས་པ་ལ་ཞུགས་པ་དེ་ལ་བརྟེན་ནས་སེམས་ཅན་སྐྱེ་བའི་ཆོས་ཅན་ནས་སེམས་ཅན་འཁྲུག་པའི་ཆོས་ཅན་གྱི་བར་དག་འཁྲུག་པའི་ཆོས་ཉིད་ལས་ཡོངས་སུ་གྲོལ་བར་འགྱུར་བ་དེ་གང་ཡིན་ཞེ་ན།<line/>
འདི་ལྟ་སྟེ། འཕགས་པའི་ལམ་ཡན་ལག་བརྒྱད་པ་ཡིན་ཏེ། འདི་ལྟ་སྟེ། ཡང་དག་པའི་ལྟ་བ་དང༌། ཡང་དག་པའི་རྟོག་པ་དང༌། ཡང་དག་པའི་ངག་དང༌། ཡང་དག་པའི་ལས་ཀྱི་མཐའ་དང༌། ཡང་དག་པའི་<line/>
</page>
<page index="267" id="134B">འཚོ་བ་དང༌། ཡང་དག་པའི་རྩོལ་བ་དང༌། ཡང་དག་པའི་དྲན་པ་དང༌། ཡང་དག་པའི་ཏིང་ངེ་འཛིན་ཏེ། འདི་ནི། ངས་དགེ་བའི་ལམ་ངེས་པ་ལ་ཞུགས་པ། དགེ་བའི་ལམ་ངེས་པ་ལ་ཞུགས་པ་དེ་ལ་བརྟེན་<line/>
ནས་སེམས་ཅན་སྐྱེ་བའི་ཆོས་ཅན་ནས་གོང་མ་བཞིན་དུ་འཁྲུག་པའི་ཆོས་ཉིད་ལས་ཡོངས་སུ་གྲོལ་བར་འགྱུར་བའི་བར་ཡིན་ནོ། །ཀུན་དགའ་བོ། ཁྱོད་ཀྱིས་ཀྱང་དེ་བཞིན་དུ་དགེ་བའི་ལམ་ངེས་པ་སྲོལ་<line/>
དོད་པ་དེ་ལྟ་བུའི་རྗེས་བསབ་པར་བྱ་ཡི། རྒྱུན་ཆད་པར་མ་བྱེད་ཅིག །སྐྱེས་བུ་ཐ་ཤལ་དུ་གྱུར་པར་མ་བྱེད་ཅིག །ཀུན་དགའ་བོ། གང་ལ་ལ་དེ་ལྟ་བུའི་ཉན་ཐོས་བཟང་པོ་རྒྱུན་དུ་བྱུང་བའི་དགེ་བའི་ལམ་ངེས་<line/>
པ་སྲོལ་དོད་པ་དེ་ལྟ་བུའི་རྗེས་མི་འཚོབ་པ་དེ་ནི། དེ་རྣམས་ཀྱི་རྒྱུན་གཅོད་པ་ཡིན་ཞིང༌། དེ་དེ་རྣམས་ཀྱི་སྐྱེས་བུ་ཐ་ཤལ་དུ་གྱུར་བ་ཡིན་ནོ། །དེ་བས་ན། ང་ཁྱོད་ལ་འདི་སྐད་དུ། ཅི་ནས་ཀྱང་ཁྱོད་ཀྱིས་དེ་ལྟ་<line/>
བུའི་ཉན་ཐོས་བཟང་པོ་རྒྱུན་དུ་བྱུང་བའི་ལམ་ངེས་པ་སྲོལ་དོད་པ་དེ་ལྟ་བུ་དེའི་རྗེས་སུ་སོབས་ཤིག །རྒྱུན་ཆད་པར་མ་བྱེད་ཅིག །སྐྱེས་བུ་ཐ་ཤལ་དུ་གྱུར་པར་མ་བྱེད་ཅིག་ཅེས་སྨྲའོ། །དེ་ནས་བཅོམ་ལྡན་འདས་<line/>
ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ལུས་འཕགས་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་<line/>
ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་ལུས་འཕགས་སུ་བྱོན་ནས་ལུས་འཕགས་ཀྱི་ཕྱོགས་གཞན་ཞིག་ཏུ་འཛུམ་པ་མཛད་དོ། །ཞེས་བྱ་བ་ནས་སངས་རྒྱས་བཞིའི་གདན་ཡིན་ནོ་ཞེས་བྱ་བ་དང༌།<line/>
</page>
<page index="268" id="135A">༄༅། །སྐད་ཅིག་བཞུགས་ནས་ཞེས་བྱ་བ་རྒྱས་པར་གོང་མ་བཞིན་ནོ། །ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ས་ལ་གང་ན་བར་འདོང་ངོ༌། །<line/>
བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། བཅོམ་ལྡན་འདས་སྤོང་བྱེད་ནས་ལྗོངས་རྒྱུ་ཞིང་གཤེགས་པ་དང༌། ས་ལར་<line/>
བྱོན་ནས་ས་ལའི་བྲམ་ཟེའི་གྲོང་ན་བཞུགས་སོ། །དེ་ནས་བཅོམ་ལྡན་འདས་སྔ་དྲོ་ན་བཟའ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ཏེ་ས་ལར་བསོད་སྙོམས་ལ་ཞུགས་སོ། །དེ་<line/>
ནས་བདུད་སྡིག་ཅན་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མ་འདིས་ལའི་བྲམ་ཟེའི་གྲོང་ན་འདུག་སྟེ། སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་ས་ལར་བསོད་སྙོམས་<line/>
ལ་ཞུགས་ཀྱི། མ་ལ་བདག་གིས་ས་ལའི་བྲམ་ཟེ་དང༌། ཁྱིམ་བདག་རྣམས་ཇི་ལྟར་དགེ་སྦྱོང་གོའུ་ཏ་མས་ལྷུང་བཟེད་བཀྲུས་ཏེ་ས་ལར་བསོད་སྙོམས་ལ་ཞུགས་པ། བཀྲུས་པ་དེ་ཁོ་ན་བཞིན་<line/>
བསོད་སྙོམས་ཁམ་འགའ་ཡང་མ་རྙེད་པར་ཕྱིར་ལྡོག་པ་དེ་ལྟ་དེ་ལྟར་བྱིན་གྱིས་པ་བརླབ་བོ། །སྙམ་མོ། །དེ་ནས་བདུད་སྡིག་ཅན་གྱིས་ས་ལའི་བྲམ་ཟེ་དང་ཁྱིམ་བདག་རྣམས་བཅོམ་ལྡན་འདས་ཀྱིས་<line/>
ཇི་ལྟར་ལྷུང་བཟེད་བཀྲུས་ཏེ་ས་ལར་བསོད་སྙོམས་ལ་ཞུགས་པ། བཀྲུས་པ་དེ་ཁོ་ན་བཞིན་དུ་བསོད་སྙོམས་ཁམ་འགའ་ཡང་མ་རྙེད་པར་སླར་བྱོན་པ་དེ་ལྟ་དེ་ལྟར་བྱིན་གྱིས་བརླབས་སོ། །<line/>
</page>
<page index="269" id="135B">དེ་ནས་བདུད་སྡིག་ཅན་གྱིས་བདག་ཉིད་བྲམ་ཟེའི་ཁྱེའུའི་ཆ་བྱད་དུ་མངོན་པར་སྤྲུལ་ནས། བཅོམ་ལྡན་འདས་ཀྱི་རྗེས་བཞིན་རྗེས་བཞིན་དུ་འབྲང་ཞིང་འདི་སྐད་ཅེས་ཀྱང་སྨྲས་སོ། །དགེ་སྦྱོང་དགེ་སྦྱོང༌། བསོད་སྙོམས་<line/>
ཁམ་འགའ་ཡང་མ་རྙེད་དམ། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀྱེ་མ། ཉེ་བར་འོངས་པ་འདི་ནི། བདུད་སྡིག་ཅན་ཡིན་ཏེ། འདི་ལྟ་སྟེ། རྣམ་པར་དཀྲུག་པའི་ལས་བྱེད་དོ། །སྙམ་དུ་ཐུགས་སུ་<line/>
ཆུད་ནས་ཚིགས་སུ་བཅད་དེ་བཀའ་སྩལ་པ། དེ་བཞིན་གཤེགས་ལ་ཁྱད་བསད་པས། །ཁྱོད་ཀྱིས་བསོད་ནམས་མིན་མང་བསགས། །སངས་རྒྱས་རྣམས་ནི་བརྒལ་དཀའ་བར། །སྡིག་ཅན་ཇི་ག་མི་ཤེས་སམ། །<line/>
དགེ་སྦྱོང༌། དེའི་ཕྱིར་ན་སླར་ཡང་ས་ལར་བསོད་སྙོམས་ལ་བཞུད་ཅིག་དང༌། ཅི་ནས་ཀྱང་བསོད་སྙོམས་རྙེད་པ་དེ་ལྟར་བགྱིའོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ། ང་<line/>
ལ་ཅི་ཡང་མི་བདོག་པ། །སྐྱེ་མ་ཤིན་ཏུ་བདེར་འཚོ་སྟེ། །འོད་གསལ་ལྷ་རྣམས་ཇི་ལྟ་བར། །དགའ་བ་ཡིན་ནི་ཟས་བཟའ་འོ། །ང་ལ་ཅི་ཡང་མི་བདོག་པ། །ཀྱེ་མ་ཤིན་ཏུ་བདེར་འཚོ་སྟེ། །འཇིག་ཚོགས་ལྟ་ལ་མི་<line/>
བརྟེན་པས། །དགའ་བ་ཡིན་ནི་ཟས་བཟའ་འོ། །དེ་ནས་བདུད་སྡིག་ཅན་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མའི་སེམས་ཀྱི་བདག་གི་བསམ་པ་ཤེས་སོ། །སྙམ་དུ་རིག་ནས། སྡུག་བསྔལ་དང༌། ཡིད་<line/>
མི་བདེ་བ་དང༌། འགྱོད་པས་དེ་ཉིད་དུ་མི་སྣང་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་ས་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྲོན་པ་ཅན་གང་ན་པར་འདོད་དོ། །བཙུན་པ།<line/>
</page>
<page index="270" id="136A">༄༅། །བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་ཁྲོན་པ་ཅན་དུ་བྱོན་ཏོ། །ཁྲོན་པ་ཅན་<line/>
ན་བུད་མེད་གཞན་ཞིག་འཕྱང་ཐག་དང་ཆུ་སྣོད་ཁྱེར་ཏེ་ཁྲོན་པའི་དྲུང་དུ་སོང་བ་དང༌། སྐྱེས་པ་གཞན་ཞིག་དེ་ལ་ཆགས་པའི་ཀུན་ནས་དཀྲིས་པའི་སེམས་ཀྱིས་རྗེས་བཞིན་རྗེས་བཞིན་དུ་འབྲང་བ་<line/>
དང༌། དེ་ཡང་ལྷག་པར་དེ་ལ་ཆགས་པས་དེ་གཉིས་ཕན་ཚུན་དུ་འཐམ་ཞིང་ཁྲོན་པར་དོང་ངོ༌། །དེའི་བུ་ཁྱེའུ་ཆུང་ངུ་མ་ཞིག་དེ་དང་ལྷན་ཅིག་ཕྱི་བཞིན་འབྲང་ཞིང་སོང་ངོ༌། །དེ་ནས་དེ་སྐྱེས་པ་ལ་<line/>
རྟོག་ཅིང་ཆུ་སྣོད་བཏང་ངོ་སྙམ་སྟེ། ཁྱེའུ་ཆུང་དེའི་མགུལ་ན་ཐག་པས་བཏགས་ཏེ་བཏང་བ་ལས་ཤི་བར་གྱུར་ཏོ། །དེ་སྔོན་མ་ཐོས་པའི་ཚིགས་སུ་བཅད་པ་ཐོས་པ། འདོད་པ་ཁྱོད་རྩ་ངས་ཤེས་ཏེ།།<line/>
རྟོག་པ་ལས་ནི་འདོད་པ་སྐྱེས། །ཁྱོད་ལ་རྟོག་པ་མ་བྱས་དང༌། །དེ་ནས་ང་ལ་མི་འབྱུང་ངོ༌། །བཅོམ་ལྡན་འདས་ཀྱང་ལམ་དེ་ནས་གཤེགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་<line/>
དགའ་བོ་ལ་བཀའ་སྩལ་པ། ཀུན་དགའ་བོ། ཚིགས་སུ་བཅད་པ་འདི་ཟུངས་ཤིག །ཚིགས་སུ་བཅད་པ་འདི་ནི། འདས་པའི་ཡང་དག་པར་རྫོགས་པའི་སངས་རྒྱས་ཀྱིས་གསུངས་པ་ཡིན་ཏེ།<line/>
འདི་སོ་སོའི་སྐྱེ་བོའི་ལག་ཏུ་འོངས་པས་མི་སྣང༌། མི་གསལ། རྣམ་པར་མི་གསལ་ལོ། །བཅོམ་ལྡན་འདས་ཀྱིས་བཀའ་སྩལ་པ། ངས་ཇི་ལྟར་སེམས་འདི་མྱུར་དུ་འགྱུར་བ་དེ་ལྟ་བུའི་ཆོས་ནི།<line/>
</page>
<page index="271" id="136B">གཅིག་ཀྱང་མ་མཐོང་ངོ༌། །དེ་ནས་བུད་མེད་དེ་བུའི་མྱ་ངན་གྱིས་གདུངས་ནས། བཅོམ་ལྡན་འདས་ཀྱི་ཞབས་གཉིས་ལ་གཏུགས་པ་དང༌། བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་ཉལ་<line/>
དང༌། ཁམས་དང༌། རང་བཞིན་མཁྱེན་ནས་དེ་དང་མཐུན་པའི་ཆོས་བཤད་པ་མཛད་དེ། དེ་ཐོས་པས་བུད་མེད་དེས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་<line/>
རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། བདེན་པ་མཐོང་ནས་ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ། བདག་ལ་འདི་ལྟ་བུ་ནི། མས་མ་བགྱིས་ཏེ། ཕས་མ་ལགས།<line/>
རྒྱལ་པོས་མ་ལགས། ལྷ་རྣམས་ཀྱིས་མ་ལགས། སྔ་མ་འདས་པ་རྣམས་ཀྱིས་མ་ལགས། དགེ་སྦྱོང་དང་བྲམ་ཟེ་རྣམས་ཀྱིས་མ་ལགས། སྡུག་བས་མ་ལགས། རང་གི་སྐྱེ་བོ་དང་གཉེན་གྱི་ཚོགས་<line/>
ཀྱིས་མ་ལགས་པ་གང་ལགས་པ། བཅོམ་ལྡན་འདས་ཀྱིས་བདག་ལ་མཛད་དེ། བདག་གིས་དགེ་བའི་བཤེས་གཉེན་བཅོམ་ལྡན་འདས་ལ་བརྟེན་ནས་ངན་སོང་རྣམས་ཀྱི་སྒོ་ནི་བཀུམ། མཐོ་རིས་<line/>
དང་ཐར་པའི་སྒོ་རྣམས་ནི་ཕྱེ། སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་ནས་ནི། རྐང་པ་དྲངས། ལྷ་དང་མི་རྣམས་སུ་ནི། རབ་ཏུ་བཞག །འཁོར་བ་ལས་ནི། ཐག་བསྲིངས། ཁྲག་དང་<line/>
མཆི་མའི་རྒྱ་མཚོ་ནི། བསྐམས། རུས་པའི་རི་བོ་ལས་ནི། བསྒྲལ། ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ནི། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་<line/>
</page>
<page index="272" id="137A">༄༅། །དུ་ཞུགས་པའི་འབྲས་བུ་མངོན་སུམ་དུ་བགྱིས་ཏེ། བཙུན་པ། བདག་ནི། འཕགས་སོ། །མངོན་པར་འཕགས་སོ། །བདག་བཅོམ་ལྡན་འདས་དང༌། ཆོས་དང༌། དགེ་སློང་<line/>
གི་དགེ་འདུན་ལ་སྐྱབས་སུ་མཆིས་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །<line/>
དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ང་བྱང་ཆུབ་སེམས་དཔར་གྱུར་པ་ན། ཕྱོགས་འདི་ཉིད་དུ་དྲང་སྲོང་ངན་སྤོང་གི་བུས་གདན་དང་རྩ་བ་<line/>
དང་འབྲས་བུ་ལ་སྤྱན་དྲངས་སོ། །ཕྱོགས་གཞན་ཞིག་ཏུ་ཡང་བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། ང་བྱང་ཆུབ་སེམས་དཔར་གྱུར་པ་ན། རྒ་བ་ལ་སོགས་པས་ཡིད་བྱུང་<line/>
སྟེ༑ ཕྱོགས་འདི་ཉིད་དུ་ལྷའི་དབང་པོ་བརྒྱ་བྱིན་རྔོན་པའི་ཆ་བྱད་དུ་བྱས་པ་ལ་ཀ་ཤི་ཀའི་རས་ཕྲན་བྱིན་ནས་གོས་ངུར་སྨྲིག་བླངས་པ་ཡིན་ཏེ། བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་<line/>
ངུར་སྨྲིག་བླངས་པ་ཞེས་བྱ་བའི་མཆོད་རྟེན་བརྩིགས་ཏེ། ད་དུང་དུ་ཡང་དགེ་སློང་མཆོད་རྟེན་ལ་ཕྱག་འཚལ་བ་དག་ཕྱག་བྱེད་དོ། །ལྷའི་དབང་པོ་བརྒྱ་བྱིན་གྱིས་ཀྱང་ཀ་ཤི་ཀའི་རས་ཕྲན་སུམ་ཅུ་རྩ་གསུམ་<line/>
པའི་ལྷའི་ནང་དུ་ཁྱེར་ཏེ་བཞག་ནས་ཀ་ཤི་ཀའི་དུས་མཆོད་ཆེན་པོ་བཙུགས་ཏེ། ད་དུང་དུ་ཡང་དེ་ལ་སུམ་ཅུ་རྩ་གསུམ་པའི་ལྷ་དག་བྱ་བ་བྱེད་དོ། །ཕྱོགས་གཞན་ཞིག་ཏུ་ཡང་བཅོམ་ལྡན་འདས་ཀྱིས་<line/>
</page>
<page index="273" id="137B">བཀའ་སྩལ་པ། ཀུན་དགའ་བོ། ང་བྱང་ཆུབ་སེམས་དཔར་གྱུར་པ་ན། ཕྱོགས་འདིར་རལ་གྲི་ཨུཏྤ་ལ་སྔོན་པོ་འདྲ་བས་དབུ་སྐྲ་བྲེགས་ནས་སྟེང་གི་ནམ་མཁའ་ལ་འཕངས་པ་ཡིན་ཏེ། བྲམ་ཟེ་དང་ཁྱིམ་<line/>
བདག་དད་པ་ཅན་རྣམས་ཀྱིས་དབུ་སྐྲ་བླངས་པ་ཞེས་བྱ་བའི་མཆོད་རྟེན་བརྩིགས་ཏེ། ད་དུང་དུ་ཡང་དགེ་སློང་མཆོད་རྟེན་ལ་ཕྱག་འཚལ་བ་དག་ཕྱག་བྱེད་དོ། །ལྷའི་དབང་པོ་བརྒྱ་བྱིན་གྱིས་ཀྱང་དབུ་<line/>
སྐྲ་སུམ་ཅུ་རྩ་གསུམ་པའི་ལྷའི་ནང་དུ་ཁྱེར་ཏེ་བཞག་ནས་གཙུག་ཕུད་ཀྱི་དུས་མཆོད་ཆེན་པོ་བཙུགས་ཏེ། ད་དུང་དུ་ཡང་དེ་ལ་སུམ་ཅུ་རྩ་གསུམ་པའི་ལྷ་རྣམས་བྱ་བ་བྱེད་དོ། །ཕྱོགས་གཞན་ཞིག་<line/>
ཏུ་ཡང་བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། ཕྱོགས་འདིར་རྟའི་རྒྱལ་པོ་བསྔགས་ལྡན་འདུན་པས་ཁྲིད་ནས་སླར་བཏང་བ་ཡིན་ཏེ། བྲམ་ཟེ་དང་ཁྱིམ་བདག་དད་པ་ཅན་<line/>
རྣམས་ཀྱིས་བསྔགས་ལྡན་སླར་བཏང་བ་ཞེས་བྱ་བའི་མཆོད་རྟེན་བརྩིགས་ཏེ། ད་དུང་ངུ་ཡང་དགེ་སློང་མཆོད་རྟེན་ལ་ཕྱག་འཚལ་བ་དག་ཕྱག་བྱེད་དོ། །དེ་ནས་བཅོམ་ལྡན་འདས་ཡུལ་གནག་<line/>
ལྷས་ཅན་དུ་བྱོན་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། གནག་ལྷས་ཅན་འདིར་རིགས་ཀྱི་བུ་འདུན་པ་བཙས་ནས་འདི་ཉིད་དུ་ཆེན་<line/>
པོར་གྱུར་ཏོ། །དེ་ནས་བཅོམ་ལྡན་འདས་སྡིག་ཅན་དུ་བྱོན་ཏེ། སྡིག་ཅན་གྱི་གྱད་རྣམས་ཀྱིས་བཅོམ་ལྡན་འདས་སྡིག་ཅན་དུ་གཤེགས་སོ། །ཞེས་ཐོས་སོ། །ཐོས་ནས་ཀྱང་རྒན་རབས་རྒན་རབས་<line/>
</page>
<page index="274" id="138A">༄༅། །རྣམས་ཀྱིས་སྨྲས་པ། གཞོན་ནུ་གང་ཡིན་པ་དེ་དག་གིས་ལམ་བཟང་པོར་བྱོས་ཤིག །བདག་ཅག་གིས་ནི། གྲོང་ཁྱེར་བཟང་པོར་བྱའོ། །དེ་ནས་གཞོན་ནུ་རྣམས་ཀྱིས་<line/>
ལམ་བཟང་པོར་བྱ་བར་བརྩམས་པ་ན། དེ་རྣམས་ཀྱི་ཕ་བོང་ཞིག་མཐོང་ནས་དེ་རྣམས་ཀྱིས་དེ་དོར་བར་བརྩམས་པ་ལས། འདོར་བར་མ་ནུས་སོ། །བཅོམ་ལྡན་འདས་ཀྱང་ཕྱོགས་དེ་ཉིད་དུ་གཤེགས་<line/>
ནས་བཀའ་སྩལ་པ། གནས་འཇོག་དག །འདི་ཅི་བྱ། བཅོམ་ལྡན་འདས་ཀྱི་སླད་དུ་བཤུལ་བཟང་པོར་བགྱི་ལགས་ན། ཕ་བོང་འདི། དོར་བར་རྔོ་མ་ཐོགས་སོ། །བཅོམ་ལྡན་འདས་ཀྱིས་བཀའ་<line/>
སྩལ་པ། གལ་ཏེ་དེ་ལྟ་ན་ངས་འདོར་རམ། བཅོམ་ལྡན་འདས་འདོར་དུ་གསོལ། དེ་ནས་བཅོམ་ལྡན་འདས་ཀྱི་ཞབས་གཡས་པའི་མཐེ་བོས་ཕ་བོང་སྟེང་གི་ནམ་མཁའ་ལ་འཕགས་ཏེ། མིག་<line/>
རྒྱང་གིས་ཀྱང་མི་སོད་པར་བོར་བ་དང༌། དེའི་སྒྲས་གྱད་རྣམས་སྡངས་པར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། གནས་འཇོག་དག །མ་འཇིགས་ཤིག། དེ་ནས་བཅོམ་ལྡན་འདས་ཀྱི་<line/>
རྫུ་འཕྲུལ་གྱི་སྟོབས་ཀྱིས་ཕ་བོང་དེ་ཕྱེ་མར་བརླགས་ནས་རྡུལ་དབབ་པར་བརྩམས་སོ། །གྱད་རྣམས་ཀྱིས་གསོལ་པ། བཅོམ་ལྡན་འདས། རྡུལ་ག་ལས་འབབ་ལགས། བཅོམ་ལྡན་འདས་ཀྱིས།<line/>
བཀའ་སྩལ་པ། དེ་བཞིན་གཤེགས་པས་ཕ་བོང་དེ་ཕྱེ་མར་བརླགས་པ་ཡིན་ནོ། །བཅོམ་ལྡན་འདས་མ་ལེགས་པ་ཞིག་བགྱིས་སོ། །ཅི། སླར་མཚམས་སྦྱར་རམ། བཅོམ་ལྡན་འདས། སླར་<line/>
</page>
<page index="275" id="138B">མཚམས་སྦྱར་དུ་གསོལ། དེ་ནས་བཅོམ་ལྡན་འདས་ཀྱིས་མོས་པའི་སྟོབས་ཀྱིས་སླར་སྦྱར་ནས་གནས་ཇི་ལྟ་བ་བཞིན་དུ་བཞག་སྟེ། བཅོམ་ལྡན་འདས་ཀྱང་དེ་ཉིད་ན་བཞུགས་སོ། །གྱད་ལྔ་བརྒྱ་པོ་དེ་<line/>
དག་ཀྱང་དེ་ཉིད་དུ་ཚོགས་ནས་གསོལ་པ། བཅོམ་ལྡན་འདས། བཅོམ་ལྡན་འདས་ཀྱིས་ཕ་བོང་དེ་སྟོབས་གང་གིས་འཕངས་ལགས། བཅོམ་ལྡན་འདས་ཀྱིས་བཀའ་སྩལ་པ། གནས་འཇོག་དག་<line/>
ཡབ་དང་ཡུམ་ལས་བྱུང་བའི་སྟོབས་ཀྱིས་སོ། །དེ་རྣམས་ཀྱིས་གསོལ་པ། སྟོབས་གང་གིས་ཕྱེ་མར་བརླགས་ལགས། བཅོམ་ལྡན་འདས་ཀྱིས་བཀའ་སྩལ་པ། རྫུ་འཕྲུལ་གྱི་སྟོབས་ཀྱིས་སོ། །གང་གིས་<line/>
སླར་མཚམས་སྦྱོར་ལགས། མོས་པའི་སྟོབས་ཀྱིས་སོ། །བཅོམ་ལྡན་འདས་ཀྱི་ཡབ་དང་ཡུམ་ལས་བྱུང་བའི་སྟོབས་ཀྱི་ཚད་ཇི་ཙམ་ལགས། གནས་འཇོག་དག །མི་བཅུའི་སྟོབས་གང་ཡིན་པ་དེ་ནི།<line/>
གླང་ཕལ་བ་གཅིག་གི་ཡིན་ནོ། །གླང་ཕལ་པ་བཅུའི་སྟོབས་གང་ཡིན་པ་དེ་ནི། བ་མེད་སྔོན་པོ་གཅིག་གི་ཡིན་ནོ། །བ་མེན་སྔོན་པོ་བཅུའི་སྟོབས་གང་ཡིན་པ་དེ་ནི། གླང་པོ་ཆེ་ཕྲུ་གུ་གཅིག་གི་ཡིན་ནོ། །<line/>
གླང་པོ་ཆེ་ཕྲུ་གུ་བཅུའི་གང་ཡིན་པ་དེ་ནི། གླང་པོ་ཆེ་མོ་གཅིག་གི་ཡིན་ནོ། །གླང་པོ་ཆེ་མོ་བཅུའི་གང་ཡིན་པ་དེ་ནི། གླང་པོ་ཆེ་ཕལ་གཅིག་གི་ཡིན་ནོ། གླང་པོ་ཆེ་ཕལ་བཅུའི་གང་ཡིན་པ་དེ་ནི། གླང་པོ་ཆེ་<line/>
མཆེ་བ་མེད་གཅིག་གི་ཡིན་ནོ། གླང་པོ་ཆེ་མཆེ་བ་མེད་བཅུའི་གང་ཡིན་པ་དེ་ནི། སྔོན་པོ་གཅིག་གི་ཡིན་ནོ། །སྔོན་པོ་བཅུའི་གང་ཡིན་པ་དེ་ནི། སེར་པོ་གཅིག་གི་ཡིན་ནོ། །སེར་པོ་བཅུའི་གང་ཡིན་<line/>
</page>
<page index="276" id="139A">༄༅། །པ་དེ་ནི། དམར་པོ་གཅིག་གི་ཡིན་ནོ། །དམར་པོ་བཅུའི་གང་ཡིན་པ་དེ་ནི། དཀར་པོ་གཅིག་གི་ཡིན་ནོ། །དཀར་པོ་བཅུའི་གང་ཡིན་པ་དེ་ནི། འབིགས་བྱེད་ཀྱི་<line/>
གླང་པོ་གཅིག་གི་ཡིན་ནོ། །འབིགས་བྱེད་ཀྱི་གླང་པོ་ཆེ་བཅུའི་གང་ཡིན་པ་དེ་ནི། སྤོས་ཀྱི་གླང་པོ་ཆེ་གཅིག་གི་ཡིན་ནོ། སྤོས་ཀྱི་གླང་པོ་ཆེ་བཅུའི་གང་ཡིན་པ་དེ་ནི། ཚན་པོ་ཆེ་གཅིག་གི་ཡིན་<line/>
ནོ༑ ༑ཚན་པོ་ཆེ་བཅུའི་གང་ཡིན་པ་དེ་ནི། ཚན་པོ་ཆེ་ཆེན་པོ་གཅིག་གི་ཡིན་ནོ། །ཚན་པོ་ཆེ་ཆེན་པོ་བཅུའི་གང་ཡིན་པ་དེ་ནི། རབ་གནོན་གཅིག་གི་ཡིན་ནོ། །རབ་གནོན་བཅུའི་གང་ཡིན་པ་དེ་ནི།<line/>
སྟོབས་མཆོག་གཅིག་གི་ཡིན་ནོ། །སྟོབས་མཆོག་བཅུའི་གང་ཡིན་པ་དེ་ནི། སྲེད་མེད་ཀྱི་བུའི་སྟོབས་ཕྱེད་དོ། །སྲེད་མེད་ཀྱི་བུའི་སྟོབས་ཕྱེད་གཉིས་གང་ཡིན་པ་དེ་ནི། སྲེད་མེད་ཀྱི་བུའི་སྟོབས་<line/>
ཡིན་ཏེ། དེ་དེ་བཞིན་གཤེགས་པའི་ཚིགས་དང་ཚིགས་ཕྲན་དག་ན་ཡོད་པས་གནས་འཇོག་དག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། སྲེད་<line/>
མེད་ཀྱི་བུའི་སྟོབས་ཀྱི་ཚོགས་ཅན་ཡིན་ནོ། །བར་སྡོམ་ལ། མི་དང་གླང་དང་བ་མེན་དང་ནི་དེ་བཞིན་གླང་ཆེན་ཕྲུ་གུ་དང༌། །གླང་ཆེན་མོ་དང་ཕལ་དང་མཆེ་བ་མེད་དང་དེ་བཞིན་བཞི་ཚན་དང༌། །<line/>
འབིགས་བྱེད་གླང་ཆེན་སྤོས་ཀྱི་གླང་ཆེན་དང་ནི་ཚན་པོ་ཆེ་གཉིས་དང༌། །རབ་གནོན་དང་ནི་སྟོབས་མཆོག་དག་དང་སྲེད་མེད་བུ་ཡི་སྟོབས་གཉིས་སོ། །སྲེད་མེད་ཀྱི་བུའི་སྟོབས་གང་ལགས་<line/>
</page>
<page index="277" id="139B">པ་འདི་དེ་བཞིན་གཤེགས་པའི་ཡབ་ཡུམ་ལས་བྱུང་བའི་སྟོབས་ལགས་ན། བཙུན་པ། ཡབ་དང་ཡུམ་ལས་བྱུང་བའི་སྟོབས་དང༌། ཏིང་ངེ་འཛིན་གྱི་སྟོབས་དང༌། མོས་པའི་སྟོབས་ལས། སྟོབས་<line/>
གཞན་མཆིས་སམ། གནས་འཇོག་དག། ཡོད་དེ། འདི་ལྟ་སྟེ། བསོད་ནམས་ཀྱི་སྟོབས་ཞེས་བྱ་བ་ཡིན་ཏེ། གནས་འཇོག་དག །བསོད་ནམས་ཀྱི་སྟོབས་དང་ལྡན་པས་དེ་བཞིན་གཤེགས་པས་<line/>
བྱང་ཆུབ་ཀྱི་ཤིང་དྲུང་དུ་བདུད་འཁོར་འབྱུང་པོ་བྱེ་བ་སུམ་ཅུ་རྩ་དྲུག་ཅན་བཅོམ་ནས་བླ་ན་མེད་པའི་ཡེ་ཤེས་བརྙེས་སོ། །བཙུན་པ། ཡབ་དང་ཡུམ་ལས་བྱུང་བའི་སྟོབས་དང༌། ཏིང་ངེ་འཛིན་གྱི་སྟོབས་<line/>
དང༌། མོས་པའི་སྟོབས་དང༌། བསོད་ནམས་ཀྱི་སྟོབས་འདི་བས་ལྷག་པའི་སྟོབས་གཞན་ལྟ་མཆིས་ལགས་སམ། གནས་འཇོག་དག །ཡོད་དེ། འདི་ལྟ་སྟེ། ཡེ་ཤེས་ཀྱི་སྟོབས་ཞེས་བྱ་བ་<line/>
ཡིན་ཏེ། ཡེ་ཤེས་ཀྱི་སྟོབས་དང་ལྡན་པས། དེ་བཞིན་གཤེགས་པས་ཐོག་མ་མེད་པའི་དུས་ནས་བསགས་པའི་ཉོན་མོངས་པའི་ཚོགས་པོར། སྤངས་།བསལ་ཏེ་སོ་སོར་སྤངས་སོ། །བཙུན་<line/>
པ༑ ཡབ་དང་ཡུམ་ལས་བྱུང་བའི་སྟོབས་དང༌། ཏིང་ངེ་འཛིན་གྱི་སྟོབས་དང༌། མོས་པའི་སྟོབས་དང༌། བསོད་ནམས་ཀྱི་སྟོབས་དང༌། ཡེ་ཤེས་ཀྱི་སྟོབས་འདི་བས་ལྷག་པའི་སྟོབས་གཞན་ལྟ་མཆིས་<line/>
ལགས་སམ། གནས་འཇོག་དག །ཡོད་དེ། འདི་ལྟ་སྟེ། རྫུ་འཕྲུལ་གྱི་སྟོབས་ཞེས་བྱ་བ་ཡིན་ཏེ། གནས་འཇོག་དག །རྫུ་འཕྲུལ་གྱི་སྟོབས་དང་ལྡན་པས། དེ་བཞིན་གཤེགས་པས་འོད་<line/>
</page>
<page index="278" id="140A">༄༅། །སྲུང་རྫོགས་བྱེད་ལ་སོགས་པ་སྟོན་པ་དྲུག་པོ་ཐམས་ཅད་མཁྱེན་པ་མ་ཡིན་པར་ཐམས་ཅད་མཁྱེན་པར་མངོན་པའི་ང་རྒྱལ་བྱེད་པ་དག་སྤོབས་པ་མེད་པར་བྱས་སོ། །བཙུན་<line/>
པ། འདི་ལྟར། ཡབ་དང་ཡུམ་ལས་བྱུང་བའི་སྟོབས་དང༌། ཏིང་ངེ་འཛིན་གྱི་སྟོབས་དང༌། མོས་པའི་སྟོབས་དང༌། བསོད་ནམས་ཀྱི་སྟོབས་དང༌། ཡེ་ཤེས་ཀྱི་སྟོབས་དང༌། རྫུ་འཕྲུལ་གྱི་སྟོབས་འདི་<line/>
བས་ལྷག་པའི་སྟོབས་གཞན་ལྟ་མཆིས་ལགས་སམ། གནས་འཇོག་དག །ཡོད་དེ། འདི་ལྟ་སྟེ། མི་རྟག་པའི་སྟོབས་ཞེས་བྱ་བ་ཡོད་དེ། གནས་འཇོག་དག །མི་རྟག་པའི་སྟོབས་དང་<line/>
ལྡན་པས། དེ་བཞིན་གཤེགས་པའི་ཡབ་དང་ཡུམ་ལས་བྱུང་བའི་སྟོབས་གང་ཡིན་པ་དང༌། བསོད་ནམས་ཀྱི་སྟོབས་གང་ཡིན་པ་དང༌། ཏིང་ངེ་འཛིན་གྱི་སྟོབས་གང་ཡིན་པ་དང༌། མོས་པའི་<line/>
སྟོབས་གང་ཡིན་པ་དང༌། ཡེ་ཤེས་ཀྱི་སྟོབས་གང་ཡིན་པ་དང༌། རྫུ་འཕྲུལ་གྱི་སྟོབས་གང་ཡིན་པ་དེ་དག་ཐམས་ཅད། ཤིང་སཱ་ལ་ཟུང་གི་བར་དུ་གཟི་མེད་པར་འགྱུར་རོ། །ཚིགས་སུ་<line/>
བཅད་དེ་ཡང་བཀའ་སྩལ་པ། ཡེ་ཤེས་སྟོབས་དང་བསོད་ནམས་སྟོབས་དང་ནི། །རྫུ་འཕྲུལ་སྟོབས་དང་སྐུ་ཡི་སྟོབས་པས་ཀྱང༌། །ང་ཡི་གཟི་བརྗིད་འཇོམས་པར་བྱེད་པ་ཡི། །མི་རྟག་ཉིད་ནི་<line/>
ཆེས་སྟོབས་ལྡན་པར་འདོད། གང་དུ་གསེར་གྱི་རི་དབང་རྩེ་མོ་ལྟ་བུར་འདུག་པའི་སྐུ། །འདི་འདྲ་མི་རྟག་ཉིད་ཀྱི་གཟི་ཡིས་བཅོམ་ནས་འཇིག་འགྱུར་བ། །མི་རྟག་ཤིན་ཏུ་སྟོབས་དང་ལྡན་པར་<line/>
</page>
<page index="279" id="140B">མཁས་པས་ཤེས་བྱ་སྟེ། །གང་དུ་མི་རྟག་ཉིད་ཀྱི་རྫི་བ་མེད་པ་དེ་ཐོབ་བྱ།། །།འདུལ་བ་གཞི། བམ་པོ་སུམ་ཅུ་པ། གནས་འཇོག་དག །ད་ལྟར་གྱི་མི་རྣམས་ཚེ་དང༌། ཁ་དོག་དང༌།<line/>
སྟོབས་དང༌། ལོངས་སྤྱོད་ཀྱི་བར་དག་ཉམས་པ་ལ་ལྟོས། རྡོ་འདི་ནི། བསྐལ་པ་དང་པོའི་མི་རྣམས་ཀྱི་པང་ཚད་ཀྱི་རྡོ་ཡིན་ཏེ། འདི་ལ་ལག་རྗེས་ཀྱང་སྣང་ངོ༌། །དེ་རྣམས་ཤིན་ཏུ་ཡ་མཚན་སྐྱེས་ནས། དེ་<line/>
རྣམས་ཀྱི་སྟོབས་ཀྱི་དྲེགས་པ་གང་ཡིན་པ་དེ། མེད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་གྱད་དེ་རྣམས་ཀྱི་བསམ་པ་དང༌། བག་ལ་ཉལ་དང༌། ཁམས་དང་རང་བཞིན་མཁྱེན་ནས། །དེ་དང་མཐུན་<line/>
པའི་འཕགས་པའི་བདེན་པ་བཞི་རྟོགས་པར་འགྱུར་བའི་ཆོས་བཤད་པ་མཛད་དེ། དེ་ཐོས་ནས་འཇིག་ཚོགས་ལ་ལྟ་བའི་རི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་<line/>
མངོན་སུམ་དུ་བྱས་ཏེ། དེ་རྣམས་ཀྱིས་བདེན་པ་མཐོང་ནས་ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ། འདི་ལྟ་བུ་ནི། བདག་ཅག་ལ་མས་མ་བགྱིས་ཏེ། ཕས་མ་ལགས། རྒྱལ་པོས་<line/>
མ་ལགས། ལྷ་རྣམས་ཀྱིས་མ་ལགས། སྔོན་གྱི་འདས་པས་མ་ལགས། དགེ་སྦྱོང་དང་བྲམ་ཟེས་མ་ལགས། སྡུག་པས་མ་ལགས། རང་གི་སྐྱེ་བོ་དང་གཉེན་གྱི་ཚོགས་ཀྱིས་མ་ལགས་པ་གང་<line/>
ལགས་པ་བདག་ཅག་ལ་མཛད་དེ། བདག་ཅག་གིས་དགེ་བའི་བཤེས་གཉེན་བཅོམ་ལྡན་འདས་ལ་བརྟེན་ནས་སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ཀྱི་གནས་ནས་ནི།<line/>
</page>
<page index="280" id="141A">༄༅། །རྐང་པ་དྲངས། ལྷ་དང་མི་རྣམས་སུ་ནི། རབ་ཏུ་བཀོད། འཁོར་བ་ལས་ནི། རིང་དུ་མཛད། ཐོག་མ་མེད་པ་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་<line/>
ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་ཏེ། བཙུན་པ། བདག་ཅག་ནི། འཕགས་སོ། །མངོན་པར་འཕགས་སོ། །དེ་ལྟ་བས་ན། བདག་<line/>
ཅག་ནི། བཅོམ་ལྡན་འདས་དང༌། ཆོས་དང༌། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་<line/>
ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཀུ་ཤའི་གྲོང་ཁྱེར་གང་ན་བར་འདོད་<line/>
ངོ༑ ༑བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་གྲོང་ཁྱེར་སྡིག་པ་ཅན་དུ་མ་བཞུད་པར་ཀུ་ཤའི་<line/>
གྲོང་ཁྱེར་གང་ན་བར་རྒྱུ་ཞིང་གཤེགས་ཏེ་རིམ་གྱིས་རྒྱུ་ཞིང་གཤེགས་པ་དང་ཀུ་ཤའི་གྲོང་ཁྱེར་དུ་བྱོན་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།<line/>
ཀུན་དགའ་བོ། ཀུ་ཤའི་གྲོང་ཁྱེར་འདིར་ཤིང་སཱ་ལ་ཟུང་གི་བར་དུ་རིང་པོ་མི་ཐོགས་པ་ཁོ་ནར་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་འགྱུར་རོ། །སྡོམ་ལ། སྟེའུ་དང་ལྷས་<line/>
</page>
<page index="281" id="141B">བལྟས་ལུམྦི་ནི། །སེར་སྐྱ་དང་ནི་ཤིང་འདའ་དང༌། །གསེར་ཐུབ་ཞིང་པ་ཆོས་གོས་དང༌། །ཁྲུས་དང་བྱེ་ཅན་བཅུ་ཚོགས་ཡིན། །བཅོམ་ལྡན་འདས་སྒྲ་ངན་ན་སྒྲ་ངན་རྣམས་ཀྱི་གྲོང་རྡལ་ཁྲ་བོ་འདུལ་ན་བཞུགས་<line/>
སོ༑ ༑དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ངས་ཟག་པ་ཟད་པ་ཤེས་ཤིང་མཐོང་ནས་གསུངས་ཏེ། རྒྱས་པར་ཡང་དག་པར་ལྡན་པའི་ལུང་ལས་ཕུང་པོའི་<line/>
ལེའུ་ལས་སྟེའུ་ལྟ་བུའི་མདོ་འབྱུང་བ་ཡིན་ནོ། །ལྷས་བལྟས་སུ་བྱོན་ནས་དེར་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ལྷས་བལྟས་འདིར་ཤཱཀྱ་ཤིན་ཏུ་བློ་<line/>
གསལ་བཙས་ཏེ། འདི་ཉིད་དུ་ཆེན་པོར་གྱུར་ཏོ། །ལུམྦི་ནིར་གཤེགས་ནས་དེ་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ལུམྦི་ནིའི་ཚལ་འདིར་ང་བཙས་ནས་རིང་པོ་མ་ལོན་<line/>
ཞིང་སུས་ཀྱང་མ་བསླངས་པར་གོམ་པ་བདུན་པོར་ནས་ངས་ཕྱོགས་བཞིར་བལྟས་ཏེ། ངའི་སྲིད་པའི་སྐྱེ་བའི་མཐའ་ནི། འདི་ཡིན་ནོ། །ཞེས་ཚིག་ཏུ་སྨྲས་སོ། །སེར་སྐྱའི་གནས་སུ་བྱོན་ནས། དེས་ཚེ་དང་<line/>
ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སེར་སྐྱའི་གནས་འདིར་རྒྱལ་པོ་ཟས་གཙང་བཙས་ཏེ་འདི་ཉིད་དུ་ཆེན་པོར་གྱུར་ཏོ། །ཤིང་བལ་གྱི་འདའ་བ་ཅན་དུ་བྱོན་ནས། དེ་ནས་བཅོམ་<line/>
ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། ཆོས་བཞིན་མ་ཡིན་པ་དང༌། ཆོས་ཀྱི་འཁོར་བཤད་ཀྱི། ལེགས་པར་ཉོན་ལ་ཡིད་ལ་ཟུངས་ཤིག་དང་བཤད་དོ། །ཆོས་མ་ཡིན་<line/>
</page>
<page index="282" id="142A">༄༅། །པའི་འཁོར་གང་ཞེ་ན། འཁོར་གང་ཞིག་འདུན་པས་འགྲོ་བ་དང༌། ཞེ་སྡང་དང༌། གཏི་མུག་དང༌། འཇིགས་པས་འགྲོ་བ་སྟེ། འདི་ནི། ཆོས་མ་ཡིན་པའི་འཁོར་<line/>
ཞེས་བྱའོ། །ཆོས་ཀྱི་འཁོར་གང་ཞེ་ན། འཁོར་གང་ཞིག་འདུན་པས་འགྲོ་བ་མ་ཡིན། ཞེ་སྡང་གིས་མ་ཡིན། གཏི་མུག་གིས་མ་ཡིན། འཇིགས་པས་འགྲོ་བ་མ་ཡིན་པ་སྟེ། འདི་ནི། ཆོས་ཀྱི་<line/>
འཁོར་ཞེས་བྱའོ། །དགེ་སློང་དག། ངས་ཁྱེད་ལ་ཆོས་མ་ཡིན་པ་དང༌། ཆོས་ཀྱི་འཁོར་ངས་བཤད་དོ། །ཞེས་གང་གསུངས་པ་བཤད་པ་ནི། དེ་ཡིན་ནོ། །མཚམས་ཅན་གྱི་གྲོང་དུ་བྱོན་ནས། དེ་<line/>
ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། མཚམས་ཅན་གྱི་གྲོང་འདིར་ཡང་དག་པར་རྫོགས་པའི་སངས་རྒྱས་གསེར་ཐུབ་བལྟམས་ཏེ།<line/>
འདི་ཉིད་དུ་ཡོངས་སུ་མྱ་ངན་ལས་འདས་སོ། །ཞིང་པའི་གྲོང་ཁྱེར་དུ་བྱོན་ནས་དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ང་བྱང་ཆུབ་སེམས་<line/>
དཔར་གྱུར་པ་ན་ཞིང་པའི་གྲོང་འདིར་ཡབ་ཟས་གཙང་གི་ལས་ཀྱི་མཐའ་རྣམས་ལ་བལྟས་ནས། ཤིང་ཛམྦུའི་གྲིབ་མ་ལ་ཟག་པ་མེད་པ་དང་འདྲ་བར་བསམ་གཏན་དང་པོ་ལ་སྙོམས་པར་བཞུགས་<line/>
སོ༑ ༑ཕྱོགས་གཞན་ཞིག་ན་ཡང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཕྱོགས་འདིར་ཡང་དག་པར་རྫོགས་པའི་སངས་རྒྱས་གསེར་ཐུབ་ཀྱིས་ན་བཟའ་ཆོས་གོས་<line/>
</page>
<page index="283" id="142B">བརྐྱང་པ་ཡིན་ནོ། །ཁྲུས་ཀྱི་གྲོང་དུ་བྱོན་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྲུས་ཀྱི་གྲོང་འདིར་ཡང་དག་པར་རྫོགས་པའི་སངས་རྒྱས་<line/>
གསེར་ཐུབ་ཀྱིས་ཁྲུས་མཛད་པས། དེ་བས་ན། འདིའི་མིང་ཁྲུས་ཀྱི་གྲོང༌། ཁྲུས་ཀྱི་གྲོང་ཞེས་བྱ་བར་གྲགས་སོ། །བྱེ་མ་ཅན་དུ་བྱོན་ནས་བྱེ་མ་ཅན་དུ་ཤིང་འཛེག་གི་ཤིང་ལྟ་བུའི་མདོའི་ལམ་གྱི་ཚོགས་<line/>
རྒྱས་པར་བསྡུས་སོ། །སྡོམ་ལ། འདོད་པ་མཐུན་དང་ཤས་ཆེ་དང༌། །ལོ་མ་བདུན་དང་འཆར་ཀ་དང༌། །མཉན་ཡོད་གདུ་བུ་ས་ཅན་དང༌། །སེང་གེའི་གྲོང་དང་གྲོང་གསར་དང༌། །གྲོང་ཁྱེར་དང་ནི་ཁྲིའུ་<line/>
བརྩེགས། །ཕྱི་མ་ནྱ་གྲོ་དྷ་གྲོང་སྟེ། །གྲོང་ཁྱེར་དེ་དག་བཅུ་གཉིས་གསུངས། །བཅོམ་ལྡན་འདས་འདོད་པ་མཐུན་པ་ན་འདོད་པ་མཐུན་པའི་ནགས་ཁྲོད་ན་བཞུགས་སོ། །དེ་ནས་བཅོམ་ལྡན་འདས་ཀྱིས་<line/>
དགེ་སློང་རྣམས་ལ་བཀའ་སྩལ་པ། དགེ་སློང་དག །ང་ཟླ་བ་གསུམ་པོ་འདི་ལ་ནང་དུ་ཡང་དག་འཇོག་པར་བཞེད་ཀྱི། ང་ལ་བསོད་སྙོམས་སྟོབ་པ་དང་བཅོ་ལྔ་པའི་གསོ་སྦྱོང་དེ་ཉིད་མ་གཏོགས་པར་<line/>
དགེ་སློང་སུ་ཡང་མ་འོང་ཞིག །བཅོམ་ལྡན་འདས་ཟླ་བ་གསུམ་པོ་དེ་ལ་ནང་དུ་ཡང་དག་འཇོག་ལ་ཞུགས་ནས་བསོད་སྙོམས་སྟོབ་པའི་དགེ་སློང་དང༌། བཅོ་ལྔ་པའི་གསོ་སྦྱོང་དེ་ཉིད་མ་གཏོགས་པར་<line/>
དགེ་སློང་སུ་ཡང་དེར་མི་འགྲོའོ། །དེ་ནས་བཅོམ་ལྡན་འདས་ཀྱིས་ཟླ་བ་གསུམ་པོ་དེ་ཁོ་ན་འདས་ནས། དགེ་སློང་གི་དགེ་འདུན་གྱི་གུད་ལ་གདན་བཤམས་པ་ཉིད་ལ་བཞུགས་སོ། །བཞུགས་ནས་<line/>
</page>
<page index="284" id="143A">༄༅། །བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ཁྱེད་ལ་གལ་ཏེ་གཞན་མུ་སྟེགས་ཅན་དང༌། ཀུན་ཏུ་རྒྱུ་རྣམས་ཉེ་བར་ལྷགས་ནས་<line/>
འདི་སྐད་ཅེས་འདི་སྟེ། དགེ་སྦྱོང་གོའུ་ཏ་མ་གནས་པ་གང་ཞིག་གིས་ཟླ་བ་གསུམ་པོ་འདི་ལ་ནང་དུ་ཡང་དག་བཞག་པར་གྱུར་ཅེས་འདྲི་ན། དེ་སྐད་ཅེས་དྲིས་པ་ལ་དབུགས་རྔུབ་པ་དང་འབྱུང་<line/>
བས་བཞུགས་སོ། །ཞེས་བརྗོད་པར་བྱའོ། །དེ་ཅིའི་ཕྱིར་ཞེ་ན། དགེ་སློང་དག། ང་ནི། ཟླ་བ་གསུམ་པོ་འདི་ལ་དབུགས་རྔུབ་པ་དང༌། དབུགས་འབྱུང་བ་དྲན་པའི་གནས་པས་ནང་དུ་ཡང་དག་<line/>
བཞག་སྟེ། ངས་དྲན་བཞིན་དུ་དབུགས་རྔུབས་ན་ཡང་དྲན་བཞིན་དུ་རྔུབས་སོ། །སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དྲན་བཞིན་དུ་དབུགས་ཕྱུང་ན་ཡང་དྲན་བཞིན་དུ་དབུགས་<line/>
ཕྱུང་ངོ༌། །སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །རིང་པོ་དང༌། ཐུང་ངུ་དང༌། ལུས་ཐམས་ཅད་ཡང་དག་པར་མྱོང་ནས་དབུགས་རྔུབས་ན། ལུས་ཐམས་ཅད་ཡང་དག་པར་མྱོང་ནས་<line/>
དབུགས་རྔུབས་སོ། །སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ལུས་ཐམས་ཅད་ཡང་དག་པར་མྱོང་ནས་དབུགས་ཕྱུང་ན་ཡང་ལུས་ཐམས་ཅད་ཡང་དག་པར་མྱོང་ནས་དབུགས་ཕྱུང་<line/>
ངོ༑ ༑སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ལུས་ཀྱི་འདུ་བྱེད་ཤིན་ཏུ་སྦྱངས་ནས་དབུགས་རྔུབས་པ་དང༌། ལུས་ཀྱི་འདུ་བྱེད་ཤིན་ཏུ་སྦྱངས་ནས་དབུགས་ཕྱུང་ན་ཡང་དབུགས་<line/>
</page>
<page index="285" id="143B">ཕྱུང་ངོ༌། །དབུགས་རྔུབས་སོ། །སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་བྱ་བ་ནས། འགོག་པར་རྗེས་སུ་ལྟ་ཞིང་དབུགས་ཕྱུང་ངོ༌། །སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་<line/>
ཤེས་སོ། །ཞེས་བྱ་བའི་བར་གོང་མ་བཞིན་དུའོ། །དགེ་སློང་དག། དེ་ལ་ང་འདི་སྙམ་དུ་སེམས་ཏེ། བདག་གིས་གནས་པ་རགས་པ་མངོན་པར་འདུས་བྱས་ཤིང་བསམ་གྱི། མ་ལ་བདག་གིས་<line/>
གནས་པ་དེ་ཉིད་ལས་ཡང་དག་པར་འདས་ཏེ་བོར་ནས། ཆེས་ཕྲ་བ་འདིས་ལན་མང་དུ་གནས་པར་བྱའོ། །སྙམ་ནས་ངས་གནས་པ་དེ་ཉིད་ལས་ཡང་དག་པར་འདའ་བར་བྱ་བའི་ཕྱིར་བོར་ནས་གནས་<line/>
པ་ཆེས་ཕྲ་བ་འདིས་ལན་མང་དུ་གནས་སོ། །དེ་ནས་ལྷ་གསུམ་ཞིག་ང་གང་ན་བ་དེར་འོངས་ཏེ་ཕྱིན་ནས་ལྷ་གཅིག་ནི། འདི་སྐད་ཅེས། དགེ་སྦྱོང་གོའུ་ཏ་མ་ནོངས་སོ། །ཞེས་ཟེར་རོ། །གཉིས་པ་ནི།<line/>
འདི་སྐད་ཅེས། འདི་ནོངས་པ་ནི། མ་ཡིན་ཏེ། འོན་ཀྱང་ནོངས་པར་མཛད་པ་ཡིན་ནོ། །ཞེས་ཟེར་རོ། །ལྷ་གསུམ་པ་ནི། འདི་སྐད་ཅེས། ནོངས་པ་ཡང་མ་ཡིན། ནོངས་པར་མཛད་པ་ཡང་མ་ཡིན་ཏེ།<line/>
འོན་ཀྱང་དགྲ་བཅོམ་པ་རྣམས་ཀྱི་གནས་པ་ནི། འདི་ལྟ་བུར་ཞི་བ་ཁོ་ན་ཡིན་ནོ། །ཞེས་ཟེར་རོ། །དགེ་སློང་དག། གང་ཡང་དག་པར་སྨྲ་བ་ན་འཕགས་པའི་གནས་པ་དང༌། ལྷའི་གནས་པ་དང༌།<line/>
ཚངས་པའི་གནས་པ་དང༌། མི་སློབ་པའི་གནས་པ་ཞེས་སྨྲ་བར་འགྱུར་བ་གང་ཡིན་པ་དེ་ནི། དེ་བཞིན་གཤེགས་པའི་གནས་པ་ཡིན་ཏེ། སློབ་པའི་གང་ཟག་རྣམས་མ་ཐོབ་པ་ཐོབ་པར་བྱ་བ་དང༌།<line/>
</page>
<page index="286" id="144A">༄༅། །མ་རྟོགས་པ་རྟོགས་པར་བྱ་བ་དང༌། མངོན་སུམ་དུ་མ་བྱས་པ་མངོན་སུམ་དུ་བྱ་བའི་ཕྱིར་ཞུགས་པ་ཡིན། མི་སློབ་པའི་གང་ཟག་རྣམས་མཐོང་བའི་ཆོས་ཁོ་ན་<line/>
ལ་བདེ་བར་གནས་པར་བྱ་བའི་ཕྱིར་ཞུགས་པ་ཡིན་ནོ། །དེ་ཡང་དག་པར་སྨྲ་བ་ན་དབུགས་རྔུབ་པ་དང༌། དབུགས་འབྱུང་བའི་དྲན་པས་གནས་པ་སྨྲ་བར་འགྱུར་རོ། །དེ་ཅིའི་ཕྱིར་ཞེ་ན། དགེ་<line/>
སློང་དག། དབུགས་རྔུབ་པ་དང་འབྱུང་བ་དྲན་པས་གནས་པ་ནི། འཕགས་པའི་གནས་པ་དང་ཞེས་བྱ་བ་ནས་མི་སློབ་པ་རྣམས་མཐོང་བའི་ཆོས་ལ་བདེ་བར་གནས་པའི་ཕྱིར་ཞུགས་པ་ཡིན་<line/>
ནོ༑ ༑ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཀོ་ས་ལ་ནས་ལྗོངས་རྒྱུ་ཞིང་གཤེགས་པ་ན། འདོད་པ་མཐུན་པར་བྱོན་ནས་འདོད་པ་མཐུན་པ་ན་འདོད་པ་མཐུན་པའི་ནགས་<line/>
ཁྲོད་ན་བཞུགས་སོ། །དེའི་ཚེ་བྲམ་ཟེ་པདྨའི་སྙིང་པོ་ཞེས་བྱ་བ་ལ། ཀོ་ས་ལའི་རྒྱལ་པོ་གསལ་རྒྱལ་གྱིས་དཔྱ་རྒྱུ་རྩྭ་དང༌། ཤིང་དང༌། ཆུར་བཅས་པར་བྲམ་ཟེའི་སྦྱིན་གཏོང་དུ་བྱིན་ནས་ཤས་<line/>
ཆེན་པོ་རྒྱས་པ་ལ་ལོངས་སྤྱོད་དོ། །བྲམ་ཟེ་པདྨའི་སྙིང་པོ་སློབ་མ་བྲམ་ཟེའི་ཁྱེའུ་མ་སྡུག་ཅེས་བྱ་བ་མང་དུ་ཐོས་པ། ཚིག་གསལ་བ། ཐགས་ཐོགས་མེད་པར་སྨྲ་བ་ཞིག་ཡོད་དེ། བྲམ་ཟེ་<line/>
པདྨའི་སྙིང་པོའི་བྲམ་ཟེའི་ཁྱེའུ་ལྔ་བརྒྱ་ལ་བྲམ་ཟེ་རྣམས་ཀྱི་གསང་ཚིག་འདོན་དུ་འཇུག་གོ། བྲམ་ཟེའི་པདྨའི་སྙིང་པོས་དགེ་སློང་གོའུ་ཏ་མ་ཤཱཀྱའི་སྲས། ཤཱཀྱའི་རིགས་ལས་སྐྲ་དང་ཁ་སྤུ་<line/>
</page>
<page index="287" id="144B">བྲེགས་ནས་གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་<line/>
ཤེས་ལྡན་གོའུ་ཏ་མ་དེའི་དགེ་བ་དང༌། གྲགས་པ་དང༌། སྒྲ་དང༌། ཚིགས་སུ་བཅད་པ་རྒྱ་ཆེན་པོ་འདི་ལྟ་བུ་འདི་ཕྱོགས་དང་ཕྱོགས་མཚམས་སུ་གྲགས་ཏེ། འདི་ལྟར། བཅོམ་ལྡན་འདས་གོའུ་ཏ་<line/>
མ་དེ་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་<line/>
བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་ནི། འཇིག་རྟེན་ལྷ་དང་བཅས། བདུད་དང་བཅས། ཚངས་པ་དང་བཅས། དགེ་སྦྱོང་དང༌། བྲམ་ཟེའི་སྐྱེ་རྒུ་དང་བཅས། ལྷ་<line/>
དང་མིའི་སྐྱེ་རྒུ་དང་བཅས་པ་འདི་ལ་མཐོང་བའི་ཆོས་ཁོ་ན་ལ་རང་ཉིད་ཀྱིས་མངོན་པར་ཤེས་པས་མངོན་སུམ་དུ་བྱས་ཏེ་བསྒྲུབས་ནས་ངའི་ཟག་པ་ཟད་དོ། །ཚངས་པར་སྤྱོད་པ་བསྟེན་ཏོ། །བྱ་བ་བྱས་སོ། །<line/>
འདི་ལས་སྲིད་པ་གཞན་མི་ཤེས་སོ། །ཞེས་གོ་བར་བྱེད་པ་དེ། གསང་ཚིག་ལས་ཀྱང་འབྱུང་སྟེ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་དག་དང་ལྡན་པའི་སྐྱེས་བུ་ཆེན་པོའི་འགྲོ་བ་ནི།<line/>
གཉིས་ལས་གཞན་དུ་མི་འགྱུར་ཏེ། གལ་ཏེ་ཁྱིམ་ན་གནས་ན་ནི། འཁོར་ལོས་བསྒྱུར་བའི་རྒྱལ་པོ། མཐའ་བཞིར་རྣམ་པར་རྒྱལ་བ། ཆོས་དང་ལྡན་པ་ཆོས་ཀྱི་རྒྱལ་པོ། རིན་པོ་ཆེ་སྣ་བདུན་དང་<line/>
</page>
<page index="288" id="145A">༄༅། །ལྡན་པར་འགྱུར་ཏེ། དེའི་རིན་པོ་ཆེ་སྣ་བདུན་ནི། འདི་ལྟ་བུ་དག་ཡིན་ཏེ། འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་<line/>
བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་ནི། བློན་པོ་རིན་པོ་ཆེ་ཉིད་ཡིན་ནོ། །དེ་ལ་ཡང་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་<line/>
ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང་བར་འབྱུང་བར་འགྱུར་ཞིང༌། དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པ་གནོད་པར་བསྡོ་བ་མེད་ཅིང་འཚེ་བ་མེད་པ་འདི་ཉིད་ཆད་པ་མེད་<line/>
ཅིང་མཚོན་གྱིས་བདའ་བ་མེད་ལ། ཆོས་དང་མཐུན་ཞིང་སྙོམས་པས་ལེགས་པར་ཕབ་སྟེ་གནས་པར་འགྱུར་རོ། །གལ་ཏེ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་<line/>
ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ན་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བར་འཇིག་རྟེན་དུ་སྒྲ་རྣམ་པར་གྲགས་པར་འགྱུར་པ་དེ།<line/>
ཀོ་ས་ལར་ལྗོངས་རྒྱུ་ཞིང་གཤེགས་པ་ན་འདོད་པ་མཐུན་པར་བྱོན་ནས། འདོད་པ་མཐུན་པ་ན་འདོད་པ་མཐུན་པའི་ནགས་ཁྲོད་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་བྲམ་ཟེའི་ཁྱེའུ་མ་སྡུག་<line/>
ལ་སྨྲས་པ། མ་སྡུག་ཤེས་སམ། ཁོ་བོས་དགེ་སྦྱོང་གོའུ་ཏ་མ་ཤཱཀྱའི་སྲས། ཤཱཀྱ་རིགས་ལས་སྒྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་<line/>
</page>
<page index="289" id="145B">མེད་པར་རབ་ཏུ་བྱུང་ནས་ཞེས་བྱ་བ་ནས་ཚངས་པར་སྤྱོད་པ་རབ་ཏུ་བསྟེན་ཏོ། །ཞེས་བྱ་བའི་བར་དུ་སྟེ། ཁོ་བོས་དེ་གསང་ཚིག་དག་ལས་བཏོན་པ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་དག་<line/>
དང་ལྡན་པའི་སྐྱེས་བུ་ཆེན་པོའི་འགྲོ་བ་ནི། གཉིས་ལས་གཞན་དུ་མི་འགྱུར་ཏེ། གལ་ཏེ་ཁྱིམ་ན་གནས་ན་ནི། འཁོར་ལོས་བསྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་བ་ཆོས་དང་ལྡན་པ།<line/>
ཆོས་ཀྱི་རྒྱལ་པོ་ཞེས་བྱ་བ་ནས་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ། །ཞེས་བྱ་བའི་བར་དུ་སྟེ། དེ་ཀོ་ས་ལ་ནས་ལྗོངས་རྒྱུ་ཞིང་གཤེགས་པ་ན་འདོད་པ་མཐུན་པར་བྱོན་ནས་འདོད་པ་མཐུན་<line/>
པ་ན་འདོད་པ་མཐུན་པའི་ནགས་ཁྲོད་ན་བཞུགས་སོ། །ཞེས་ཐོས་ཀྱི། བྲམ་ཟེའི་ཁྱེའུ། ཚུར་ཁྱོད་ཤེས་ལྡན་གོའུ་ཏ་མ་གང་ན་བ་དེར་སོང་ཞིག་དང་ཕྱིན་ནས་ཇི་ག་ཤེས་ལྡན་གོའུ་ཏ་མ་དེའི་དགེ་བ་<line/>
དང༌། གྲགས་པ་དང༌། སྒྲ་དང༌། ཚིགས་སུ་བཅད་པ་རྒྱ་ཆེན་པོ་ཕྱོགས་དང་ཕྱོགས་མཚམས་སུ་ཇི་ལྟར་གྲགས་པ་དེ་ཁོ་ན་བཞིན་ཡིན་ནམ་མ་ཡིན་པ་དང༌། དེའི་མཚན་རྣམས་གྲགས་པ་ཡང་<line/>
དག་པ་ཡིན་ནམ་མ་ཡིན། རང་ཉིད་ཀྱིས་རབ་ཏུ་ཤེས་པར་འགྱུར་གྲང༌། བྲམ་ཟེའི་ཁྱེའུ་མ་སྡུག་གིས་བྲམ་ཟེ་པདྨའི་སྙིང་པོ་ལྟར་མཉན་ནས། ཤས་ཆེ་བའི་བྲམ་ཟེ་རྒན་རབས་རྒན་རབས་མང་<line/>
པོ་དང་ལྷན་ཅིག་ཏུ་ཤས་ཆེ་བ་ནས་བྱུང་ནས། བཅོམ་ལྡན་འདས་གང་བ་ན་དེར་དོང་སྟེ་ལྷགས་ནས་ཕྱོགས་གཅིག་ཏུ་འདུག་གོ །དེ་ནས་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་བཅོམ་ལྡན་<line/>
</page>
<page index="290" id="146A">༄༅། །འདས་དང་ལྷན་ཅིག་མངོན་དུ་ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་གཏམ་སྣ་ཚོགས་བྱས་ཏེ་ཕྱོགས་གཅིག་ཏུ་འདུག་གོ།།<line/>
ཕྱོགས་གཅིག་ཏུ་འདུག་ནས། བཅོམ་ལྡན་འདས་ཀྱིས་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་<line/>
འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། བཅོམ་ལྡན་འདས་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་ལ་<line/>
ཆོས་དང་ལྡན་པའི་གཏམ་གསུང་བ་ན། བྲམ་ཟེའི་ཁྱེའུ་མ་སྡུག་མཆིལ་ལྷམ་དང་བཅས་པས་འཆག་ཅིང་གློ་བུར་དུ་གཏམ་དག་གླེང་བར་བྱེད་ལ། གཏམ་མཐར་ཕྱིན་པར་མི་སྡོད་པར་མ་གུས་<line/>
པས་སྙེམས་ཤིང་བཟློག་པར་སེམས་སོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་ཁྱེའུ། ཁྱོད་བྲམ་ཟེ་གསུམ་རིག་པ་རྣམས་དང་<line/>
ལྷན་ཅིག་གློ་བུར་གྱི་གཏམ་དེ་ལྟ་བུ་སྨྲའམ། ཀྱེ་དགེ་སྦྱོང་གོའུ་ཏ་མ། གཏམ་ཇི་ལྟ་བུ་ཞིག །ཇི་ལྟར་དེ་བཞིན་གཤེགས་པ་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་ལ་ཆོས་དང་<line/>
ལྡན་པའི་གཏམ་གསུང་བ་ན། ཁྱོད་མཆིལ་ལྷམ་དང་བཅས་པས་འཆག་ཅིང་གློ་བུར་དུ་གཏམ་དག་གླེང་བར་བྱེད་ལ། གཏམ་མཐར་ཕྱིན་པར་མི་སྡོད་པར་མ་གུས་པས་སྙེམས་ཤིང་སླར་བཟློག་<line/>
</page>
<page index="291" id="146B">པར་སེམས་པ་ལྟ་བུའོ། །ཀྱེ་གོའུ་ཏ་མ། བྲམ་ཟེ་འགྲོ་བ་རྣམས་ནི། བྲམ་ཟེ་འགྲོ་བ་རྣམས་དང༌། འགྲེང་བ་རྣམས་ནི། འགྲེང་བ་རྣམས་དང༌། འདུག་པ་རྣམས་ནི། འདུག་པ་རྣམས་དང༌། ཉལ་བ་རྣམས་ནི།<line/>
ཉལ་བ་རྣམས་དང་ཕན་ཚུན་ལེགས་པར་སྨྲའི། དགེ་སྦྱོང་མགོ་རེག་ནག་པོའི་རྩ་ལག་ཕོ་རེང་གང་དག་ཡིན་པ་དེ་དག་དང་ཁོ་བོ་ལྷན་ཅིག་ཏུ་འདི་ལྟ་བུའི་གློ་བུར་གྱི་གཏམ་གླེང་དུ་རུང་སྟེ། དཔེར་ན། ད་ལྟར་<line/>
ཤེས་ལྡན་གོའུ་ཏ་མ་དང་གླེང་བ་བཞིན་ནོ། །བྲམ་ཟེའི་ཁྱེའུ། ཁྱོད་དོན་དུ་གཉེར་བ་ལ་ཞུགས་ནས་འདིར་འོངས་ན། དེ་ལྟ་བུ་ནི། བསྙེན་བཀུར་མ་བྱས་པ་ལས་གཞན་ལ་མེད་པར་བྲམ་ཟེའི་ཁྱེའུ་མ་<line/>
སྡུག་ནི། བླ་མའི་ཚོགས་དག་ལ་བསྙེན་བཀུར་མ་བྱས་པ་ཞིག་ཡིན་པ་ལྟ། དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་བཀུར་སྟི་མེད་པའི་ཚིག་གིས་སྤྱོས་པ་ན། ཁྲོས། འཁྲུགས། ནང་<line/>
ཞིང་ཡིད་མ་རངས་ནས་བཅོམ་ལྡན་འདས་ལ་ཁ་བྱ་བར་འདོད། སྤོབས་པར་འདོད། རྩོད་པར་འདོད་དེ། འདི་ཙམ་གྱིས་དགེ་སྦྱོང་གོའུ་ཏ་མ་ལ་ཁ་བྱ་བ་དང༌། སྤོབས་པ་དང༌། རྩོད་པ་དང༌། དྲན་པར་བྱས་<line/>
པར་འགྱུར་རོ། །སྙམ་དུ་རིག་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། ཤཱཀྱ་འདི་དག་ནི། ད་བྱུང་ཁོ་ན་ཡིན་ཏེ། ད་བྱུང་གི་རིགས་ཡིན་པས་བྲམ་ཟེ་རྣམས་ལ་བླ་མ་དང༌།<line/>
རི་མོ་དང༌། མཆོད་པ་མི་བྱེད་དོ། །ཅི། བྲམ་ཟེའི་ཁྱེའུ། ཁྱོད་ལ་ཤཱཀྱ་རྣམས་ཀྱིས་གནོད་པ་ཅུང་ཟད་བྱས་སམ། ཀྱེ་གོའུ་ཏ་མ། དུས་གཅིག་ཅིག་ན་བདག་ཉིད་མཁན་པོའི་བྱ་བ་ཞིག་ལ་གྲོང་ཁྱེར་སེར་སྐྱའི་<line/>
</page>
<page index="292" id="147A">༄༅། །གཞིར་རྐང་པས་ཕྱིན་པ་ན། དེ་ན་བདག་ལ་ཤཱཀྱ་རྣམ་དང༌། ཤཱཀྱ་མོ་རྣམས་ཁང་བཟང་གི་སྟེང་དུ་སོང་ནས་མཛུབ་ཀེར་གྱིས་སྟོན་པར་བྱེད་དེ། ཨེ་མའོ། །བྲམ་ཟེ་<line/>
པདྨའི་སྙིང་པོའི་སློབ་མ་བྲམ་ཟེའི་ཁྱེའུ་མ་སྡུག་ཡིན་ནོ། །བྲམ་ཟེ་པདྨའི་སྙིང་པོའི་སློབ་མ་བྲམ་ཟེའི་ཁྱེའུ་མ་སྡུག་ཡིན་ནོ། །ཞེས་དེ་དག་བདག་ལ་མཛུབ་ཀེར་ཁོ་ནས་སྟོན་པར་བྱེད་ཀྱི། བདག་ལ་<line/>
བཀུར་སྟི་དང༌། བླ་མ་དང༌། རི་མོ་དང༌། མཆོད་པ་ནི། མི་བྱེད་དོ། །བྲམ་ཟེའི་ཁྱེའུ། རེ་ཞིག་བྱེའུ་ཁུག་རྟ་ཡང་རང་གི་ཚང་ན་འདུག་ན། ཇི་སྐད་འདོད་པར་སྐད་འབྱིན་ན། ཤཱཀྱ་རྣམས་ལྟ་སྨོས་ཀྱང་ཅི་<line/>
དགོས། བྲམ་ཟེའི་ཁྱེའུ། འདི་ལྟ་སྟེ། གྲོང་ཁྱེར་སེར་སྐྱའི་གཞི་ནི། ཤཱཀྱ་རྣམས་ཀྱི་རང་གི་ཡིན་ནོ། །ཀྱེ་གོའུ་ཏ་མ། རིགས་ནི། འདི་བཞི་སྟེ། བྲམ་ཟེ་དང༌། རྒྱལ་རིགས་དང༌། རྗེའུའི་རིགས་དང༌།<line/>
དམངས་རིགས་སོ། །ཀྱེ་གོའུ་ཏ་མ། རིགས་བཞི་པོ་འདི་དག་ནི། བྲམ་ཟེ་རྣམས་ལ་བཀུར་སྟི་བྱེད། བླ་མར་བྱེད། རི་མོར་བྱེད། མཆོད་པར་བྱེད་དོ། །འོན་ཀྱང་ཤཱཀྱ་འདི་དག་ནི། ད་བྱུང་ཁོ་ན་ཡིན་<line/>
ཏེ༑ ད་བྱུང་གི་རིགས་ཡིན་པས་བྲམ་ཟེ་རྣམས་ལ་བཀུར་སྟི་དང༌། བླ་མར་མི་བྱེད། རི་མོར་མི་བྱེད། མཆོད་པར་མི་བྱེད་དོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀྱེ་མ་བྲམ་ཟེའི་ཁྱེའུ་<line/>
མ་སྡུག་འདི། ཤཱཀྱ་རྣམས་ལ་ཨེ་མའོ། །ཤཱཀྱ་རྣམས་ནི། ད་བྱུང་ཡིན། ཨེ་མའོ། །ཤཱཀྱ་རྣམས་ནི། ད་བྱུང་གི་རིགས་ཡིན་པས་ཞེས་ད་བྱུང་ཡིན་པར་ཧ་ཅང་ཁ་ཟེར་བས། མ་ལ་ངས་འདིའི་སྔོན་<line/>
</page>
<page index="293" id="147B">གྱི་རིགས་བརྒྱུད་པ་བཙལ་ལོ། །སྙམ་ནས། བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་གི་སྔོན་གྱི་རིགས་བརྒྱུད་བ་བཙལ་བ་དང༌། བྲམ་ཟེའི་ཁྱེའུ་མ་སྡུག་ནི། ཤཱཀྱ་རྣམས་ཀྱི་བྲན་མོའི་བུར་གྱུར་ལ།<line/>
ཤཱཀྱ་རྣམས་ནི། དེའི་ཇོ་བོའི་བུར་གྱུར་པར་གཟིགས་སོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེ་ཁྱེའུ། ཁྱོད་ཀྱི་རིགས་ཅི་ཡིན། གོའུ་ཏ་མ།<line/>
མིག་མི་འཛུམ་གྱི་བུའོ། །བྲམ་ཟེའི་ཁྱེའུ། འདི་ནས་ངས་ཁྱོད་ཀྱི་སྔོན་གྱི་རིགས་བརྒྱུད་པ་བཙལ་ན། ཁྱོད་ནི། ཤཱཀྱ་རྣམས་ཀྱི་བྲན་མོའི་བུར་གྱུར་པར་མཐོང་ངོ༌། །དེ་ནས་ཤས་ཆེ་བའི་བྲམ་ཟེ་རྒན་རབས་<line/>
རྒན་རབས་རྣམས་ཀྱིས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། ཁྱོད་བྲམ་ཟེའི་ཁྱེའུ་མ་སྡུག་ལ་བྲན་མོའི་བུ་ཞེས་ཚིག་ཏུ་མ་གསུངས་ཤིག །དེ་ཅིའི་སླད་དུ་ཞེ་ན། བྲམ་<line/>
ཟེའི་ཁྱེའུ་མ་སྡུག་ནི། མང་དུ་ཐོས་པ། ཚིག་གསལ་བ། ཐགས་ཐོགས་མེད་པར་སྨྲ་བ་སྟེ། བྲམ་ཟེའི་ཁྱེའུ་མ་སྡུག་གིས་གཞི་འདི་ལ་ཤེས་ལྡན་གོའུ་ཏ་མ་ལ་ཆོས་དང་མཐུན་པའི་ལན་གདབ་པར་རྔོ་<line/>
ཐོགས་སོ། །བྲམ་ཟེ་དག །གལ་ཏེ་ཁྱེད་ཅག་འདི་སྙམ་དུ། བྲམ་ཟེའི་ཁྱེའུ་མ་སྡུག་ང་ལ་ཆོས་དང་མཐུན་པས་ལན་ལྡོན་ནུས་སོ། །སྙམ་དུ་སེམས་ན། ཁྱེད་ཅག་ཅང་མི་སྨྲ་བར་བྲམ་ཟེའི་ཁྱེའུ་མ་སྡུག་<line/>
གཞི་འདི་ལ་ང་ལ་ཆོས་དང་མཐུན་པའི་ལན་འདེབས་སུ་ཆུག་ཅིག །བྲམ་ཟེ་དག། ཁྱེད་ཅག་གལ་ཏེ་འདི་སྙམ་དུ། བྲམ་ཟེའི་ཁྱེའུ་མ་སྡུག །གཞི་འདི་ལ་ང་ལ་ཆོས་དང་མཐུན་པས་ལན་འདེབས་མི་<line/>
</page>
<page index="294" id="148A">༄༅། །ནུས་སོ། །སྙམ་དུ་སེམས་ན། བྲམ་ཟེའི་ཁྱེའུ་མ་སྡུག་ཅང་མི་སྨྲ་བར་ཁྱེད་ཀྱིས་གཞི་འདི་ལ་ང་ལ་ཆོས་དང་མཐུན་པས་ལན་ཐོབ་ཅིག །ཀྱེ་གོའུ་ཏ་མ། བྲམ་ཟེའི་ཁྱེའུ་མ་སྡུག་<line/>
ཉིད་མང་དུ་ཐོས་པ། ཚིག་གསལ་བ། ཐགས་ཐོགས་མེད་པར་སྨྲ་བ་ལགས་ཏེ། བྲམ་ཟེའི་ཁྱེའུ་མ་སྡུག་གིས་གཞི་འདི་ལ་ཤེས་ལྡན་གོའུ་ཏ་མ་ལ་ཆོས་དང་མཐུན་པས་ལན་གདབ་པར་རྔོ་ཐོགས་ཀྱི།<line/>
གཞན་གྱིས་ནི། མ་ལགས་སོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་ཁྱེའུ། སྔོན་བྱུང་བ། རྒྱལ་པོ་བུ་རམ་ཤིང་སྐྱེས་ཞེས་བྱ་བ་<line/>
ཞིག་བྱུང་སྟེ། རྒྱལ་པོ་བུ་རམ་ཤིང་སྐྱེས་ལ་བུ་ཞིག་ཡོད་པ། སྐར་མའི་གདོང་དང༌། ལག་རྣ་དང༌། གླང་པོ་ཆེའི་ཐལ་གོང་དང༌། རྐང་རྒྱན་ལྡན་ནོ། །རྒྱལ་པོ་བུ་རམ་ཤིང་སྐྱེས་དེས། ཉེས་པ་<line/>
འགའ་ཞིག་གི་ཕྱིར་སྤྱུགས་ནས། དེ་དག་རང་རང་གི་སྲིང་མོ་ཁྲིད་དེ་ཡུལ་འཁོར་གཞན་དང༌། ཡུལ་གཞན་དུ་དོང་ནས་རིམ་གྱིས་གངས་ཅན་གྱི་ཕྱོགས་ཆུ་བོ་སྐལ་ལྡན་ཤིང་རྟའི་འགྲམ་ན་ཞེས་<line/>
བྱ་བ་ནས་ཁྱེའུ་དང་བུ་མོ་དག་བཙས་སོ། །ཞེས་བྱ་བའི་བར་དུའོ། །དེ་ནས་རྒྱལ་པོ་བུ་རམ་ཤིང་སྐྱེས་ཀྱིས་བློན་པོ་རྣམས་ལ་སྨྲས་པ། ཀྱེ་གྲོང་པ་དག །གཞོན་ནུ་རྣམས་དེ་ལྟར་བྱེད་ཕོད་དམ། ལྷ།<line/>
རྔོ་ཐོགས་ལགས་སོ། །དེ་ནས་རྒྱལ་པོ་བུ་རམ་ཤིང་སྐྱེས་རོ་སྟོད་བསྟོད་ནས་ལག་པ་གཡས་པ་བརྐྱངས་ཏེ་ཆེད་དུ་བརྗོད་པས་ཆེད་དུ་བརྗོད་པ། ཀྱེ་མའོ། །གཞོན་ནུ་རྣམས་ཀྱིས་ཕོད་དོ། །ཞེས་སེམས་<line/>
</page>
<page index="295" id="148B">ཅན་དབང་ཆེ་བར་གྲགས་པས་གཞོན་ནུ་རྣམས་ཀྱིས་ཕོད་དོ་ཞེས་ཚིག་ཏུ་སྨྲས་པས། ཤཱཀྱ་ཤཱཀྱ་ཞེས་བྱ་བར་གྲགས་སོ། །བྲམ་ཟེའི་ཁྱེའུ། ཁྱོད་ཀྱིས་ཤཱཀྱ་རྣམས་དེ་ལས་སྐྱེས་པས་མགོ་འཛུགས་<line/>
པ་དེ་ཡིན་པ་དང༌། དེ་དག་གི་རིགས་རྒྱུད་དེ་ཡིན་པར་ཅུང་ཟད་ཐོས་སམ། གོའུ་ཏ་མ། བདག་གིས། ཤཱཀྱ་རྣམས་དེ་ལས་སྐྱེས་པས་མགོ་འཛུགས་པ་དེ་ཡིན་པ་དང༌། དེ་དག་གི་རིགས་རྒྱུད་<line/>
དེ་ཡིན་པར་ཐོས་སོ། །བྲམ་ཟེའི་ཁྱེའུ། རྒྱལ་པོ་བུ་རམ་ཤིང་སྐྱེས་ཀྱི་བྲན་མོ་སྔོ་ཕོད་མ་ཞེས་བྱ་བ་གཟུགས་བཟང་བ། བལྟ་ན་སྡུག་པ། མཛེས་པ་ཞིག་ཡོད་པ་དང༌། དྲང་སྲོང་གདོལ་པའི་རིགས་ཤིག་<line/>
དང་ལྷན་ཅིག་འདུས་ནས་དེ་གཉིས་འདུས་པ་ལས་ཁྱེའུ་ཞིག་བཙས་སོ། །གཞོན་ནུ་བཙས་མ་ཐག་ཏུ་ཚིག་ཏུ། ཡུམ། རེ་ཞིག་བདག་དྲིལ་ཕྱིས་དང་བཀྲུ་བ་གྱིས་ལ། མི་གཙང་བ་ལས་ཐར་པར་<line/>
གྱིས་ཤིག་ཅེས་སྨྲས་སོ། །དེའི་ཚེ་ན་ཤ་ཟ་རྣམས་ཀྱི་མིང་མིག་འཛུམ་གྱི་བུ་ཞེས་བྱ་བ་ལ། གཞོན་ནུ་བཙས་མ་ཐག་ཏུ་ཚིག་ཏུ། ཡུམ། བདག་རེ་ཞིག་དྲིལ་ཕྱིས་དང་བཀྲུ་བ་གྱིས་ལ་མི་གཙང་བ་<line/>
ལས་ཐར་པར་གྱིས་ཤིག་ཅེས་སྨྲས་པ་དང༌། ཀྱེ་མའོ། །མིག་འཛུམ་གྱི་བུ་ཞིག་སྐྱེས་སོ། །ཞེས་མིག་འཛུམ་གྱི་བུ་མིག་འཛུམ་གྱི་བུ་ཞེས་བྱ་བར་གྲགས་སོ། །བྲམ་ཟེའི་ཁྱེའུ། ཁྱོད་ཀྱིས་མིག་འཛུམ་<line/>
གྱི་བུ་རྣམས་དེ་ལས་སྐྱེས་པས་མགོ་འཛུགས་པ་དེ་ཡིན་པ་དང༌། དེ་དག་གི་རིགས་རྒྱུད་དེ་ཡིན་པར་ཅུང་ཟད་ཐོས་སམ། དེ་སྐད་ཅེས་བཀའ་སྩལ་པ་དང༌། བྲམ་ཟེའི་ཁྱེའུ་མ་སྡུག་ཅང་མི་སྨྲའོ། །<line/>
</page>
<page index="296" id="149A">༄༅། །ལན་གཉིས་ལན་གསུམ་དུ་ཡང་བཅོམ་ལྡན་འདས་ཀྱི་བྲམ་ཟེའི་ཁྱེའུ་མ་སྡུག་དེ་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་ཁྱེའུ། ཁྱོད་ཀྱིས་མིག་འཛུམ་གྱི་བུ་རྣམས་<line/>
དེ་ལས་སྐྱེས་པས་མགོ་འཛུགས་པ་དེ་ཡིན་པ་དང༌། དེ་དག་གི་རིགས་རྒྱུད་དེ་ཡིན་པར་ཅུང་ཟད་ཐོས་སམ། ལན་གཉིས་ལན་གསུམ་དུ་ཡང་བྲམ་ཟེའི་ཁྱེའུ་མ་སྡུག་ཅང་མི་སྨྲའོ། །དེ་ནས་<line/>
གནོད་སྦྱིན་ལག་ན་རྡོ་རྗེ། རྡོ་རྗེ་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་བ། མེ་ལྕེ་གཅིག་ཏུ་གྱུར་ཅིང་འབར་བ། བྲམ་ཟེའི་ཁྱེའུ་མ་སྡུག་གི་མགོ་བོའི་སྟེང་ན་འཛིན་ཅིང༌། གལ་ཏེ་བྲམ་<line/>
ཟེའི་ཁྱེའུ་མ་སྡུག་ལ་བཅོམ་ལྡན་འདས་ཀྱིས་ལན་གསུམ་གྱི་བར་དུ་རྨ་བ་རྨས་པ་ལས། རྣ་ལ་གཟོན་ཅིང་ལན་མ་གསོལ་བར་གྱུར་ན། རྡོ་རྗེ་འབར་བ། རབ་ཏུ་འབར་བ། ཀུན་ཏུ་འབར་བ། མེ་ལྕེ་གཅིག་<line/>
ཏུ་གྱུར་ཅིང་འབར་བ་འདིས། སྤྱི་བོ་ཚལ་པ་བདུན་དུ་དགས་པར་བྱའོ། །སྙམ་པ་དང་གནོད་སྦྱིན་ལག་ན་རྡོ་རྗེ་དེ། བཅོམ་ལྡན་འདས་ཀྱིས་གཟིགས་ནས། སངས་རྒྱས་ཀྱི་མཐུས་བྲམ་ཟེ་མ་སྡུག་གིས་<line/>
ཀྱང་མཐོང་ངོ༌། །དེ་ནས་བྲམ་ཟེ་མ་སྡུག་དངངས་སྐྲག་བྱེད་ཅིང༌། སྤུ་ཟིང་ཞེས་བྱེད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། མིག་འཛུམ་གྱི་བུ་རྣམས་དེ་ལས་སྐྱེས་པས་མགོ་<line/>
འཛུགས་པ་དེ་ལགས་པ་དང༌། དེ་དག་གི་རིགས་རྒྱུད་དེ་ལགས་པར་བདག་གིས་ཐོས་ལགས་སོ། །དེ་ནས་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་འདི་སྙམ་དུ་སེམས་ཏེ། བཙུན་པ་གོའུ་<line/>
</page>
<page index="297" id="149B">ཏ་མས་འདི་སྐད་ཅེས། བྲམ་ཟེའི་ཁྱེའུ་མ་སྡུག་ནི། ཤཱཀྱ་རྣམས་ཀྱི་བྲན་མོའི་བུ་ཉིད་ཡིན་ལ། ཤཱཀྱ་རྣམས་ནི། དེའི་ཇོ་བོའི་བུ་ཡིན་ནོ། །ཞེས་གསུངས་པ་གང་ཡིན་པ་བདེན་ན། བདག་ཅག་ཤེས་ལྡན་<line/>
གོའུ་ཏ་མས་གསུངས་པ་ལ་ཡིད་མ་ཆེས་པར་ཟད་དོ། །སྙམ་མོ། །དེ་ནས་བཅོམ་ལྡན་འདས་ཀྱིས་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་ལ་འདི་སྐད་ཅེས་བཀའ་སྩལ་ཏོ། །ཁྱེད་ཅག་བྲམ་ཟེའི་<line/>
ཁྱེའུ་མ་སྡུག་ལ་བྲན་མོའི་བུ་ཞེས་ཧ་ཅང་ཚིག་ཏུ་མ་སྨྲ་ཞིག །དེ་ཅིའི་ཕྱིར་ཞེ་ན། འདི་དེའི་ཚེ་དྲང་སྲོང་རྫུ་འཕྲུལ་ཆེ་བ། མཐུ་ཆེ་བ་ཞིག་ཏུ་གྱུར་པ་ལས། རྒྱལ་པོ་བུ་རམ་ཤིང་སྐྱེས་ཀྱིས་ཉེས་པ་འགའ་<line/>
ཁོ་ནའི་ཕྱིར་བྲམ་ཟེའི་ཆད་པས་བཅད་དོ། །བྲམ་ཟེའི་ཆད་པས་བཅད་པ་དང་ཕྱིས་རྒྱལ་པོ་བུ་རམ་ཤིང་སྐྱེས་འཇིགས་སྐྲག་བྱེད། སྤུ་ཟིང་ཞེས་བྱེད་ནས་ལག་པ་གཡོན་པས་བུ་མོ་ཆེན་མོ་རྒྱན་ཐམས་<line/>
ཅད་ཀྱིས་བརྒྱན་པ་བཟུང༌། ལག་པ་གཡས་པས་གསེར་གྱི་བྱ་མ་བུམ་ཐོགས་ཏེ་དྲང་སྲོང་དེ་ལ་ཆུང་མར་བྱིན་ནས། དྲང་སྲོང་གིས་དེ་མ་བླངས་སོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་<line/>
ལ་བྲན་མོའི་བུ་ཡིན་ནོ། །ཞེས་བཀའ་སྩལ་པས་ཞུམ་ཞུམ་པོར་གྱུར་ནས་ཕྲག་པ་བཅུམ། མགོ་སྨད་དེ་སྤོབས་པ་མེད་ཅིང་གཏད་ཁོང་དུ་ཆུད་ནས་ཅང་མི་སྨྲ་བར་གྱུར་ཏོ། །དེ་ནས་བཅོམ་ལྡན་འདས་<line/>
འདི་སྙམ་དུ་དགོངས་ཏེ། བྲམ་ཟེའི་ཁྱེའུ་མ་སྡུག་འདི། བྲན་མོའི་བུ་ཡིན་ནོ། །ཞེས་ངས་ཚིག་སྨྲས་པས་ཞུམ་ཞུམ་པོར་གྱུར་ནས་ཕྲག་པ་བཅུམ། མགོ་སྨད་དེ་སྤོབས་པ་མེད་ཅིང་གཏད་ཁོང་དུ་ཆུད་ནས་<line/>
</page>
<page index="298" id="150A">༄༅། །མི་སྨྲ་བར་གྱུར་གྱི། མ་ལ་ངས་འདི་ལ་ཕྱི་ནས་གཏམ་འདྲི་བར་བྱའོ། །སྙམ་དུ་དགོངས་ནས། བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་<line/>
ཁྱེའུ། དཔེར་ན། རྒྱལ་རིགས་གཞོན་ནུ་དང་བྲམ་ཟེའི་བུ་མོར་ལྷན་ཅིག་འདུས་པར་གྱུར་ཏེ། དེ་གཉིས་ལྷན་ཅིག་འདུས་པ་ལས། ཁྱེའུ་ཞིག་བཙས་ན། དེ་བྲམ་ཟེ་རྣམས་ལས་སྟན་ནམ། ཆུའམ།<line/>
གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ། འཐོབ་ལགས་སོ། །དེ་ལ་རྒྱལ་རིགས་རྣམས་ཀྱིས་རྒྱལ་རིགས་ཀྱི་དབང་བསྐུར་བས་དབང་བསྐུར་རམ། ཀྱེ་གོའུ་ཏ་མ། དབང་བསྐུར་<line/>
ལགས་ཏེ། དེ་ཅིའི་སླད་དུ་ཞེ་ན། སྤུན་གྱི་བུ་ལགས་པས་རྒྱལ་རིགས་རྣམས་ཀྱི་ཚ་བོ་དབང་བསྐུར་ལགས་སོ། །བྲམ་ཟེའི་ཁྱེའུ། དཔེར་ན། བྲམ་ཟེའི་གཞོན་ནུ་དང་རྒྱལ་རིགས་ཀྱི་བུ་མོར་ལྷན་<line/>
ཅིག་འདུས་པར་གྱུར་ལ། དེ་གཉིས་ལྷན་ཅིག་འདུས་པ་ལས། ཁྱེའུ་ཞིག་བཙས་ནས། དེ་བྲམ་ཟེ་རྣམས་ལས་སྟན་ནམ། ཆུའམ། གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ།<line/>
འཐོབ་ལགས་སོ། །དེ་ལ་རྒྱལ་རིགས་ཀྱི་དབང་བསྐུར་བས་དབང་བསྐུར་རམ། ཀྱེ་གོའུ་ཏ་མ། དབང་བསྐུར་ལགས་ཏེ། དེ་ཅིའི་སླད་དུ་ཞེ་ན། ཚ་བོ་ལགས་པའི་སླད་དུ་རྒྱལ་རིགས་རྣམས་<line/>
ཀྱིས་ཚ་བོ་དབང་བསྐུར་ལགས་སོ། །བྲམ་ཟེའི་ཁྱེའུ། དཔེར་ན། རྒྱལ་རིགས་གཞོན་ནུ་རྒྱལ་རིགས་དག་གིས་ཉེས་པ་འགའ་ཁོ་ནའི་ཕྱིར་སྤྱུགས་པར་གྱུར་ན། དེ་བྲམ་ཟེ་རྣམས་ལས་<line/>
</page>
<page index="299" id="150B">སྟན་ནམ། ཆུའམ། གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏམ། མི་འཐོབ་ལགས་སོ། །དེ་ལ་རྒྱལ་རིགས་ཀྱི་དབང་བསྐུར་བས་དབང་བསྐུར་རམ། ཀྱེ་གོའུ་ཏ་མ། དབང་བསྐུར་ཏེ།<line/>
དེ་ཅིའི་སླད་དུ་ཞེ་ན། ཕུ་ནུ་བོ་ལགས་པའི་སླད་དུ་རྒྱལ་རིགས་རྣམས་ཀྱིས་ཕུ་ནུ་བོ་དབང་བསྐུར་ལགས་སོ། །བྲམ་ཟེའི་ཁྱེའུ། དཔེར་ན། བྲམ་ཟེ་གཞོན་ནུ་བྲམ་ཟེ་རྣམས་ཀྱིས་ཉེས་པ་འགའ་ཁོ་ནའི་ཕྱིར་<line/>
སྤྱུགས་པར་གྱུར་ན། དེས་བྲམ་ཟེ་རྣམས་ལས་སྟན་ནམ། ཆུའམ། གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ། མི་འཐོབ་ལགས་སོ། །དེ་རྒྱལ་རིགས་རྣམས་ཀྱིས་རྒྱལ་རིགས་ཀྱི་<line/>
དབང་བསྐུར་བས་དབང་བསྐུར་རམ། ཀྱེ་གོའུ་ཏ་མ། དབང་མི་བསྐུར་ཏེ། དེ་ཅིའི་སླད་དུ་ཞེ་ན། བྲམ་ཟེ་གདོལ་པ་ལགས་པའི་སླད་དུ་རྒྱལ་རིགས་རྣམས་བྲམ་ཟེ་གདོལ་པ་ལ་དབང་མི་བསྐུར་<line/>
ལགས་སོ། །བྲམ་ཟེའི་ཁྱེའུ། དེ་ལྟར་ན། རུས་དང༌། རིགས་དང༌། གནད་ཀྱིས་རྒྱལ་རིགས་ཀྱི་རིགས་མཆོག་ཡིན་གྱི། བྲམ་ཟེ་ནི། མ་ཡིན་ནོ། །བྲམ་ཟེའི་ཁྱེའུ། ཚངས་པ་མི་མཇེད་ཀྱི་བདག་པོས་<line/>
ཚིགས་སུ་བཅད་དེ་སྨྲས་པ། རུས་དང་འབྲེལ་བ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན། །ལྷ་དང་མི་རྣམས་ནང་ན་ཡང༌། །རིགས་དང་ཞབས་སུ་ལྡན་པ་བཙུན། །བྲམ་ཟེའི་ཁྱེའུ།<line/>
ཚངས་པ་མི་མཇེད་ཀྱི་བདག་པོ་དེས་ཚིགས་སུ་བཅད་དེ་འདི་སྐད་ཅེས། རུས་དང་འབྲེལ་བ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན། །ལྷ་དང་མི་རྣམས་ནང་ན་ཡང༌། །རིགས་དང་ཞབས་<line/>
</page>
<page index="300" id="151A">༄༅། །སུ་ལྡན་པ་བཙུན། །ཞེས་སྨྲས་པ་ནི། ལེགས་པར་སྨྲས་པ་ཡིན་གྱི། ཉེས་པར་སྨྲས་པ་མ་ཡིན་ནོ། །ལེགས་པར་བསྙད་པ་ཡིན་གྱི། ཉེས་པར་བསྙད་པ་མ་ཡིན་ནོ། །དེ་ཅིའི་<line/>
ཕྱིར་ཞེ་ན། བྲམ་ཟེའི་ཁྱེའུ། ང་ཡང་འདི་སྐད་ཅེས། རུས་དང་འབྲེལ་བ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན། །ལྷ་དང་མི་རྣམས་ནང་ན་ཡང༌། །རིག་དང་ཞབས་སུ་ལྡན་པ་བཙུན། །<line/>
ཞེས་གསུང་ངོ༌། །བྲམ་ཟེའི་ཁྱེའུ། ཇི་སྙམ་དུ་སེམས། གང་ན་བག་མ་ལེན་པ་དང༌། བག་མ་གཏོང་བ་ཡོད་པ་དེ་ནས། བྲམ་ཟེ་རྣམས་ཀྱིས་སྟན་ནམ། ཆུའམ། གསང་ཚིག་གམ། གདོན་པ་འཐོབ་<line/>
བམ༑ ཀྱེ་གོའུ་ཏ་མ། གང་ན་བག་མ་ལེན་པ་དང༌། བག་མ་གཏོང་བ་མཆིས་པ་དེ་ནས། བྲམ་ཟེ་རྣམས་ཀྱིས་སྟན་ཏམ། ཆབ་བམ། གསང་ཚིག་གམ། གདོན་པ་འཐོབ་ལགས་སོ། །བྲམ་<line/>
ཟེའི་ཁྱེའུ། གང་ན་བག་མ་ལེན་པ་དང༌། བག་མ་གཏོང་བ་ཡོད་པ་དེ་ན། རིགས་ཀྱི་སྙེམས་པ་ཡང་ཡོད། རུས་ཀྱི་སྙེམས་པ་ཡང་ཡོད། བྲམ་ཟེའི་བུའི་སྙེམས་པ་ཡང་ཡོད་དོ། །བྲམ་ཟེའི་<line/>
ཁྱེའུ། སེམས་ཅན་རིགས་ཀྱི་སྙེམས་པས་རྣམ་པར་བཅིངས་པ་དང༌། རུས་ཀྱི་སྙེམས་པས་རྣམ་པར་བཅིངས་པ་དང༌། བྲམ་ཟེའི་བུའི་སྙེམས་པས་རྣམ་པར་བཅིངས་པ་ཇི་སྙེད་པ་དེ་དག་རིག་པ་<line/>
དང་ཞབས་སུ་ལྡན་པ་བླ་ན་མེད་པ་འདི་ཉིད་མངོན་སུམ་དུ་མ་བྱས་པ། མངོན་སུམ་དུ་བྱ་བའི་སྐལ་བ་མེད་ཀྱི། བྲམ་ཟེའི་བུ། རིགས་ཀྱི་སྙེམས་པ་སྤངས། རུས་ཀྱི་སྙེམས་པ་སྤངས། བྲམ་ཟེའི་<line/>
</page>
<page index="301" id="151B">བུའི་སྙེམས་པ་སྤངས་ན། དེ་ལྟར་ན། རིག་པ་དང་ཞབས་སུ་ལྡན་པ་བླ་ན་མེད་པ་འདི་མངོན་སུམ་དུ་མ་བྱས་པ། མངོན་སུམ་དུ་བྱེད་པར་འགྱུར་རོ། །ཤེས་ལྡན་གོའུ་ཏ་མ་ལ་བདག་གང་སྔོན་ཡང་མ་བྱུང༌།<line/>
ཕྱིས་ཀྱང་མི་འབྱུང༌། ད་ལྟར་ན་ཡང་མ་མཆིས་པ་དེ་ལྟ་བུར་དད་ལགས་ཀྱི། ཤེས་ལྡན་གོའུ་ཏ་མས་བདག་ལ་ཇི་ལྟར་རིག་པ་དང་ཞབས་འཚལ་བར་འགྱུར་པ་དེ་ལྟར་ཆོས་བཤད་དུ་གསོལ། བྲམ་<line/>
ཟེའི་ཁྱེའུ། དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །བྲམ་ཟེའི་ཁྱེའུ། འདི་ལ་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་<line/>
འཇིག་རྟེན་དུ་བྱུང་སྟེ། ཆོས་བཤད་པ་ནི། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། རྣམ་<line/>
པར་བྱང་བ། ཚངས་པར་སྤྱོད་པ་རབ་ཏུ་སྟོན་ཏེ། ཆོས་དེ་ཁྱིམ་བདག་གམ། ཁྱིམ་བདག་གི་བུས་མཉན་ནས། དེས་ཆོས་དེ་ཐོས་ནས་དད་པ་སོ་སོར་རྙེད་དོ། །དད་པ་སོ་སོར་རྙེད་པ་དེ་དག་དང་ལྡན་<line/>
པས་འདི་ལ་སོ་སོ་ཡང་དག་པར་སློབ་པར་བྱེད་དེ། ཁྱིམ་གྱི་གནས་ནི། ཉམ་ང་བ། རྡུལ་དག་གི་གནས་ཡིན་ནོ། །རབ་ཏུ་བྱུང་བ་ནི། བླ་གབ་མེད་པ་ཡིན། ཁྱིམ་པ་ཁྱིམ་ན་གནས་པ་རྣམས་ཀྱིས་<line/>
</page>
<page index="302" id="152A">༄༅། །ཇི་སྲིད་འཚོའི་བར་དུ་ཚངས་པར་སྤྱོད་པ་གཅིག་ཏུ་སལ་གྱིས་དག་པ། ཡོངས་སུ་རྫོགས་པ། ཡོངས་སུ་དག་པ། རྣམ་པར་བྱང་བ་འདི་སྤྱད་པར་དཀའི། མ་ལ་བདག་གིས་སྐྲ་དང་<line/>
ཁ་སྤུ་བྲེགས་ལ་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །སྙམ་ནས། དེ་དེ་བཞིན་རབ་ཏུ་བྱུང་ནས་ཚུལ་ཁྲིམས་ལ་གནས་པ་ཡིན་ཏེ། སོ་སོར་ཐར་<line/>
པའི་སྡོམ་པས་བསྡམས་པ་ཡིན། སྤྱོད་པ་དང་སྤྱོད་ཡུལ་ཕུན་སུམ་ཚོགས་པས་ཁ་ན་མ་ཐོ་བ་ཕྲ་མོ་ཙམ་ལ་ཡང་འཇིགས་པར་ལྟ་བ་ཡིན། བསླབ་པའི་གཞི་རྣམས་བླངས་ཏེ་སློབ་པ་ཡིན་ནོ། །དེ་སྲོག་<line/>
གཅོད་པ་སྤངས་ནས་སྲོག་གཅོད་པ་ལས་སླར་ལོག་པ་ཡིན་ཏེ། ཆད་པ་སྤངས་པ་ཡིན། མཚོན་ཆ་སྤངས་པ་ཡིན། འཛེམ་པ་དང་སྙིང་རྗེར་ལྡན་པ་ཡིན། སེམས་ཅན་སྲོག་ཆགས་སུ་གྱུར་པ་ཐམས་<line/>
ཅད་ལ་ཆུང་ངུ་ན་སྲོག་ཆགས་གྲོག་སྦུར་ཡན་ཆད་སྲོག་གཅོད་པ་ལས་སླར་ལོག་པ་ཡིན་ནོ། །དེ་མ་བྱིན་པར་ལེན་པ་སྤངས་ནས་མ་བྱིན་པར་ལེན་པ་ལས་སླར་ལོག་པ་ཡིན་ཏེ། བྱིན་པ་ལེན་པ་ཡིན།<line/>
བྱིན་པ་ལ་དགའ་བ་ཡིན། སྦྱིན་པ་ལྷུག་པར་གཏོང་བ་ལ་དགའ་བ་ཡིན་ཏེ། རྐུན་མ་ཡིན། འདོད་ཆེན་ཅན་མ་ཡིན། གཙང་བ་ཡིན། བདག་ཉིད་བསྲུངས་པས་མ་བྱིན་པར་ལེན་པ་ལས་སླར་ལོག་<line/>
པ་ཡིན་ནོ། །དེ་མི་ཚངས་པར་སྤྱོད་པ་སྤངས་ནས་མི་ཚངས་པར་སྤྱོད་པ་ལས་སླར་ལོག་པ་ཡིན་ཏེ། ཚངས་པར་སྤྱོད་པ་ཡིན། སྤྱོད་པ་ངན་པ་སྤངས་པས་དག་པ་ཡིན། གཙང་བ་ཡིན། དྲི་ང་བ་མེད་<line/>
</page>
<page index="303" id="152B">པ་ཡིན། འཁྲིག་པ་དང་བྲལ་བ་ཡིན། སྨད་རིགས་ཀྱི་ཆོས་དང་བྲལ་བ་ཡིན། མི་ཚངས་པར་སྤྱོད་པ་ལས་སླར་ལོག་པ་ཡིན་ནོ། །དེ་བརྫུན་དུ་སྨྲ་བ་སྤངས་ནས་བརྫུན་དུ་སྨྲ་བ་ལས་སླར་ལོག་པ་<line/>
ཡིན་ཏེ། བདེན་པ་སྨྲ་བ་ཡིན། བདེན་པ་ལ་དགའ་བ་ཡིན། མཉན་པར་འོས་པ་ཡིན། ཡིད་ཆེས་པ་ཡིན། བརྟན་པ་ཡིན། འཇིག་རྟེན་ལ་མི་བསླུ་བ་ཡིན། བརྫུན་དུ་སྨྲ་བ་ལས་སླར་ལོག་པ་ཡིན་ནོ། །<line/>
དེ་ཕྲ་མ་སྤངས་ནས་ཕྲ་མ་ལས་སླར་ལོག་པ་ཡིན་ཏེ། དེ་ཚུ་བི་དག་ལས་མཉན་ཏེ། དེ་དག་དབྱེ་བའི་ཕྱིར་ཕ་བི་དག་ལ་སྨྲ་བ་མ་ཡིན། ཕ་བི་དག་ལས་མཉན་ཏེ། དེ་དག་དབྱེ་བའི་ཕྱིར་ཚུ་བི་དག་ལ་སྨྲ་བ་མ་<line/>
ཡིན། བྱེ་བ་རྣམས་སྡུམ་བྱེད་པ་ཡིན། མཐུན་པ་རྣམས་ལ་གཟེངས་བསྟོད་པ་ཡིན། མཐུན་པ་ལ་དགའ་བ་ཡིན། མཐུན་པ་ལ་མགུ་བ་ཡིན། མཐུན་པར་བྱེད་པའི་ཚིག་སྨྲ་བ་ཡིན། ཕྲ་མ་ལས་ཕྱིར་ལོག་<line/>
པ་ཡིན་ནོ། །དེ་ཚིག་རྩུབ་པོ་སྤངས་ནས་ཚིག་རྩུབ་པོ་ལས་ཕྱིར་ལོག་པ་ཡིན་ནོ། །དེ་གང་ལ་ཡང་ཚིག་གདུག་པ་དང༌། རྩུབ་པ་དང༌། ཕ་རོལ་ལ་མི་སྙན་པ་དང༌། ཕ་རོལ་སྤ་བཀོང་བར་བྱེད་པ་དང༌། སྐྱེ་བོ་མང་པོའི་<line/>
ཡིད་ལ་མི་འཐད་པ་དང༌། སྐྱེ་བོ་མང་པོའི་སྙིང་དུ་མི་སྡུག་པ་དང༌། སྐྱེ་བོ་མང་པོ་མི་དགའ་བ་དང༌། སྐྱེ་བོ་མང་པོའི་ཡིད་དུ་མི་འོང་བ་དང༌། མཉམ་པར་གཞག་པ་མ་ཡིན་པ་དང༌། མཉན་པར་འཇོག་པར་<line/>
འགྱུར་བ་མ་ཡིན་པ་དེ་ལྟ་བུའི་ཚིག་སྤངས་པ་ཡིན། མི་ཚུགས་པ་དང༌། རྣར་སྙན་པ་དང༌། སྙིང་ཚིམ་པར་བྱེད་པ་དང༌། དགའ་བར་བྱེད་པ་དང༌། གྲོང་ཁྱེར་བ་དང༌། སྙན་ཅིང་འཇེབས་པ་དང༌། རྣམ་པར་<line/>
</page>
<page index="304" id="153A">༄༅། །གསལ་བ་དང༌། རྣམ་པར་རིག་པར་བྱེད་པ་དང༌། མཉན་པར་འོས་པ་དང༌། མི་རྟེན་པ་དང༌། འགལ་བ་མ་ཡིན་པ་དང༌། ཐུག་པ་མེད་པ་དང༌། སྐྱེ་བོ་མང་པོ་ལ་སྡུག་པ་<line/>
དང༌། སྐྱེ་བོ་མང་པོ་མགུ་བ་དང༌། སྐྱེ་བོ་མང་པོ་དགའ་བ་དང༌། སྐྱེ་བོ་མང་པོའི་ཡིད་དུ་འོང་བ་དང༌། མཉམ་པར་གཞག་པ་དང༌། མཉམ་པར་འཇོག་པར་འགྱུར་བ་དེ་ལྟ་བུའི་ཚིག་སྨྲ་བ་དང༌། དེ་<line/>
ཚིག་རྩུབ་པོ་སྤངས་ནས་ཚིག་རྩུབ་པོ་ལས་སླར་ལོག་པ་ཡིན་ནོ། །དེ་ཚིག་ཀྱལ་བ་སྤངས་ནས་ཚིག་ཀྱལ་བ་ལས་སླར་ལོག་པ་ཡིན་ཏེ། དེ་དུས་སུ་སྨྲས་པ་ཡིན་ཏེ། ཡང་དག་པར་སྨྲ་བ་ཡིན། དེ་ཁོ་ན་<line/>
ཉིད་སྨྲ་བ་ཡིན། དོན་སྨྲ་བ་ཡིན། ཆོས་སྨྲ་བ་ཡིན། རྟོགས་པ་སྨྲ་བ་ཡིན། ཁོང་དུ་ཆུད་པར་བྱེད་པའི་ཚིག་སྨྲ་བ་ཡིན་ཏེ། དུས་སུ་དང༌། འདྲེན་མ་མ་ཡིན་པ་དང༌། གླེང་གཞི་དང་བཅས་པ་དང༌།<line/>
དན་རྟགས་དང་བཅས་པ་དང༌། ཆོས་དང་དོན་དང་ལྡན་པ་ཡིན་ཏེ། ཚིག་ཀྱལ་བ་སྤངས་ནས་ཚིག་ཀྱལ་བ་ལས་སླར་ལོག་པ་ཡིན་ནོ། །དེ་ཉོ་ཚོང་སྤངས་ནས་ཉོ་ཚོང་ལས་སླར་ལོག་པ་ཡིན་ཏེ། དེ་<line/>
གཞལ་ལུགས་ལ་གཡོ་བྱེད་པ་དང༌། སྲང་ལ་གཡོ་བྱེད་པ་དང༌། ཚད་ལ་གཡོ་བྱེད་པ་སྤངས་ནས་གཞལ་ལུགས་ལ་གཡོ་བྱེད་པ་དང༌། སྲང་ལ་གཡོ་བྱེད་པ་དང༌། ཚད་ལ་གཡོ་བྱེད་པ་ལས་<line/>
སླར་ལོག་པ་ཡིན་ནོ། །དེ་གསུག་ལེན་པ་དང༌། འདྲིད་པ་དང༌། བསྡིགས་ནས་རང་གིར་བྱེད་པ་སྤངས་ནས་གསུག་ལེན་པ་དང༌། འདྲིད་པ་དང༌། བསྡིགས་ནས་རང་གིར་བྱེད་པ་ལས་སླར་ལོག་<line/>
</page>
<page index="305" id="153B">པ་ཡིན་ནོ། །དེ་གསད་པ་དང༌། བཅིང་བ་དང༌། གཅད་པ་དང༌། དབུགས་པ་དང༌། རྡེག་པའི་བསམ་པ་སྤངས་ནས་གསོད་པ་དང༌། འཆིང་བ་དང༌། གཅོད་པ་དང༌། འབིགས་པ་དང༌། རྡེག་པ་<line/>
ཉམས་སུ་མྱོང་བར་བྱེད་པ་ལས་སླར་ལོག་པ་ཡིན་ནོ། །དེ་འོད་དང་བུད་མེད་ཅན་དང་ལྷན་ཅིག་ཏུ་ཉལ་བ་སྤངས་ནས་འོད་དང་བུད་མེད་ཅན་དང་ལྷན་ཅིག་ཏུ་ཉལ་བ་ལས་སླར་ལོག་པ་ཡིན་ནོ། །དེ་ཞིང་གི་<line/>
གཞི་དང༌། ཁྱིམ་གྱི་གཞི་དང༌། ཚོང་ཁང་གི་གཞི་ལེན་པ་སྤངས་ནས་དེ་ཞིང་གི་གཞི་དང༌། ཁྱིམ་གྱི་གཞི་དང༌། ཚོང་ཁང་གི་གཞི་ལེན་པ་ལས་སླར་ལོག་པ་ཡིན་ནོ། །དེ་གླང་པོ་ཆེ་དང༌། རྟ་དང༌། བ་<line/>
ལང་དང༌། ལུག་དང༌། བྱ་གག་དང༌། ཕག་ལེན་པ་སྤངས་ནས་དེ་གླང་པོ་ཆེ་དང༌། རྟ་དང༌། བ་གླང་དང༌། ལུག་དང༌། བྱ་གག་དང༌། ཕག་ལེན་པ་ལས་སླར་ལོག་པ་ཡིན་ནོ། །དེ་བྲན་ཕོ་དང༌། བྲན་མོ་དང༌།<line/>
ཞོ་ཤས་འཚོ་བ་ལེན་པ་སྤངས་ནས་བྲན་ཕོ་དང༌། བྲན་མོ་དང༌། ཞོ་ཤས་འཚོ་བ་ལེན་པ་ལས་སླར་ལོག་པ་ཡིན་ནོ། །དེ་ཆུང་མ་དང༌། བུ་ཕོ་དང༌། བུ་མོ་ལེན་པ་སྤངས་ནས་ཆུང་མ་དང༌། བུ་ཕོ་དང༌། སྐྱེས་<line/>
པ་དང༌། ཁྱེའུ་དང༌། བུ་མོ་ལེན་པ་ལས་སླར་ལོག་པ་ཡིན་ནོ། །དེ་གསེར་དང་དངུལ་ལེན་པ་སྤངས་ནས་གསེར་དང༌། དངུལ་ལེན་པ་ལས་སླར་ལོག་པ་ཡིན་ནོ། །དེ་འབྲུ་མ་ཉམས་པ་ལེན་པ་སྤངས་ནས་<line/>
འབྲུ་མ་ཉམས་པ་ལེན་པ་ལས་སླར་ལོག་པ་ཡིན་ནོ། །དེ་ཟས་གཅིག་པ་ཡིན་ཏེ། ནུབ་མོའི་སྤངས་ཤིང་དུས་མ་ཡིན་པའི་ཁ་ཟས་སྤངས་པ་ཡིན། དུས་སུ་རྒྱུ་ཞིང་དུས་སུ་སྤྱོད་པས་སྦྱོར་བ་ལ་བརྩོན་པ་<line/>
</page>
<page index="306" id="154A">༄༅། །ཡིན༑ དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ནོ། །དེ་ལུས་ཀྱི་བགོ་བ་རན་པས་<line/>
ཆོག་ཤེས་ཤིང་ཚོད་ཟིན་པ་ཡིན་ཞིང༌། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་པས། གང་དང་གང་དུ་འགྲོ་བ་ན་ལྷུང་བཟེད་དང་བཅས། ཆོས་གོས་དང་བཅས་པས་འགྲོའོ། །<line/>
དཔེར་ན། འདབ་ཆགས་བྱ་གང་དང་གང་དུ་ལྡིང་བ་དེར་འདབ་མ་དང་བཅས། གཤོག་པ་དང་བཅས་ཏེ་ལྡིང་བ་དེ་བཞིན་དུ། དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན། བསོད་སྙོམས་<line/>
ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ནོ། །དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན་ཞིང༌། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ཏེ།<line/>
མ་སྡུག །འདི་ལྟར། ཡང་དགེ་སྦྱོང་དང༌། བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ས་བོན་གྱི་ཚོགས་དང༌། འབྱུང་པོའི་ཚོགས་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ་<line/>
འདི་ལྟ་སྟེ། རྩ་བའི་ས་བོན་དང༌། སྡོང་བུའི་ས་བོན་དང༌། ཐོར་ཏོའི་ས་བོན་དང༌། འགས་པའི་ས་བོན་དང༌། ལྔ་པ་ནི། ས་བོན་གྱི་ས་བོན་ཉིད་དེ། དགེ་སྦྱོང་དང༌། བྲམ་ཟེ་རྣམས་ཀྱི་ས་བོན་གྱི་<line/>
ཚོགས་དང༌། འབྱུང་པོའི་ཚོགས་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་ངམ། བྲམ་ཟེ་ཁ་ཅིག་དད་པས་བྱིན་པ་<line/>
</page>
<page index="307" id="154B">དག་སྤྱད་ནས་གསོག་འཇོག་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། ཟས་ཀྱི་གསོག་འཇོག་དང༌། སྐོམ་གྱི་གསོག་འཇོག་དང༌། དྲིའི་གསོག་འཇོག་དང༌། རོའི་གསོག་<line/>
འཇོག་དང༌། ལོ་མའི་གསོག་འཇོག་དང༌། མེ་ཏོག་གི་གསོག་འཇོག་དང༌། འབྲས་བུའི་གསོག་འཇོག་དང༌། དགེ་སྦྱོང་དང༌། བྲམ་ཟེའི་རྣམས་ཀྱི་གསོག་འཇོག་སྣ་ཚོགས་རྩོམ་པ་ལ་སྦྱོར་བར་<line/>
བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ།། །།འདུལ་བ་གཞི། བམ་པོ་སུམ་བཅུ་གཅིག་པ། མ་སྡུག། འདི་ལྟར། ཡང་དགེ་སྦྱོང་དང༌། བྲམ་ཟེ་ཁ་ཅིག་དད་པས་བྱིན་པ་དག་<line/>
སྤྱད་ནས། གནས་མལ་མཐོན་པོ་དང༌། གནས་མལ་ཆེན་པོ་སྣ་ཚོགས་རྩོམ་པ་ལ་སྦྱོར་པར་བརྩོན་པས་གནས་པར་བྱེད་པ། འདི་ལྟ་སྟེ། སྟན་དང༌། ཁྲི་དང༌། ཁྲི་སྣམ་བུ་ཅན་དང༌། རས་ཀྱི་སྣམ་<line/>
བུ་ཅན་དང༌། བེའུ་རས་ཀྱིས་གཡོགས་པ་དང༌། རས་ཡུག་ཆེན་གྱིས་གཡོགས་པ་དང༌། རས་ཁྲ་བོས་གཡོགས་པ་དང༌། པ་ལེ་ལའི་རས་ཀྱིས་གཡོགས་པ་དང༌། གླང་པོ་ཆེའི་འཐབ་སྟན་དང༌།<line/>
རྟའི་འཐབ་སྟན་དང༌། ངོས་གཅིག་བལ་ལས་བྱས་པ་དང༌། ངོས་གཉིས་ཀ་བལ་ལས་བྱས་པ་དང༌། སྟོད་བལ་ལས་བྱས་པ་དང༌། རྒྱབ་བལ་ལས་བྱས་པ་དང༌། བལ་ལས་བྱས་པ་དང༌། ཀ་<line/>
ལིངྐའི་གོས་ཀྱིས་སྟེང་གཡོགས་དང༌། གཡོགས་དང་བཅས་པའི་གོས་དང༌། ཕྱོགས་གཉིས་སུ་སྔས་དམར་པོ་ལས་བྱས་པ་སྟེ། དགེ་སྦྱོང་དང༌། བྲམ་ཟེ་རྣམས་ཀྱི་གནས་མལ་མཐོན་པོ་དང༌།<line/>
</page>
<page index="308" id="155A">༄༅། །གནས་མལ་ཆེན་པོ་རྩོམ་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་ངམ། བྲམ་ཟེ་ཁ་ཅིག་དད་པས་བྱིན་པ་དག་སྤྱད་<line/>
ནས་འཆང་བ་དང༌། གཞག་པ་སྣ་ཚོགས་རྩོམ་པ་ལ་སྦྱོར་བར་བརྩོན་པས་ལ་གནས་པ། འདི་ལྟ་སྟེ། མཉེ་བ་དང༌། བཀྲུ་པ་དང༌། དྲིལ་ཕྱི་དང༌། མེ་ཏོག་གི་ཕྲེང་བ་དང༌། དྲི་དང༌། བྱུག་པ་དང༌།<line/>
ཁ་དོག་འཆང་བ་དང༌། སེན་མོའི་ཁ་དོག་སྒྱུར་བ་དང༌། ཁར་ཕྱེ་མ་འདེབས་པ་དང༌། གདོང་གི་བྱི་དོར་དང༌། མེ་ལོང་ལ་ལྟ་བ་དང༌། ལག་ངར་བརྒྱན་པ་དང༌། གཙུག་ཏོར་འཆིང་བ་དང༌།<line/>
གདུགས་ཀྱི་རྩ་བ་སྦུ་གུ་ཅན་དང༌། རལ་གྲི་དང༌། རྔ་ཡབ་ནོར་བུའི་ཡུ་བ་ཅན་དང༌། མཆིལ་ལྷམ་ཁྲ་བོ་དང༌། གོས་གསར་པ་དང༌། རས་གསར་པ་ཁ་ཚར་ཅན་འཆང་བའི་རང་བཞིན་ཅན་<line/>
དག་སྟེ། དགེ་སྦྱོང་དང་བྲམ་ཟེ་རྣམས་ཀྱི་གཞག་པ་དང་འཆང་བ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་དང་བྲམ་ཟེ་<line/>
ཁ་ཅིག་དད་པས་བྱིན་པ་དག་སྤྱད་ནས་ལྟད་མོ་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། གླང་པོ་ཆེས་འགྱེད་པ་དང༌། ཤིང་རྟས་འགྱེད་པ། དཔུང་བུ་ཆུང་གིས་འགྱེད་<line/>
པ་དང༌། དབྱུག་པས་འགྱེད་པ་དང༌། ཁུ་ཚུར་གྱིས་འགྱེད་པ་དང༌། གྲུ་མོས་འགྱེད་པ་དང༌། ཁྱུ་མཆོག་གིས་འགྱེད་པ་དང༌། མ་ཧེས་འགྱེད་པ་དང༌། ར་འགྱེད་པ་དང༌། ལུག་འགྱེད་པ་དང༌།<line/>
</page>
<page index="309" id="155B">བྱ་གག་འཐབ་པ་དང༌། མཆིལ་བ་འཐབ་པ་དང༌། འུར་པ་འཐབ་པ་དང༌། བྱ་གག་དང༌། ཕུག་རོན་དང༌། མཆིལ་པ་དང༌། བུད་མེད་འཐབ་པ་དང༌། སྐྱེས་པ་འཐབ་པ་དང༌། གཞོན་ནུ་འཐབ་པ་<line/>
དང༌། གཞོན་ནུ་མ་འཐབ་པ་དང༌། ཤིང་འཛེག་པ་དང༌། བྲོ་གར་གྱི་ཚོགས་དང༌། ཕྲག་པ་ནས་འགོང་པ་དང༌། རྒྱལ་མཚན་གྱི་རྩེ་མོ་དང༌། དཔུང་གི་ཚོགས་དང༌། གཡུལ་བཤམས་པ་དང༌། དམག་<line/>
ཚོགས་ལ་བལྟ་བ་དང༌། འདུས་པ་ཆེན་པོ་ལ་བལྟ་བར་འདོད་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ལྟད་མོ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག།<line/>
འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཉན་པ་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ་འདི་ལྟ་སྟེ། གླང་པོ་ཆེའི་སྐད་དང༌། རྟའི་སྐད་དང༌། ཤིང་<line/>
རྟའི་སྒྲ་དང༌། དཔུང་བུ་ཆུང་གི་སྒྲ་དང༌། རྔ་པ་ཊ་ཧའི་སྒྲ་དང༌། རྔ་བོ་ཆེའི་སྒྲ་དང༌། རོལ་མོ་ཚོགས་པའི་སྒྲ་དང༌། གར་མཁན་གྱི་གླུ་སྒྲ་དང༌། རོལ་མོའི་སྒྲ་དང༌། འཁར་གསིལ་གྱི་སྒྲ་དང༌། སེ་གོལ་<line/>
གྱི་སྒྲ་དང༌། ཐལ་མོའི་སྒྲ་དང༌། བུམ་པའི་སྒྲ་དང༌། རང་བཟོའི་སྒྲ་དང༌། སྙན་དངགས་ཀྱི་སྒྲ་དང༌། ཡིག་འབྲུ་སྣ་ཚོགས་དང༌། ཚིག་དང་ཡི་གེ་སྣ་ཚོགས་དང༌། འཇིག་རྟེན་རྒྱང་པན་དང་ལྡན་པ་དང༌།<line/>
གྲགས་པའི་གཏམ་ཉན་འདོད་པ་དག་སྟེ། དགེ་སྦྱོང་དང་བྲམ་ཟེ་རྣམས་ཀྱི་སྒྲ་སྣ་ཚོགས་ཉན་པ་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་<line/>
</page>
<page index="310" id="156A">༄༅། །སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཨུག་ཤུད་དང༌། ཁྲས་དང༌། ཆོ་ལོ་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། མིག་བརྒྱད་པ་དང༌།<line/>
མིག་བཅུ་པ་དང༌། ན་ཡའི་མིག་དང༌། ཕྱོགས་ཕྱོགས་ནས་འགྱེད་པ་དང༌། བུམ་པས་རྩེ་བ་དང༌། ཀ་ལེ་དང༌། ཀ་ཙ་ལེ་དང༌། ཕག་གིས་རྩ་བ་དང༌། ཨུག་ཤུད་དང༌། གུལ་ཚབ་དང༌། ཐུར་མ་<line/>
དང༌། ལག་རྒྱན་ནམ། ཁ་ཅིག་སྐུགས་ཇི་ལྟ་བར་འགྱེད་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཨུག་ཤུད་དང༌། ཁྲས་དང༌། ཆོ་ལོ་རྩོམ་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་<line/>
ནོ༑ ༑མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་གཏམ་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། རྒྱལ་པོའི་གཏམ་<line/>
དང༌། དམག་གི་གཏམ་དང༌། ཟས་ཀྱི་གཏམ་དང༌། སྐོམ་གྱི་གཏམ་དང༌། གོས་ཀྱི་གཏམ་དང༌། ཚོང་འདུས་ཀྱི་གཏམ་དང༌། སྨད་འཚོང་གི་གཏམ་དང༌། ལམ་ངན་པ་རྗོད་པའི་གཏམ་<line/>
དང༌། རྒྱ་མཚོ་ཆེན་པོ་རྗོད་པའི་གཏམ་དང༌། ལྗོངས་དང་སྣ་ཆེན་པོ་ལ་གཏོགས་པ་རྗོད་པའི་གཏམ་སྟེ། དགེ་སྦྱོང་དང་བྲམ་ཟེ་རྣམས་ཀྱི་གཏམ་སྣ་ཚོགས་རྩོམ་པ་ལ་སྦྱོར་བ་དེ་ལྟ་བུ་ལས་<line/>
སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་རྩོད་པ་སྣ་ཚོགས་རྩོམ་པ་ལ་སྦྱོར་བར་བརྩོན་བས་གནས་པ། འདི་ལྟ་སྟེ། ཇི་<line/>
</page>
<page index="311" id="156B">ལྟར་ཁོ་བོས་ཆོས་འདུལ་བ་འདི་ཀུན་ཤེས་པ་དེ་བཞིན་དུ་ཁྱོད་ཀྱིས་ཀྱང་ཆོས་འདུལ་བ་འདི་ཀུན་ཤེས་མོད་ཀྱི། ཁྱོད་ཀྱིས་ནི། རིགས་པ་དང་ལྡན་པ་དང་འབྲེལ་བ་མ་ཡིན་ཏེ། སྔར་སྨྲ་བར་བྱ་བ་<line/>
ནི་ཕྱིས་སྨྲས། ཕྱིས་སྨྲ་བར་བྱ་བ་ནི། སྔར་སྨྲས་ལ། ཁྱོད་ཀྱིས་ཧ་ཅང་མྱུར་བར་སྨྲས་པས་མི་གསལ་ལོ། །རྩོད་པ་མཇུག་བརྟུལ་གྱི། ཁྱོད་ཀྱིས་བརྩད་པའི་དོན་དུ་སྨྲས་པའི་ཚིག་དེ་ཐོང་ཞིག།<line/>
ཚར་བཅད་པར་ཤེས་སམ། གལ་ཏེ་ལན་ཐེབས་པ་ལྟ་ན་དྲིས་དང༌། སྨྲོས་ཤིག་ཅེས་བྱ་བ་དགེ་སྦྱོང་དང་བྲམ་ཟེ་རྣམས་ཀྱི་རྩོད་པ་སྣ་ཚོགས་རྩོམ་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་<line/>
ནོ༑ ༑མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ཕོ་ཉར་འགྲོ་བ་དང༌། གཏོང་བ་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། དེ་དག་རྒྱལ་པོའི་འམ།<line/>
བློན་པོ་ཆེན་པོ་རྣམས་ཀྱིའམ། བྲམ་ཟེ་རྣམས་ཀྱིའམ། ཁྱིམ་བདག་རྣམས་ཀྱིའམ། གྲོང་མི་རྣམས་ཀྱིའམ། ཡུལ་མི་རྣམས་ཀྱིའམ། ཚོང་དཔོན་རྣམས་ཀྱིའམ། དེད་དཔོན་རྣམས་ཀྱི་ཕོ་ཉ་ཚུ་བི་<line/>
ནས་ཁྲིད་དེ་ཕ་བིར་སྣ་འདྲེན་པར་བྱེད་པ་དང༌། ཕ་བི་ནས་ཕོ་ཉ་ཁྲིད་དེ་ཚུ་བིར་སྣ་འདྲེན་པར་བྱེད་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཕོ་ཉར་འགྲོ་བ་དང༌། གཏོང་བ་ལོག་པའི་འཚོ་བ་དེ་ལྟ་བུ་ལས་<line/>
སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་བས་བྱིན་པ་དག་སྤྱད་ནས་ཚུལ་འཆོས་པ་དང༌། ཁ་གསག་དང༌། གཞོགས་སློང་དང༌། ཐོབ་ཀྱིས་འཇལ་བ་དང༌།<line/>
</page>
<page index="312" id="157A">༄༅། །རྙེད་པས་རྙེད་པ་སྒྲུབ་པ་པར་བྱེད་དེ། དགེ་སྦྱོང་དང་བྲམ་ཟེ་རྣམས་ཀྱི་ཚུལ་འཆོས་པ་དང༌། ཁ་གསག་དང༌། གཞོགས་སློང་དང༌། ཐོབ་ཀྱིས་འཇལ་བ་དང༌། རྙེད་པས་<line/>
རྙེད་པ་སྒྲུབ་པར་བྱེད་པ་དེ་ལྟ་བུ་ལས་སླར་ལོག་པ་ཡིན་ནོ། །འདི་ལྟར་ཡང༌། མ་སྡུག །དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་<line/>
བར་བྱེད་པ་འདི་ལྟ་སྟེ། གནམ་གྲུམ་པ་དང༌། རྨ་མཚན་དང༌། རྨི་ལམ་གྱི་མཚན་མ་དང༌། མེས་ཚིག་པ་དང༌། ཆུས་རེག་པ་དང༌། བྱིས་པས་ཟོས་པ་དང༌། འབེབས་པ་དང༌། སྐད་ཉན་པ་དང༌།<line/>
འབྱུང་པོ་ཐམས་ཅད་ཀྱི་སྐད་དང༌། ལུས་ཀྱི་དཔྱད་དང༌། ཁྱིམ་སའི་དཔྱད་དང༌། ནེ་ཙོའི་དཔྱད་དང༌། བྱའི་དཔྱད་དང༌། མཐེ་བོའི་དཔྱད་དང༌། ཁ་ཅིག་སྐར་མའི་སྦྱོར་བ་བྱེད་དེ། དགེ་སྦྱོང་དང་བྲམ་<line/>
ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་<line/>
པའི་འཚོ་བས་འཚོ་བར་བྱེད་པ་འདི་ལྟ་སྟེ། ཡུད་ཙམ་རྣམས་ཀྱི་སྤྱོར་བ་དང༌། རྒྱུ་སྐར་ཤར་བ་དང༌། རོ་བརྟག་པ་དང༌། ཞི་བའི་ལས་དང༌། རྒྱས་པའི་ལས་དང༌། དྲག་པོའི་ལས་དང༌། བསང་<line/>
གཏོར་གྱི་ལས་དང༌། ཡིག་འབྲུ་དང༌། རྩིས་དང༌། གྲངས་དང༌། ལག་རྩིས་དང༌། མེ་ལོང་གི་དཔྱད་ལ་སྦྱོར་བར་བྱེད་དེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་འཚོ་བ་དེ་ལྟ་བུ་<line/>
</page>
<page index="313" id="157B">ལས་སླར་ལོག་པ་ཡིན་ནོ། མ་སྡུག །འདི་ལྟར་ཡང༌། དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། གསོ་བའི་དཔྱད་<line/>
དང༌། རྩ་བའི་སྨན་དང༌། མིག་སྨན་སྦྱིན་པ་དང༌། སྣུམ་བག་སྦྱིན་པ་དང༌། རོ་སྦྱིན་པ་དང༌། སྨན་སྦྱིན་པ་དང༌། གཞོན་ནུའི་དཔྱད་དང༌། གཞོན་ནུ་མའི་དཔྱད་དང༌། སྨན་ལ་སྦྱོར་བར་བྱེད་པ་སྟེ། དགེ་<line/>
སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་<line/>
ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། ནོར་བུའི་མཚན་ཉིད་དང༌། དབྱུག་པའི་མཚན་ཉིད་དང༌། རལ་གྲིའི་མཚན་ཉིད་དང༌། མདའི་མཚན་ཉིད་དང༌། མཚོན་ཆའི་མཚན་ཉིད་དང༌།<line/>
གླང་པོ་ཆེའི་མཚན་ཉིད་དང༌། རྟའི་མཚན་ཉིད་དང༌། ཁྱུ་མཆོག་གི་མཚན་ཉིད་དང༌། མ་ཧེའི་མཚན་ཉིད་དང༌། རའི་མཚན་ཉིད་དང༌། ལུག་གི་མཚན་ཉིད་དང༌། བྱ་གག་གི་མཚན་ཉིད་དང༌། འུར་བའི་<line/>
མཚན་ཉིད་དང༌། མཆིལ་པའི་མཚན་ཉིད་དང༌། བུད་མེད་ཀྱི་མཚན་ཉིད་དང༌། སྐྱེས་པའི་མཚན་ཉིད་དང༌། གཞོན་ནུའི་མཚན་ཉིད་དང༌། གཞོན་ནུ་མའི་མཚན་ཉིད་དང༌། ཚེ་ཐུང་བའི་རྟགས་དང༌།<line/>
ཚེ་རིང་བའི་རྟགས་དང༌། སྐལ་བ་ཆུང་བའི་རྟགས་དང༌། སྐལ་བ་ཆེ་བའི་རྟགས་དང༌། བསོད་ནམས་ཆུང་བའི་རྟགས་དང༌། བསོད་ནམས་ཆེ་བའི་རྟགས་དང༌། མཐུ་ཆུང་བའི་རྟགས་དང༌། མཐུ་<line/>
</page>
<page index="314" id="158A">༄༅། །ཆེ་བའི་རྟགས་དང༌། ཇོ་བོའི་མཚན་ཉིད་དང༌། བྲན་གྱི་མཚན་ཉིད་དེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །<line/>
མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། སྨན་མས་གཅིག་ཅར་གཏོང་བ་དང༌། སྦྲེངས་<line/>
ཏེ་གཏོང་བ་དང༌། སྐྱུག་པ་དང༌། འཁྲུ་བ་དང༌། སྟོད་དུ་འཁྲུ་བ་དང༌། སྣར་བླུགས་པ་དང༌། དུ་བ་རྔུབ་པ་དང༌། དུགས་ཀྱི་ལས་དང༌། བད་ཀན་གྱི་དཔྱད་དང༌། ཕོ་བའི་དཔྱད་དང༌། སྨྲེ་བ་དང༌། ཕོལ་<line/>
མིག་གི་དཔྱད་དང༌། རི་དྭགས་འཁྱིལ་བ་དང༌། བྱ་རོག་འཁྱིལ་བ་དང༌། མཁུར་བ་འགུལ་བ་དང༌། ལྕེ་སོས་ཆོད་པ་དང༌། རོ་ལངས་དང༌། རོ་ལངས་ཕྱེད་ལ་སྦྱོར་བར་བྱེད་དེ། དགེ་སྦྱོང་དང་བྲམ་<line/>
ཟེ་རྣམས་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་<line/>
འཚོ་བར་བྱེད་པ། འདི་ལྟ་སྟེ། དགུག་པ་དང༌། ཀུན་ཏུ་དགུག་པ་དང༌། རྣམ་པར་དགུག་པ་དང༌། ཀུན་ཏུ་རྨོངས་པ་དང༌། རྣམ་པར་རྨོངས་པ་དང༌། རྣམ་པར་འཐོར་བ་དང༌། རྣམ་པར་འཇོམས་<line/>
པའི་ཆོས་དང༌། བདེ་བར་བྱེད་པ་དང༌། སྡུག་བསྔལ་བར་བྱེད་པ་དང༌། བུ་འཆགས་པར་བྱེད་པ་དང༌། ཏིལ་གྱི་སྦྱིན་སྲེག་དང༌། འབྲས་ཀྱི་སྦྱིན་སྲེག་དང༌། ཚེར་མའི་སྦྱིན་སྲེག་དང༌། རྫས་ཀྱི་<line/>
</page>
<page index="315" id="158B">སྦྱིན་སྲེག་དང༌། སྦྱིན་སྲེག་གི་སྦྱིན་སྲེག་དང༌། ཉི་མ་ལ་བཀུར་སྟི་བྱ་བ་དང༌། སྐར་མ་ལ་བཀུར་སྟི་བྱ་བ་དང༌། ལྷ་ལ་བཀུར་སྟི་བྱ་བ་དང༌། བཀུར་སྟིའི་གནས་ཆེན་པོ་ལ་བསྐུར་སྟི་བྱེད་པ་སྟེ། དགེ་<line/>
སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ཡོན་<line/>
པོའི་དཔྱད་སྣ་ཚོགས་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། འཇིགས་པར་འགྱུར་བ་དང༌། ཞི་བར་འགྱུར་བ་དང༌། ལོ་ཉེས་པར་འགྱུར་བ་དང༌། ལོ་ལེགས་པར་འགྱུར་བ་དང༌། ཆར་<line/>
མི་འབབ་པར་འགྱུར་བ་དང༌། ཆར་ལེགས་པར་འབབ་པར་འགྱུར་བ་དང༌། ཡམས་ཀྱི་ནད་འབྱུང་བར་འགྱུར་བ་དང༌། ཡམས་ཀྱི་ནད་འབྱུང་བར་མི་འགྱུར་བ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་<line/>
པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་སྣ་ཚོགས་ཀྱི་ལོག་པའི་འཚོ་<line/>
བས་འཚོ་བར་བྱེད་པ། འདི་ལྟ་སྟེ། ཟུན་རྣམས་ཀྱི་རྒྱལ་པོ་རྒྱལ་བར་འགྱུར་ཞིང་ཕྱི་རོལ་རྣམས་ཀྱི་རྒྱལ་པོ་ཕམ་པར་འགྱུར་བ་དང༌། ཕྱི་རོལ་པ་རྣམས་ཀྱི་རྒྱལ་པོ་རྒྱལ་བར་འགྱུར་ཞིང༌། ཟུན་རྣམས་ཀྱི་<line/>
རྒྱལ་པོ་ཕམ་པར་འགྱུར་བ་དང༌། ཟུན་རྣམས་ཀྱི་རྒྱལ་པོ་གཡུལ་དུ་འཇུག་པར་འགྱུར་ཞིང༌། ཕྱི་རོལ་པ་རྣམས་ཀྱི་རྒྱལ་པོ་འབྱུང་བར་འགྱུར་བ་དང༌། ཕྱི་རོལ་པ་རྣམས་ཀྱི་རྒྱལ་པོ་གཡུལ་དུ་འཇུག་པར་<line/>
</page>
<page index="316" id="159A">༄༅། །འགྱུར་ཞིང༌། ཟུན་རྣམས་ཀྱི་རྒྱལ་པོ་འབྱུང་བར་འགྱུར་བ་དག་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །<line/>
མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། ཉི་མ་དང་ཟླ་བདག་ལམ་དུ་འགྲོ་བ་དང༌། ཉི་<line/>
མ་དང་ཟླ་བ་དག་ལམ་གོལ་བར་འགྲོ་བ་དང༌། ལམ་དུ་ཉི་མ་གཟས་ཟིན་པ་དང༌། ཟླ་བ་གཟས་ཟིན་པ་དང༌། སྐར་མདའ་ལྟུང་བ་དང༌། ཕྱོགས་དམར་པོར་གྱུར་པ་དང༌། བར་སྣང་ལས་སྒྲ་བྱུང་<line/>
བ་དང༌། ཉི་མ་དང་ཟླ་བ་འདི་གཉིས། འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ། འཆར་བ་དང༌། ནུབ་པ་དང༌། བསྒྲིབས་པ་དང༌། མ་བསྒྲིབས་པ་དང༌། འདི་ལྟ་སྟེ། ལམ་དང་ལམ་གོལ་བ་དག་མངོན་<line/>
པ་སྟེ༑ དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག །འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་སྦྱིན་པ་དག་<line/>
སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། ཉི་མ་དང་ཟླ་བ་དག་ལམ་དུ་འགྲོ་ན། འབྲས་བུ་འདི་ལྟ་བུར་འགྱུར་བ་དང༌། ཉི་མ་དང་ཟླ་བ་དག་ལམ་<line/>
གོལ་བར་འགྲོ་ན། འབྲས་བུ་འདི་ལྟ་བུར་འགྱུར་བ་དང༌། ལམ་དུ་ཉི་མ་གཟས་ཟིན་པ་དང༌། ཟླ་བ་གཟས་ཟིན་པ་དང༌། སྐར་མདའ་ལྟུང་བ་དང༌། ཕྱོགས་དམར་པོར་གྱུར་བ་དང༌། བར་<line/>
</page>
<page index="317" id="159B">སྣང་ལས་སྒྲ་བྱུང་ན། འབྲས་བུ་འདི་ལྟ་བུར་འགྱུར་བ་དང༌། ཉི་མ་དང་ཟླ་བ་འདི་གཉིས། འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ། འཆར་བ་དང་ནུབ་པ་དང༌། བསྒྲིབས་པ་དང་མ་བསྒྲིབས་པ་དང༌།<line/>
འདི་ལྟ་སྟེ། ལམ་དང་ལམ་གོལ་བ་མངོན་ན། འབྲས་བུ་འདི་ལྟ་བུར་འགྱུར་བར་སྟོན་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་<line/>
ནོ༑ ༑དེ་འཕགས་པའི་ཚུལ་ཁྲིམས་ཀྱི་ཕུང་པོ་དེ་དང་ལྡན་པས་ནང་གི་བདེ་བ་ཁ་ན་མ་ཐོ་བ་མེད་པ་ཉམས་སུ་མྱོང་བར་སྤྱོད་ཅིང༌། དེ་དབང་པོ་རྣམས་ཀྱི་སྒོ་བསྡམས་པ་དང༌། ཀུན་ཏུ་བསྲུངས་པའི་<line/>
དྲན་པ་དང༌། འགྲུས་སྐྱོང་གི་དྲན་པ་དང༌། ཡང་དྲན་པས་བསྲུངས་པས་གནས་སྐབས་མཉམ་པར་སྤྱོད་ཅིང་གནས་པ་ཡིན་ནོ། །དེ་མིག་གིས་གཟུགས་རྣམས་མཐོང་ནས་མཚན་མར་མི་འཛིན།<line/>
མངོན་རྟགས་སུ་མི་འཛིན་ཏོ། །གཞི་གང་གི་ཕྱིར་ཞེ་ན། མིག་གི་དབང་པོའི་སྡོམ་པས་མ་བསྡམས་པར་གནས་པ་ནི། འཇིག་རྟེན་ལ་བརྣབ་སེམས་དང༌། ཡིད་མི་བདེ་བ་དག་འབྱུང་བས་སྡིག་པ་<line/>
མི་དགེ་བའི་ཆོས་རྣམས་སེམས་ཀྱི་རྗེས་སུ་འབྲང་བར་འགྱུར་རོ། །དེ་རྣམས་བསྡམ་པའི་ཕྱིར་བསྒྲུབ་ཅིང་བསྲུང་བར་མིག་གིས་དབང་པོས་མིག་གི་དབང་པོ་སྡོམ་པར་བྱེད་དོ། །དེ་བཞིན་དུ་རྣ་བས་<line/>
སྒྲ་དང༌། སྣམ་དྲི་དང༌། ལྕེས་རོ་དང༌། ལུས་ཀྱིས་རེག་བྱ་དང༌། ཡིད་ཀྱིས་ཆོས་རྣམས་ཤེས་ནས་མཚན་མར་མི་འཛིན། མངོན་རྟགས་སུ་མི་འཛིན་ཏོ། །གཞི་གང་གི་ཕྱིར་ཞེ་ན། ཡིད་ཀྱི་དབང་པོའི་<line/>
</page>
<page index="318" id="160A">༄༅། །སྡོམ་པས་མ་བསྡམས་པར་གནས་པ་ནི། འཇིག་རྟེན་ལ་བརྣབ་སེམས་དང༌། ཡིད་མི་བདེ་བ་དག་འབྱུང་བས་སྡིག་པ་མི་དགེ་བའི་ཆོས་རྣམས་སེམས་ཀྱི་རྗེས་སུ་<line/>
འབྲང་བར་འགྱུར་རོ། །དེ་རྣམས་བསྡམ་པའི་ཕྱིར་ཡིད་ཀྱི་དབང་པོས་ཡིད་ཀྱི་དབང་པོ་སྡོམ་པར་བྱེད་དོ། །དེ་འཕགས་པའི་ཚུལ་ཁྲིམས་ཀྱི་ཕུང་པོ་དེ་དང༌། དབང་པོ་རྣམས་ཀྱི་སྒོ་བསྡམས་པ་དེ་དང་<line/>
ལྡན་པས་ནང་གི་བདེ་བ་ཁ་ན་མ་ཐོ་བ་མེད་པ་ཉམས་སུ་མྱོང་ཞིང༌། དེ་འགྲོ་བ་དང་ལྡོག་པ་ལ་ཤེས་བཞིན་དུ་གནས་པ་ཡིན་ཏེ། ལྟ་བ་དང༌། རྣམ་པར་ལྟ་བ་དང༌། བསྐུམ་པ་དང༌། བརྐྱང་བ་དང༌།<line/>
སྣམ་སྦྱར་དང༌། ཆོས་གོས་དང༌། ལྷུང་བཟེད་ཐོགས་པ་དང༌། འགྲོ་བ་དང༌། འགྲེང་བ་དང༌། འདུག་པ་དང༌། ཉལ་བ་དང༌། མི་ཉལ་བ་དང༌། སྨྲ་བ་དང༌། མི་སྨྲ་བ་དང༌། གཉིད་ཀྱིས་དུབ་པ་བསལ་<line/>
བ་ལ་ཤེས་བཞིན་དུ་གནས་པ་ཡིན་ནོ། །དེ་འཕགས་པའི་ཚུལ་ཁྲིམས་ཀྱི་ཕུང་པོ་དེ་དང༌། དབང་པོ་རྣམས་ཀྱི་སྒོ་བསྡམས་པ་དེ་དང༌། དྲན་པ་དང༌། ཤེས་བཞིན་མཆོག་དེ་དང་ལྡན་པས་ནང་གི་<line/>
བདེ་བ་ཁ་ན་མ་ཐོ་བ་མེད་པ་ཉམས་སུ་མྱོང་ཞིང༌། དེ་གནས་མལ་དབེན་པ། དགོན་པ་དང༌། ཤིང་དྲུང་དང༌། ཁང་སྟོང་དག་ཏུ་གནས་པ་ཡིན་ཏེ། དགོན་པར་སོན་ཀྱང་རུང༌། ཤིང་དྲུང་དུ་སོན་<line/>
ཀྱང་རུང༌། ཁང་སྟོང་དུ་སོན་ཀྱང་རུང་འདུག་སྟེ་སྐྱིལ་མོ་ཀྲུང་བཅས་ནས་ལུས་དྲུང་བོར་བསྲང་སྟེ་དྲན་པ་མངོན་དུ་ཕྱོགས་པར་བཞག་ནས་དེ་འཇིག་རྟེན་ལ་བརྣབ་སེམས་སྤངས་ཏེ། བརྣབ་སེམས་དང་<line/>
</page>
<page index="319" id="160B">བྲལ་བའི་སེམས་ཀྱིས་ལན་མང་དུ་གནས་ཤིང་བརྣབ་སེམས་ལས་སེམས་ཡོངས་སུ་སྦྱོང་བ་ཡིན་ནོ། །འཇིག་རྟེན་ལ་གནོད་སེམས་དང༌། རྨུགས་པ་དང༌། གཉིད་དང༌། རྒོད་པ་དང༌། འགྱོད་པ་དང༌། ཐེ་<line/>
ཚོམ་སྤངས་ཏེ། ཡིད་གཉིས་ལས་བརྒལ་པ་ཡིན། ཐེ་ཚོམ་ལས་བརྒལ་བ་ཡིན། །དགེ་བའི་ཆོས་རྣམས་ལས་ངེས་པ་ཐོབ་པ་ཡིན། ཐེ་ཚོམ་ལས་སེམས་ཡོངས་སུ་སྦྱངས་བ་ཡིན་ནོ། །མ་སྡུག །དཔེར་ན།<line/>
མི་ཞིག་གིས་སྐྱིན་པོ་ཞིག་བླངས་ནས་ལས་ཀྱི་མཐའ་རྣམས་ལ་བརྩོན་པར་བྱས། དེའི་ལས་ཀྱི་མཐའ་དེ་རྣམས་གྲུབ་ནས། དེས་དེ་ལས་བུ་ལོན་དེ་ཡང་ཁྱེར་ལ། དེ་ལ་ཆུང་མ་གསོ་བ་ཆོག་ཙམ་ཞིག་ཀྱང་<line/>
ཡོད་ནས། དེ་འདི་སྙམ་དུ་སེམས་ཏེ། བདག་གིས་སྐྱིན་པོ་བླངས་ནས་ལས་ཀྱི་མཐའ་རྣམས་ལ་བརྩོན་པར་བྱས་ཏེ། བདག་གིས་ལས་ཀྱི་མཐའ་དེ་རྣམས་གྲུབ་ནས་བདག་གིས་དེ་ལས་བུ་ལོན་ཡང་གཞལ་<line/>
བདག་ལ་ཆུང་མ་གསོ་བ་ཆོག་ཙམ་ཞིག་ཀྱང་ཡོད་དོ། །སྙམ་སྟེ། དེ་གཞི་དེ་ལས་བདེ་བར་གྱུར། ཡིད་བདེ་བར་གྱུར་བ་དང༌། མ་སྡུག །དཔེར་ན། མི་ནད་པ་ནད་ཚབས་ཆེ་བ། སྡུག་བསྔལ་བ་ཞིག་ཡོད་ལ། དེ་<line/>
ཟས་ཟོས་པ་ནི། ལུས་ལ་འཇུར་མི་བཏུབ། སྐོམ་འཐུངས་པ་ནི། ཁོང་དུ་གནོད་པར་གྱུར་པ་ལས། དེ་དུས་གཞན་ཞིག་ན་ནད་མེད་ཅིང་སྟོབས་དང་ལྡན་ལ་བདེ་བར་གྱུར་ཏེ། དེ་ཁ་ཟས་ཟོས་པ་འཇུར་བཏུབ།<line/>
སྐོམ་འཐུངས་པ་ནི། ཁོང་དུ་གནོད་པར་མ་གྱུར་ནས། དེ་འདི་སྙམ་དུ་སེམས་ཏེ། འདི་ལྟར། བདག་སྔོན་ན་བ་ནད་ཚབས་ཆེ་བ། སྡུག་བསྔལ་བར་གྱུར་པ་ན། བདག་གིས་ཁ་ཟས་ཟོས་པ་ནི། ལུས་ལ་<line/>
</page>
<page index="320" id="161A">༄༅། །འཇུར་མི་བཏུབ། སྐོམ་འཐུངས་པ་ནི་ཁོང་དུ་གནོད་པར་གྱུར་པ་ལས། ད་ནི་འདི་ལྟར་བདག་ནད་མེད་ཅིང་སྟོབས་དང་ལྡན་པས་བདེ་བར་གྱུར་ཏེ། བདག་<line/>
གིས་ཟས་ཟོས་པ་ནི་ལུས་ལ་འཇུར་བཏུབ། སྐོམ་འཐུངས་པ་ནི་ཁོང་དུ་གནོད་པར་མ་གྱུར་ཏོ་སྙམ་སྟེ། དེ་གཞི་དེ་ལས་བདེ་བ་དང༌། ཡིད་བདེ་བར་གྱུར་པ་དང༌། མ་སྡུག །དཔེར་ན། མི་ཞིག་<line/>
བྲན་དུ་གྱུར་ཏེ། མངག་གཞུག་པ་དང༌། གོ་རེ་ལོང་བ་དང༌། ལྟོ་ཁོལ་དང༌། རང་དབང་མེད་པར་གྱུར་པ་ལས། དེ་དུས་གཞན་ཞིག་ན་བྲན་མི་བྱེད་པར་གྱུར་ཏེ། མངག་གཞུག་མི་བྱེད། གོ་རེ་<line/>
ལོང་མི་བྱེད། ལྟོ་ཁོལ་མི་བྱེད་དེ། རང་དབང་ཡོད་ནས་དེ་འདི་སྙམ་དུ་སེམས་ཏེ། འདི་ལྟར། བདག་སྔོན་བྲན་དུ་གྱུར་པ་ན་མངག་གཞུག་པ་དང༌། གོ་རེ་ལོང་བ་དང༌། ལྟོ་ཁོལ་དང༌། རང་དབང་<line/>
མེད་པ་ལས། ད་ནི་བྲན་མི་བྱེད་པས་མངག་གཞུག་མི་བྱེད། གོ་རེ་ལོང་མི་བྱེད། རང་དབང་ཡོད་དོ་སྙམ་ནས་དེ་གཞི་དེ་ལས་བདེ་བར་གྱུར། ཡིད་བདེ་བར་གྱུར་པ་དང༌། མ་སྡུག །དཔེར་ན།<line/>
མི་ཞིག་བཙོན་དུ་བཟུང་སྟེ། ལག་པ་ཕྱིན་ཀ་ལོག་ཏུ་དམ་དུ་བཅིངས་པར་གྱུར་པ་ལས། དེ་དེ་ལས་ནོར་གཞལ་བ་མེད་པར་བདེ་བར་ལེགས་པར་ཐར་ནས་དེ་འདི་སྙམ་དུ་སེམས་ཏེ། འདི་ལྟར།<line/>
བདག་སྔོན་བཙོན་དུ་བཟུང་སྟེ་ལག་པ་ཕྱིན་ཀ་ལོག་ཏུ་དམ་དུ་བཅིངས་པར་གྱུར་པ་ལས། ད་ནི་དེ་ལས་བདག་ནོང་གཞལ་བ་མེད་པར་བདེ་བར་ལེགས་པར་ཐར་ཏེ་སྙམ་སྟེ། དེ་གཞི་དེ་ལས་<line/>
</page>
<page index="321" id="161B">ཡིད་བདེ་བར་གྱུར་པ་དང༌། མ་སྡུག །དཔེར་ན། མི་ཞིག་འཇིགས་པ་ལས་བདེ་བ་དང༌། ལོ་ཉེས་པ་ལས་ལོ་ལེགས་པར་གྱུར་ནས། དེ་འདི་སྙམ་དུ་སེམས་ཏེ། འདི་ལྟར། བདག་འཇིགས་པ་ལས་བདེ་བ་དང༌། ལོ་<line/>
ཉེས་པ་ལས་ལོ་ལེགས་པར་གྱུར་ཏོ་སྙམ་སྟེ། དེ་གཞི་དེ་ལས་བདེ་བར་གྱུར། དགའ་བར་གྱུར་བ་དེ་བཞིན་དུ། དེས་བདག་ཉིད་ཀྱི་སྒྲིབ་པ་ལྔ་པོ་སྐྱིན་པོ་ཇི་ལྟ་བ་དང༌། ནད་ཇི་ལྟ་བ་དང༌། བྲན་<line/>
ཇི་ལྟ་བ་དང༌། བཙོན་ཇི་ལྟ་བ་དང༌། འཇིགས་པ་ཇི་ལྟ་བ་དེ་དག་སྤངས་པར་ཡང་དག་པར་རྗེས་སུ་མཐོང་ངོ༌། །དེ་སྒྲིབ་པ་ལྔ་པོ་སེམས་ཉེ་བའི་ཉོན་མོངས་པར་བྱེད་པ། ཤེས་རབ་ཉམ་ཆུང་<line/>
པར་བྱེད་པ། གནོད་པའི་ཕྱོགས་དང་མཐུན་པ། མྱ་ངན་ལས་འདས་པ་དང་མི་མཐུན་པ་དག་སྤངས་ནས་འདོད་པ་དག་ལས་དབེན། སྡིག་པ་མི་དགེ་བའི་ཆོས་རྣམས་ལས་དབེན། རྟོག་པ་དང་བཅས། དཔྱོད་པ་<line/>
དང་བཅས། དབེན་པ་ལས་སྐྱེས་པའི་དགའ་བ་དང་བདེ་བ་ཅན། བསམ་གཏན་དང་པོ་རྫོགས་པར་བྱས་ཏེ་གནས་སོ། །དཔེར་ན། ཁྲུས་མཁན་ནམ། ཁྲུས་མཁན་གྱི་སློབ་མ་མཁས་པ་ཞིག་ཁམ་ཕོར་རམ། གཞོང་བུའམ།<line/>
ཉ་ཕྱིས་ཀྱི་ནང་དུ་འདག་ཆལ་གྱི་ཕྱེ་མ་ཞིབ་མོ་ཆུས་ཡང་བཏབ་ཡང་བཏབ་སྟེ་སྤངས་ན། འདག་ཆལ་གྱི་གོང་བུ་དེ་གཤེར་གཤེར་དང་ལྡན། གཤེར་གྱིས་ཞེན་ཏེ། གཤེར་གྱིས་ཕྱི་ནང་ཁྱབ་པས་འབོ་བར་མི་<line/>
འགྱུར། འཇིག་པར་མི་འགྱུར་བ་དེ་བཞིན་དུ། དགེ་སློང་དེའི་ལུས་དབེན་པ་ལས་སྐྱེས་པའི་དགའ་བའི་བདེ་བས་མངོན་དུ་རླན་པར་བྱེད། ཡོངས་སུ་རླན་པར་བྱེད། ཡོངས་སུ་ཚིམ་པར་བྱེད། ཡོངས་<line/>
</page>
<page index="322" id="162A">༄༅། །སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། དབེན་པ་ལས་སྐྱེས་པའི་དགའ་བ་དང་བདེ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་<line/>
དོ། །དེ་རྟོག་པ་དང་དཔྱོད་པ་དང་བྲལ་ཞིང༌། ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས། རྟོག་པ་མེད་པ། དཔྱོད་པ་མེད་པ། ཏིང་འཛིན་ལས་སྐྱེས་པའི་དགའ་བ་དང་བདེ་བ་ཅན།<line/>
བསམ་གཏན་གཉིས་པ་རྫོགས་པར་བྱས་ཏེ་གནས་སོ། །དེ་འདི་ལྟར། ལུས་འདི་ལ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བས་མངོན་དུ་རླན་པར་བྱེད། ཡོངས་སུ་རླན་པར་བྱེད།<line/>
ཡོངས་སུ་ཚིམ་པར་བྱེད། །ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། ཏིང་འཛིན་ལས་སྐྱེས་པའི་དགའ་བ་དང་བདེ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་<line/>
ཀྱང་མེད་དོ། །དཔེར་ན། རིའི་རྩེ་ན་བཀོད་མའི་མཚོ་ཕྲན་ཞིག་ཡོད་པར་གྱུར་ལ། དེར་ནི། ཤར་ཕྱོགས་ནས་ཀྱང་ཆུ་མི་འབབ་པར་གྱུར་ལ། ལྷོ་ཕྱོགས་ནས་མ་ཡིན། ནུབ་ཕྱོགས་ནས་མ་ཡིན། བྱང་<line/>
ཕྱོགས་ནས་ཀྱང་ཆུ་མི་འབབ་ལ། དེར་ལྷས་ཀྱང་དུས་དུས་སུ་ཆར་གྱི་རྒྱུན་མི་འབེབས་ཏེ། གཞན་དུ་ན་བཀོད་མའི་མཚོ་ཕྲན་དེ་ཉིད་ནས་བཀོད་མའི་ཆུའམ། བཀོད་མའི་ཆུ་ཆེན་པོ་ལུད་ནས་<line/>
བཀོད་མའི་མཚོ་ཕྲན་དེ་ཐམས་ཅད་ཆུ་བསིལ་བས་གང་བར་བྱེད། ཡོངས་སུ་གང་བར་བྱེད། ཤིན་ཏུ་གང་བར་བྱེད། ཡོངས་སུ་ཁྱབ་པར་བྱེད་དེ། བཀོད་མའི་མཚོ་ཕྲན་དེ་ཐམས་ཅད་འདི་ལྟ་<line/>
</page>
<page index="323" id="162B">སྟེ། ཆུ་བསིལ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་བཞིན་དུ་ལུས་ལ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བས་མངོན་དུ་རླན་པར་བྱེད། ཡོངས་སུ་རླན་<line/>
པར་བྱེད། ཡོངས་སུ་ཚིམ་པར་བྱེད། ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་<line/>
ཀྱང་མེད་དོ། །དེ་དགའ་བའི་འདོད་ཆགས་དང་བྲལ་བས་བཏང་སྙོམས་ལ་གནས་ཤིང་དྲན་པ་དང་ཤེས་བཞིན་ཅན་ཡིན་ཏེ། བདེ་བ་ལུས་ཀྱིས་མྱོང་ལ། འཕགས་པ་རྣམས་ཀྱིས་གང་དེ་དྲན་པ་དང་<line/>
ལྡན་པ། བདེ་བ་ལ་གནས་པ། བཏང་སྙོམས་པའོ། །ཞེས་བརྗོད་པ་སྟེ། དགའ་བ་མེད་པའི་བསམ་གཏན་གསུམ་པ་རྫོགས་པར་བྱས་ཏེ་གནས་སོ། །དེ་འདི་ལྟར། ལུས་འདི་ལ་དགའ་བ་མེད་པའི་<line/>
བདེ་བས་མངོན་དུ་རླན་པར་བྱེད། ཡོངས་སུ་རླན་པར་བྱེད། ཡོངས་སུ་ཚིམ་པར་བྱེད། ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། དགའ་བ་མེད་པའི་བདེ་བས་མ་ཁྱབ་པའམ། ཁྱབ་<line/>
པར་མ་གྱུར་པ་ཅུང་ཟད་ཀྱང་མེད་དོ། །འདི་ལྟ་སྟེ། དཔེར་ན། ཨུཏྤ་ལའམ། པདྨའམ། ཀུ་མུ་དའམ། པདྨ་དཀར་པོ་ཆུ་ལས་སྐྱེས་ཤིང་ཆུ་ནས་ཆེན་པོར་གྱུར་པ། རྩེས་བཏགས་ཤིང་འདུག་པ་དེ་དྲག་གི་རྩ་བ་<line/>
ནས་རྩེ་མོའི་བར་གྱི་གསབ་གསེབ་ནི། འདི་ལྟ་སྟེ། ཆུ་བསིལ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་བཞིན་དུ་ལུས་ལ་དགའ་བ་མེད་པའི་བདེ་བས་མངོན་དུ་རླན་པར་བྱེད།<line/>
</page>
<page index="324" id="163A">༄༅། །ཡོངས་སུ་རླན་པར་བྱེད། ཡོངས་སུ་ཚིམ་པར་བྱེད། ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། དགའ་བ་མེད་པའི་བདེ་བས་མ་ཁྱབ་པའམ།<line/>
ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་བདེ་བ་ཡང་སྤངས་ཏེ། སྔ་ནས་སྡུག་བསྔལ་ཡང་སྤངས་ཤིང༌། ཡིད་བདེ་བ་དང་ཡིད་མི་བདེ་བ་ཡང་ནུབ་པས་བདེ་བ་ཡང་མ་ཡིན། སྡུག་བསྔལ་<line/>
ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་རྫོགས་པར་བྱས་ཏེ་གནས་སོ། །དེ་འདི་ལྟར། ལུས་འདི་ལ་ཡོངས་སུ་དག་པ་དང་རྣམ་པར་བྱང་བའི་སེམས་<line/>
ཀྱིས་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དཔེར་ན། ཁྱིམ་བདག་གམ། ཁྱིམ་བདག་གི་བུས་རས་ཁྲུ་བརྒྱད་པའམ་དགུ་པས། དེ་མགོ་དང༌། ལག་པ་དང༌། རྐང་པ་གཡོགས་<line/>
ན། དེའི་མགོ་དང༌། ལག་པ་ནས་རྐང་པའི་བར་ལུས་ཐམས་ཅད་འདི་ལྟ་སྟེ། རས་གཙང་མ་ཡོངས་སུ་དག་པས་མ་གཡོགས་པའམ། གཡོགས་པར་མ་གྱུར་པ་ཅུང་ཟད་ཀྱང་མེད་དོ། །དེ་བཞིན་<line/>
དུ་དེ་འདི་ལྟར། ལུས་འདི་ལ་ཡོངས་སུ་དག་པ་དང་རྣམ་པར་བྱང་བའི་སེམས་ཀྱིས་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་པ་དེའི་ལུས་ཐམས་ཅད་ལ་འདི་ལྟ་སྟེ། ཡོངས་སུ་དག་པ་<line/>
དང་རྣམ་པར་བྱང་བའི་སེམས་ཀྱིས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །མ་སྡུག །གང་གི་ཚེ་ཁོ་ན་འཕགས་པའི་ཉན་ཐོས་བདེ་བ་ཡང་སྤངས་ཏེ། སྔ་ནས་སྡུག་བསྔལ་<line/>
</page>
<page index="325" id="163B">ཡང་སྤངས་ཤིང༌། ཡིད་བདེ་བ་དང་ཡིད་མི་བདེ་བ་ཡང་ནུབ་པས་བདེ་བ་ཡང་མ་ཡིན། སྡུག་བསྔལ་ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་རྫོགས་<line/>
པར་བྱས་ཏེ་གནས་པ་དེ་ཁོ་ནའི་སེམས་རྒོད་པ་མ་ཡིན། ཞུམ་པ་མ་ཡིན་ནོ། །རྒོད་པ་མེད་ཅིང་ཞུམ་པ་མེད་པས་མི་གཡོ་བར་གནས་པ་ཐོབ་པོ། །དཔེར་ན། ཁང་པ་བརྩེགས་མའམ། ཁང་པ་བརྩེགས་<line/>
མའི་ཁྱམས་སུ་འབྲུ་མར་བུས་པ་དེའི་མེ་ལྕེ་དེ། རླུང་ནས་བྱ་དང༌། མི་དང༌། མི་མ་ཡིན་པའི་བར་གྱིས་མ་བསྐྱོད་ཅིང་མ་བསྒུལ་བ་དེའི་ཚེ་རྒོད་པ་མ་ཡིན། ཞུམ་པ་མ་ཡིན་ནོ། །རྒོད་པ་མེད་ཅིང་ཞུམ་<line/>
པ་མེད་ཅིང་ཞུམ་པ་མེད་པར་གནས་པས་མི་གཡོ་བར་འབར་བ་དེ་བཞིན་དུ། མ་སྡུག །གང་གི་ཚེ་འཕགས་པའི་ཉན་ཐོས་ཀྱིས་བདེ་བ་ཡང་སྤངས་ཏེ། སྔ་ནས་སྡུག་བསྔལ་ཡང་སྤངས་ཤིང༌། ཡིད་<line/>
བདེ་བ་དང་ཡིད་མི་བདེ་བ་ཡང་ནུབ་ནས། བདེ་བ་ཡང་མ་ཡིན། སྡུག་བསྔལ་ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་རྫོགས་པར་བྱས་ཏེ་གནས་པ་དེའི་<line/>
ཚེ་དེའི་སེམས་རྒོད་པ་མ་ཡིན། ཞུམ་པ་མ་ཡིན་ནོ། །རྒོད་པ་མེད་ཅིང་ཞུམ་པ་མེད་པས་མི་གཡོ་བར་གནས་པ་ཐོབ་ནས། དེ་འདི་སྙམ་དུ་སེམས་ཏེ། བདག་གི་ལུས་ཀྱི་གཟུགས་འདི་ནི། རགས་པ་<line/>
འབྱུང་བ་ཆེན་པོ་བཞིའི་རྒྱུ་ལས་བྱུང་བ་ཡིན་ཏེ། འདི་ལ་བདག་ཅག་གི་རྣམ་པར་ཤེས་པ་བརྟེན་ཅིང་འདི་ལ་གནས་ཏེ། འདི་ལ་ཁྱབ་པར་གནས་ཀྱི། མ་ལ་བདག་གི་ལུས་འདི་ལས་ཡིད་བསྐྱོད་དེ།<line/>
</page>
<page index="326" id="164A">༄༅། །ལུས་གཞན་ཡིད་ལས་བྱུང་བའི་གཟུགས་དབང་པོ་མ་ཚང་བ་དང༌། དམན་པ་མ་ཡིན་པ་ཞིག་མངོན་པར་སྤྲུལ་ལོ། །སྙམ་ནས། དེ་ལུས་དེ་ལས་ཡིད་བསྐྱོད་དེ་ལུས་གཞན་<line/>
ཡིད་ལས་བྱུང་བའི་གཟུགས་དབང་པོ་མ་ཚང་བ་དང༌། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག །དཔེར་ན། ནོར་བུ་བཻ་ཌཱུཪྻ་བཟང་པོ་རིགས་དང་ལྡན་པ། གསལ་བ་དང་དྲི་<line/>
མ་མེད་པ། ཚོ་ན་སྐུད་སྣ་ལྔ་པ་འདི་ལྟ་སྟེ། སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང༌། ལེ་བརྒན་ལས་བརྒྱུས་པ་དེ། སྐྱེས་བུ་མིག་དང་ལྡན་པས་མཐོང་ན། འདི་ནི། སྐུད་པ་<line/>
ཡིན་ནོ། །འདི་ནི། ནོར་བུ་ཡིན་ནོ། །འདི་ནི། སྐུད་པས་ནོར་བུ་བརྒྱུས་པ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་<line/>
དབང་པོ་མ་ཚང་བ་དང༌། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག །དཔེར་ན། མི་ཞིག་གིས་རྩྭ་མུན་ཛ་ལས་ཐུར་མ་ཕྱུང་བ་དེ། སྐྱེས་བུ་མིག་དང་ལྡན་པས་མཐོང་ན། འདི་<line/>
ནི། མུན་ཛ་ཡིན་ནོ། །འདི་ནི། ཐུར་མ་ཡིན་ཏེ། མུན་ཛ་ལས་ཐུར་མ་ཕྱུང་བ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་<line/>
དབང་པོ་མ་ཚང་བ་དང༌། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག །དཔེར་ན། མི་ཞིག་གིས་ཟ་མ་ཏོག་ནས་སྤྲུལ་ཕྱུང་བ་ན། དེ་སྐྱེས་བུ་མིག་དང་ལྡན་པས་མཐོང་ན། འདི་ནི།<line/>
</page>
<page index="327" id="164B">ཟ་མ་ཏོག་ཡིན་ནོ། །འདི་ནི། སྤྲུལ་ཡིན་ཏེ། ཟ་མ་ཏོག་ནས་སྤྲུལ་ཕྱུང་བ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་དབང་པོ་<line/>
མ་ཚང་བ་དང༌། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག །དཔེར་ན། མི་ཞིག་གིས་རལ་གྲི་ཤུབས་ནས་ཕྱུང་བ་ན། དེ་སྐྱེས་བུ་མིག་དང་ལྡན་པས་མཐོང་ན། འདི་ནི། ཤུབས་<line/>
ཡིན་ནོ། །འདི་ནི། རལ་གྲི་ཡིན་ཏེ། རལ་གྲི་ཤུབས་ནས་ཕྱུང་བ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་དབང་པོ་མ་ཚང་<line/>
བ་དང༌། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །དེ་དེ་ལྟར་མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང༌།<line/>
བྲལ་བ། དྲང་པོར་གྱུར་པ། ལས་སུ་རུང་བ། གནས་པ་མི་གཡོ་བ་ཐོབ་པ། རྫུ་འཕྲུལ་གྱི་ཡུལ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེ་རྫུ་འཕྲུལ་<line/>
གྱི་ཡུལ་རྣམ་པ་དུ་མ་ཉམས་སུ་མྱོང་བར་བྱེད་དེ། འདི་ལྟ་སྟེ། གཅིག་ཏུ་གྱུར་ནས་མང་པོར་གྱུར་པ་དང༌། མང་པོར་གྱུར་ནས་གཅིག་ཏུ་གྱུར་པ་དང༌། སྣང་བར་གྱུར་ཅིང་མི་སྣང་བའི་ཡེ་ཤེས་མཐོང་<line/>
བ་ཉམས་སུ་མྱོང་བར་བྱེད་ཅིང༌། རྩིག་པ་ལ་ཡང་ཐད་ཀར་འགྲོ། རི་ལ་ཡང་ཐད་ཀར་འགྲོ། ར་བ་ལ་ཡང་ཐད་ཀར་འགྲོའོ། །ལུས་ཀྱིས་ཐོགས་པ་མེད་པར་འགྲོ་བ་ནི། དཔེར་ན། ནམ་མཁའ་ལ་<line/>
</page>
<page index="328" id="165A">༄༅། །བྱ་བ་བཞིན་ནོ། །ས་ལ་ཡང་སྟེང་དུ་འགྲོ་བ་དང༌། བྱེའུ་ཟུལ་བྱེད་དེ། དཔེར་ན། ཆུ་ལ་བྱ་བ་བཞིན་ནོ། །ཆུ་ལ་ཡང་རྒྱུན་ཕྱོགས་ལས་ལྡོག་པར་འགྲོ་སྟེ། དཔེར་ན། ས་<line/>
ལ་བྱ་བ་བཞིན་ནོ། །ནམ་མཁའ་ལ་ཡང་སྐྱིལ་མོ་ཀྲུང་གིས་འགྲོ་སྟེ། དཔེར་ན། འདབ་ཆགས་བྱ་བཞིན་ནོ། །ཉི་མ་དང་ཟླ་བ། འདི་ལྟར་རྫུ་འཕྲུལ་ཆེ་ཞིང༌། འདི་ལྟར་མཐུ་ཆེ་བ་འདི་གཉིས་ལ་ལག་<line/>
པས་འཛིན་ཅིང་ཉུག་པར་བྱེད་ཅིང༌། ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་རོ། །དཔེར་ན། གསེར་མགར་རམ། གསེར་མགར་གྱི་སློབ་མ་མཁས་པ་ཞིག་གིས་གསེར་ཤིན་ཏུ་<line/>
ལས་སུ་རུང་བར་བྱས་པར་རིག་ནས་རྡུང་དུ་བྱ་བའི་རྣམ་པ་ཕུར་བུའམ། མགུལ་རྒྱན་ནམ། ལག་རྒྱན་ནམ། རྐང་རྒྱན་ནམ། གསོར་གདུབ་རྒྱའམ། གསེར་གྱི་ཕྲེང་བ་གང་དང་གང་བྱེད་<line/>
འདོད་པ་དེ། མྱུར་བར་བྱེད་པ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་<line/>
པོར་གྱུར་པ། ལས་སུ་རུང་བ། གནས་པ་མི་གཡོ་བ་ཐོབ་པ། རྫུ་འཕྲུལ་གྱི་ཡུལ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ། འདི་ལྟ་སྟེ། གཅིག་<line/>
ཏུ་གྱུར་ནས་མང་པོར་གྱུར་པ་དང་ཞེས་བྱ་བ་ནས་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་རོ། །ཞེས་བྱ་བའི་བར་གོང་མ་བཞིན་དུའོ། །དཔེར་ན། རྫ་མཁན་ནམ། རྫ་མཁན་གྱི་སློབ་<line/>
</page>
<page index="329" id="165B">མ་མཁས་པ་ཞིག་གིས་འཇིམ་པའི་གོང་བུ་ཤིན་ཏུ་ལས་སུ་རུང་བར་བྱས་པར་རིག་ནས་སྣོད་སྤྱད་ཀྱི་རྣམ་གྲངས་གང་སྒྲུབ་པར་འདོད་པ་དེ་ཁོ་ན་མྱུར་བ་མྱུར་བར་སྒྲུབ་པ་དེ་བཞིན་དུ། དེ་འདི་ལྟར།<line/>
མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ་ཞེས་བྱ་བ་ནས་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་རོ། །<line/>
ཞེས་བྱ་བའི་བར་གོང་མ་བཞིན་དུའོ། །དཔེར་ན། བ་སོ་མཁན་ནམ། བ་སོ་མཁན་གྱི་སློབ་མ་མཁས་པ་ཞིག་གིས་བ་སོ་ཤིན་ཏུ་ལས་སུ་རུང་པར་བྱས་བར་རིག་ནས་གཟུགས་ཀྱི་རྣམ་གྲངས་གང་དང་གང་སྒྲུབ་<line/>
པར་འདོད་པ་དེ་ཁོ་ན་མྱུར་བ་མྱུར་བར་སྒྲུབ་པ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ་ཞེས་བྱ་བ་ནས་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་<line/>
སྒྱུར་རོ། །ཞེས་བྱ་བའི་བར་གོང་མ་བཞིན་དུའོ། །དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་<line/>
གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། ལྷའི་རྣ་བ་ཤེས་པའི་མངོན་པར་ཤེས་པ་མངོན་སུམ་དུ་བྱ་བ་ལ་སེམས་མངོན་དུ་གཏོད་པར་བྱེད་དེ། དེ་ལྷའི་རྣ་བ་རྣམ་པར་དག་པ་མིའི་ལས་འདས་<line/>
པས་མི་རྣམས་ཀྱིའམ། མི་མ་ཡིན་པ་རྣམས་ཀྱིའམ། གང་དག་རིང་པོའམ། གང་དག་ཉེ་བའི་སྒྲ་གཉི་ག་ཐོས་པར་བྱེད་དོ། །དཔེར་ན། མི་དུང་འབུད་པ་ཞིག་རི་བྲག་ཆེན་པོའི་ཁར་འཛེག་ནས་མཚན་མོ་<line/>
</page>
<page index="330" id="166A">༄༅། །ནམ་ཕྱེད་ཀྱི་དུས་སུ་དུང་བུས་ན། དེའི་སྒྲ་དེས་སའི་ཕྱོགས་ཐོགས་པ་མེད་པར་ཁྱབ་པར་འགྱུར་བ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་<line/>
དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། ལྷའི་རྣ་བ་ཤེས་པ་མངོན་སུམ་དུ་བྱ་བའི་མངོན་པར་<line/>
ཤེས་པ་ལ་སེམས་མངོན་དུ་གཏོད་པར་བྱེད་དེ། དེ་ལྷའི་རྣ་བ་རྣམ་པར་དག་པ་མིའི་ལས་འདས་པས་མི་རྣམས་ཀྱིའམ། མི་མ་ཡིན་པ་རྣམས་ཀྱིའམ། གང་དག་རིང་པོའམ། གང་དག་ཉེ་བའི་སྒྲ་གཉི་ག་<line/>
ཐོས་པར་བྱེད་དོ། །དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་<line/>
གནས་པ་མི་གཡོ་བ་ཐོབ་པ། སེམས་ཀྱི་རྣམ་གྲངས་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེས་སེམས་ཅན་གཞན་རྣམས་ཀྱི་དང༌། གང་ཟག་གཞན་<line/>
རྣམས་ཀྱི་རྣམ་པར་རྟོག་པ་དང༌། རྣམ་པར་དཔྱོད་པའི་ཡིད། ཡིད་ཀྱིས་ཇི་ལྟ་བ་བཞིན་དུ་རབ་ཏུ་ཤེས་ཏེ། འདོད་ཆགས་དང་བཅས་པའི་སེམས་ལ་འདོད་ཆགས་དང་བཅས་པའི་སེམས་ཡིན་ནོ། །<line/>
ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འདོད་ཆགས་དང་བྲལ་བའི་སེམས་ལ་འདོད་ཆགས་དང་བྲལ་བའི་སེམས་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །<line/>
</page>
<page index="331" id="166B">ཞེ་སྡང་དང་བཅས་པ་དང༌། ཞེ་སྡང་དང་བྲལ་བ་དང༌། གཏི་མུག་དང་བཅས་པ་དང༌། གཏི་མུག་དང་བྲལ་བ་དང༌། བསྡུས་པ་དང༌། རྣམ་པར་གཡེང་བ་དང༌། ཞུམ་པ་དང༌། རབ་ཏུ་འཛིན་པ་དང༌། ཆུང་ངུ་དང༌། ཆེན་པོ་<line/>
དང༌། རྒོད་པ་དང༌། རྒོད་པ་མ་ཡིན་པ་དང༌། ཉེ་བར་ཞི་བ་དང༌། ཉེ་བར་ཞི་བ་མ་ཡིན་པ་དང༌། མཉམ་པར་བཞག་པ་དང༌། མཉམ་པར་བཞག་པ་མ་ཡིན་པ་དང༌། བསྒོམས་པ་དང༌། བསྒོམས་པ་མ་ཡིན་པ་དང༌།<line/>
སེམས་རྣམ་པར་གྲོལ་བ་དང༌། སེམས་རྣམ་པར་གྲོལ་བ་མ་ཡིན་པར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དཔེར་ན། སྐྱེས་བུ་མིག་དང་ལྡན་པས་མེ་ལོང་གི་དཀྱིལ་འཁོར་ཡོངས་སུ་དག་པར་བྱས་ཏེ།<line/>
རང་གི་བཞིན་གྱི་མཚན་མ་རྟོག་པར་བྱེད་པ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་<line/>
གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། སེམས་ཀྱི་རྣམ་གྲངས་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ་ཞེས་བྱ་བ་ནས་སེམས་ཤིན་ཏུ་རྣམ་པར་<line/>
གྲོལ་བ་ལ་སེམས་ཤིན་ཏུ་རྣམ་པར་གྲོལ་བ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་བྱ་བའི་བར་གོང་མ་བཞིན་ཏེ། འདི་ནི། ཞབས་ཞེས་བྱའོ། །རིག་པ་གང་ཞེ་ན། དེ་འདི་ལྟར་<line/>
མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། སྔོན་གྱི་གནས་<line/>
</page>
<page index="332" id="167A">༄༅། །རྗེས་སུ་དྲན་པ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེ་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ། འདི་ལྟ་སྟེ། སྐྱེ་བ་<line/>
གཅིག་དང༌། གཉིས་དང༌། གསུམ་དང༌། བཞི་དང༌། ལྔ་དང༌། དྲུག་དང༌། བདུན་དང༌། བརྒྱད་དང༌། དགུ་དང༌། བཅུ་དང༌། ཉི་ཤུ་དང༌། སུམ་ཅུ་དང༌། བཞི་བཅུ་དང༌། ལྔ་བཅུ་དང༌། སྐྱེ་བ་བརྒྱ་དང༌། སྐྱེ་<line/>
བ་སྟོང་དང༌། སྐྱེ་བ་བརྒྱ་སྟོང་དང༌། སྐྱེ་བ་བརྒྱ་ཕྲག་དུ་མ་དང༌། སྐྱེ་བ་སྟོང་ཕྲག་དུ་མ་དང༌། སྐྱེ་བ་བརྒྱ་སྟོང་ཕྲག་དུ་མ་དང༌། འཇིག་པའི་བསྐལ་པ་དང༌། ཆགས་པའི་བསྐལ་པ་དང༌། འཇིག་པ་དང་འཆགས་<line/>
པའི་བསྐལ་པ་དང༌། ཆགས་པའི་བསྐལ་པ་དུ་མ་དང༌། འཇིག་པའི་བསྐལ་པ་དུ་མ་དང༌། འཆགས་པ་དང་འཇིག་པའི་བསྐལ་པ་དུ་མ་རྗེས་སུ་དྲན་ཏེ། གང་དུ་བདག་སེམས་ཅན་འདི་དག་གི་ནང་དུ་སྐྱེས་<line/>
པ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ། ཁ་ཟས་ནི། འདི་ལྟ་བུ་ཞིག་ཟ་ཟ། བདེ་བ་དང་སྡུག་བསྔལ། འདི་ལྟ་བུ་ཞིག་མྱོང་ངོ༌། །ཚེ་རིང་ཁྱད་ནི། འདི་ཙམ་<line/>
ཞིག །ཡུན་ནི། འདི་སྲིད་ཅིག་གནས་གནས། ཚེ་ནི། འདི་ཙམ་ཞིག་ཐུབ་བོ། །དེ་ནས་བདག་ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ། །དེ་ནས་ཤི་འཕོས་ནས་ཡང་ག་གེ་མོ་ཞིག་ཏུ་སྐྱེས་སོ། །དེ་ནས་<line/>
ཀྱང་ཤི་འཕོས་ནས་འདིར་སྐྱེས་སོ། །ཞེས་རྣམ་པ་དང་བཅས། ཡུལ་ཕྱོགས་དང་བཅས། གཞི་ཅི་ལས་གྱུར་པ་དང་བཅས་པར་སྔོན་གྱི་གནས་རྣམ་པ་དུ་མ་རྗེས་སུ་དྲན་ནོ། །དཔེར་ན། མི་ཞིག་གྲོང་ནས་<line/>
</page>
<page index="333" id="167B">གྲོང་དུ་སོང་ལ། དེ་ནས་ཀྱང་གྲོང་གཞན་དུ་སོང་ནས་དེ་འདི་སྙམ་དུ་སེམས་ཏེ། བདག་གིས་གྲོང་ཆེ་གེ་མོ་ནས་ག་གེ་མོར་སོན་ཏེ། དེ་ནས་ཀྱང་གྲོང་ཁྱེར་ཆེ་གེ་མོར་རོ། །གྲོང་དེ་ནས་ནི་གྲོང་འདིར་འོངས་སོ། །<line/>
སྙམ་པ་དེ་བཞིན་དུ། དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་<line/>
པ་མི་གཡོ་བ་ཐོབ་པ། སྔོན་གྱི་གནས་རྗེས་སུ་དྲན་པ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ། དེ་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ། འདི་ལྟ་སྟེ། སྐྱེ་བ་<line/>
གཅིག་དང་ཞེས་བྱ་བ་ནས་རྣམ་པ་དང་བཅས། ཡུལ་ཕྱོགས་དང་བཅས་པར་སྔོན་གྱི་གནས་རྣམ་པ་དུ་མ་རྗེས་སུ་དྲན་ནོ། །ཞེས་བྱ་བའི་བར་གོང་མ་བཞིན་དུའོ།། །།འདུལ་བ་གཞི། བམ་པོ་<line/>
སུམ་ཅུ་གཉིས་པ། དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་<line/>
མི་གཡོ་བ་ཐོབ་པ། འཆི་འཕོ་དང་སྐྱེ་བ་ཤེས་པ་མངོན་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེ་ལྷའི་མིག་རྣམ་པར་དག་པ་མིའི་ལས་འདས་པས། སེམས་ཅན་རྣམས་ཀྱི་འཆི་<line/>
འཕོ་རྣམས་དང༌། སྐྱེ་བ་རྣམས་དང༌། ཁ་དོག་བཟང་པོ་རྣམས་དང༌། ཁ་དོག་ངན་པ་རྣམས་དང༌། དམན་པ་རྣམས་དང༌། གྱ་ནོམ་པ་རྣམས་དང༌། བདེ་འགྲོ་དང་ངན་འགྲོར་འགྲོ་བ་རྣམས་ཀྱང་མཐོང་ཞིང༌། སེམས་<line/>
</page>
<page index="334" id="168A">༄༅། །ཅན་ལས་ཇི་ལྟ་བ་བཞིན་ཉེ་བར་འགྲོ་བ་རྣམས་ཡང་དག་པ་ཇི་ལྟ་བ་བཞིན་རབ་ཏུ་ཤེས་ཏེ། སེམས་ཅན་འདི་དག་ནི། ལུས་ཀྱི་ཉེས་པར་སྤྱོད་པ་དང་ལྡན། ངག་དང་ཡིད་ཀྱི་<line/>
ཉེས་པར་སྤྱོད་པ་དང་ལྡན། འཕགས་པ་རྣམས་ལ་སྐུར་བ་འདེབས་པ་དང༌། ལོག་པར་ལྟ་བ་དང༌། ལོག་པར་ལྟ་བའི་ཆོས་ཀྱི་ལས་བླངས་པའི་རྒྱུས་རྒྱུ་དེ་དང་རྐྱེན་དེས། ལུས་ཞིག་ནས་ཤི་བའི་འོག་<line/>
ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །སེམས་ཅན་འདི་དག་ནི། ལུས་ཀྱི་ལེགས་པར་སྤྱོད་པ་དང་ལྡན། ངག་དང་ཡིད་ཀྱི་ལེགས་པར་སྤྱོད་པ་དང་ལྡན་<line/>
འཕགས་པ་རྣམས་ལ་སྐུར་པ་མི་འདེབས་པ་དང༌། ཡང་དག་པར་ལྟ་བ་དང༌། ཡང་དག་པར་ལྟ་བའི་ཆོས་ཀྱི་ལས་བླངས་པའི་རྒྱུས་རྒྱུ་དེ་དང་རྐྱེན་དེས། ལུས་ཞིག་ནས་བདེ་འགྲོ་མཐོ་རིས་ཀྱི་ལྷ་རྣམས་སུ་སྐྱེ་<line/>
བར་འགྱུར་རོ། །དཔེར་ན། སྐྱེས་བུ་མིག་དང་ལྡན་པ་ཞིག་ལམ་པོ་ཆེའི་བཞི་མདོར་འདུག་ནས་སྐྱེ་བོའི་ཚོགས་ཆེན་པོ་འོང་བ་དང༌། འདུག་པ་དང༌། ཉལ་བ་དང༌། ཐ་དད་པར་འགྲོ་བ་རྣམས་ཀྱང་མཐོང་<line/>
བ་དེ་བཞིན་དུ། ལྷའི་མིག་རྣམ་པར་དག་པ། མིའི་ལས་འདས་པས་ཞེས་བྱ་བ་ནས་ལྷ་རྣམས་སུ་སྐྱེ་བར་འགྱུར་རོ། །ཞེས་བྱ་བའི་བར་གོང་མ་བཞིན་དུའོ། །དེ་མཉམ་པར་གཞག་པའི་སེམས་<line/>
ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། ཟག་པ་ཟད་པ་ཤེས་པ་མངོན་<line/>
</page>
<page index="335" id="168B">སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ། དེ་འདི་ནི། སྡུག་བསྔལ་འཕགས་པའི་བདེན་པ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །འདི་ནི། སྡུག་བསྔལ་ཀུན་<line/>
འབྱུང་བ་དང༌། འདི་ནི། སྡུག་བསྔལ་འགོག་པ་དང༌། འདི་ནི། སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །དེ་དེ་ལྟར་ཤེས་<line/>
ཤིང་དེ་ལྟར་མཐོང་ནས། འདོད་པའི་ཟག་པ་ལས་སེམས་རྣམ་པར་གྲོལ་བ་དང༌། སྲིད་པའི་ཟག་པ་དང༌། མ་རིག་པའི་ཟག་པ་ལས་སེམས་རྣམ་པར་གྲོལ་བར་འགྱུར་རོ། །རྣམ་པར་གྲོལ་ནས་བདག་གི་སྐྱེ་བ་<line/>
ཟད་དོ། །ཚངས་པར་སྤྱོད་པ་བསྟེན་ཏོ། །བྱ་བ་བྱས་སོ། །སྲིད་པ་འདི་ལས་གཞན་མི་ཤེས་སོ། །ཞེས་རྣམ་པར་གྲོལ་བའི་ཡེ་ཤེས་ཉིད་མཐོང་བར་འགྱུར་རོ། །དཔེར་ན། གྲོང་ངམ། གྲོང་རྡལ་དང་ཧ་ཅང་ཡང་ཐག་<line/>
མི་རིང་པ་ཞིག་ན། མཚོ་ཕྲན་གཏིང་ཟབ་པས། ཆུ་གསལ་བ། དྭགས་པ། རྣམ་པར་དྭངས་པ་ཞིག་ཡོད་ལ། དེ་ལ་སྐྱེས་བུ་མིག་དང་ལྡན་པ་ཞིག་འགྲམ་དུ་འདུག་ནས་གསེག་མའམ། གྱོ་མོའམ། ཉའམ། རུས་<line/>
སྦལ་ལམ། ཉ་ཕྱིས་སམ། དུང་རྣམས་མཐོང་བ་དེ་བཞིན་དུ། དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་<line/>
པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ་ཞེས་བྱ་བ་ནས་འདི་ལས་སྲིད་པ་གཞན་མི་ཤེས་སོ། །ཞེས་བྱ་བའི་བར་གོང་མ་བཞིན་ནོ། །འདི་ནི། རིག་པ་ཞེས་བྱ་སྟེ། གོང་མའི་ཞབས་དང་འདི་<line/>
</page>
<page index="336" id="169A">༄༅། །གཉིས་གཅིག་ཏུ་བསྡོམས་པ་ལ་རིག་པ་དང་ཞབས་ཞེས་བྱའོ། །བྲམ་ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་བ་དེ། མངོན་སུམ་དུ་མ་བྱས་པ་མངོན་སུམ་དུ་<line/>
བྱ་བ་ལ་ཐབས་མ་ཡིན་པ་བཞིར་རིག་པར་བྱ་སྟེ། བཞི་གང་ཞེ་ན། འདི་ལ། དགེ་སྦྱོང་དང་བྲམ་ཟེ་ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་གྲོང་ནས་དགོན་<line/>
པར་སོང་ནས་ཡལ་ག་དང༌། ལོ་མའི་སྤྱིལ་བུ་བྱས་ཏེ་གནས་པར་བྱེད་དེ། འདི་ན། བདག་ཅག་རྩ་བ་དང༌། འབྲས་བུས་འཚོ་བར་བྱའོ། །ཞེས་དེ་རྣམས་དེ་ན་རྩ་བ་དང་འབྲས་བུས་འཚོ་བར་བྱེད་པ་འདི་ནི།<line/>
བྲམ་ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་པ་འདི་མངོན་སུམ་དུ་མ་བྱས་པ་མངོན་སུམ་དུ་བྱ་བ་ལ་ཐབས་མ་ཡིན་པ་དང་པོ་ཡིན་པར་རིག་པར་བྱའོ། །བྲམ་ཟེའི་ཁྱེའུ། ཇི་སྙམ་དུ་སེམས།<line/>
ངས་གང་བླ་ན་མེད་པའི་རིག་པ་དང་ཞབས་སུ་ལྡན་པ་དེའི་ཐབས་མ་ཡིན་པ་དང་པོ་འདི་བཤད་པ་དེ་ལ་ཁྱོད་སློབ་དཔོན་དང་བཅས་པ་སྣང་ངམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ།<line/>
གཞན་ཡང༌། དགེ་སྦྱོང་ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་རྩ་བ་དང་འབྲས་བུའི་ཟས་དེ་རྣམས་སྤངས་ནས་མཐའ་གཅིག་ཏུ་སོང་སྟེ་<line/>
ཡལ་ག་དང༌། ལོ་མའི་སྤྱིལ་བུ་བྱས་ནས་གནས་པར་བྱེད་དེ། འདིར་བདག་ཅག་ལོ་མའི་ཟས་ཀྱིས་འཚོ་བར་བྱའོ། །ཞེས་དེ་རྣམས་དེ་ན་ལོ་མའི་ཟས་ཀྱིས་འཚོ་བར་བྱེད་པ་འདི་ནི། བྲམ་ཟེའི་ཁྱེའུ། བླ་<line/>
</page>
<page index="337" id="169B">ན་མེད་པའི་རིག་པ་དང་ཞབས་སུ་ལྡན་པ་དེ་མངོན་སུམ་དུ་མ་བྱས་པ་མངོན་སུམ་དུ་བྱ་བ་ལ་ཐབས་མ་ཡིན་པ་གཉིས་པ་ཡིན་པར་རིག་པར་བྱའོ། །བྲམ་ཟེའི་ཁྱེའུ། གཞན་ཡང༌། དགེ་སྦྱོང་ངམ། བྲམ་ཟེ་<line/>
ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་རྩ་བ་དང་འབྲས་བུའི་ཟས་དེ་དག་དང་ལོ་མའི་ཟས་དེ་དག་སྤངས་ནས་མཐའ་གཅིག་ཏུ་སོང་སྟེ་ཡལ་ག་དང༌། ལོ་མའི་སྤྱིལ་<line/>
བུ་བྱས་ནས་གནས་པར་བྱེད་དེ། འདི་ནི་བདག་ཅག་གསང་ཚིག་དག་གཞུང་དུ་བྱ་ཞིང༌། རིག་བྱེད་དེ་དག་བསྡེབ་བོ། །ཞེས་དེ་རྣམས་གསང་ཚིག་དག་གཞུང་དུ་བྱེད་ཅིང་རིག་བྱེད་དག་སྡེབ་པ་སྟེ། འདི་ནི། བྲམ་<line/>
ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་པ་དེ་མངོན་སུམ་དུ་མ་བྱས་པ་མངོན་སུམ་དུ་བྱ་བ་ལ་ཐབས་མ་ཡིན་པ་གསུམ་པ་ཡིན་པར་རིག་པར་བྱའོ། །བྲམ་ཟེའི་ཁྱེའུ། གཞན་ཡང༌། དགེ་སྦྱོང་<line/>
ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་རྩ་བ་དང་འབྲས་བུའི་ཟས་དེ་དག་དང༌། ལོ་མའི་ཟས་དེ་དག་དང༌། གསང་ཚིག་གི་གཞུང་དང༌། རིག་<line/>
བྱེད་སྡེབ་པ་མངོན་པར་མ་རྟོགས་པར་དགོན་པ་ནས་གྲོང་མཐར་གནས་ནས་ཁྱིམ་སྒོ་བཞི་པ་བརྩིགས་ནས་གནས་པར་བྱེད་དེ། འདིར་བདག་ཅག་སྦྱིན་པ་དག་གཏང༌། བསོད་ནམས་དག་བྱ་སྟེ། དགེ་སྦྱོང་དང་<line/>
བྲམ་ཟེ་འོངས་ཤིང་ལྷག་པ་དག་ལ་ཅི་ནུས་ཅི་ཕོད་ཀྱིས་བསོད་སྙོམས་ཀྱིས་སོ་སོར་བསྟབ་བོ། །སྙམ་སྟེ། འདི་ནི། བྲམ་ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་པ་མངོན་སུམ་དུ་མ་བྱས་པ་མངོན་<line/>
</page>
<page index="338" id="170A">༄༅། །སུམ་དུ་བྱ་བ་ལ་ཐབས་མ་ཡིན་པ་བཞི་པ་ཡིན་པར་རིག་པར་བྱའོ། །བྲམ་ཟེའི་ཁྱེའུ། ཇི་སྙམ་དུ་སེམས། ངས་བླ་ན་མེད་པའི་རིག་པ་དང་ཞབས་སུ་ལྡན་པ་མངོན་སུམ་དུ་མ་བྱས་པ་<line/>
མངོན་སུམ་དུ་བྱ་བ་ལ་ཐབས་མ་ཡིན་པ་བཞི་བསྟན་པ་གང་ཡིན་པ་དེ་དག་ལ་ཁྱོད་སློབ་དཔོན་དང་བཅས་པ་སྣང་ངམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ། དེ་ལྟར་ཁྱོད་ཀྱིས་རེ་ཞིག་དེའི་ཐབས་མ་<line/>
ཡིན་པ་བཞི་ཡོངས་སུ་མ་རྫོགས་པར་ཅིའི་ཕྱིར་ཨེ་མའོ། །ཤཱཀྱ་རྣམས་ནི། ད་བྱུང་གི་རིགས་ཡིན་ནོ། །ཨེ་མའོ། །ཤཱཀྱ་རྣམས་ནི། ད་བྱུང་གི་རིགས་ཡིན་ནོ། །ཞེས་ཤཱཀྱ་རྣམས་ད་བྱུང་ཡིན་པའི་ཚིག་སྨྲ། བྲམ་<line/>
ཟེའི་ཁྱེའུ། ཇི་སྙམ་དུ་སེམས། བྲམ་ཟེ་རྣམས་ཀྱི་བྲམ་ཟེའི་དྲང་སྲོང་རྙིང་པ། གསང་ཚིག་དག་བྱེད་པ། རིག་བྱེད་དག་འཇུག་པར་བྱེད་པ་བྱུང་བ་གང་དག་གི་གསང་ཚིག་རྙིང་པ་བསྟོད་པ། དབྱངས་སུ་བླང་བ་<line/>
བསྡེབས་པ་ལ། ད་དུང་བྲམ་ཟེ་དེ་དག་དབྱངས་སུ་ལེན་ཅིང་འཆད་པར་བྱེད་པ་འདི་ལྟ་སྟེ། བརྒྱད་པ་དང༌། གཡོན་ཕྱོགས་དང༌། གཡོན་ཕྱོགས་ལྷ་དང༌། སྣ་ཚོགས་བཤེས་དང༌། མེ་འབར་དང༌། ཉི་མའི་<line/>
རིགས་དང༌། བྷ་ར་དྷྭ་ཛ་དང༌། གནས་འཇོག་དང༌། འགྲོ་བ་སྐྱོང་གི་བུ་དང༌། ངན་སྤོང་སྟེ། དེ་རྣམས་འདི་ལྟར། གྲོང་ཁྱེར་འོབས་རྩད་དང༌། ཚེར་མ་ཅན་དག་བརྩིགས་ནས་གནས་པར་བྱེད་པ་ཡང༌། དཔེར་<line/>
ན༑ ད་ལྟར་ཁྱོད་སློབ་དཔོན་དང་བཅས་པ་བཞིན་ནམ། ཀྱེ་གོའུ་ཏ་མ། མ་ལགས་སོ། །དེ་རྣམས་འདི་ལྟར། ཆེད་ཀར་རྒྱལ་མཚན་གྱི་རྩེ་མོ་དང༌། དཔུང་གི་ཚོགས་དང༌། དམག་གི་སྡེ་བཀོད་པ་ལ་ལྟད་<line/>
</page>
<page index="339" id="170B">མོའི་རྣམ་པ་དུ་མ་དག་ཉམས་སུ་མྱོང་བར་བྱེད་པ་ཡང༌། དཔེར་ན། ད་ལྟར་ཁྱོད་སློབ་དཔོན་དང་བཅས་པ་བཞིན་ནམ། ཀྱེ་གོའུ་ཏ་མ། མ་ལགས་སོ། །དེ་རྣམས་འདི་ལྟར། རྟ་རྒོད་མ་དང་ལྡན་པའི་<line/>
ཤིང་རྟ་ཐམས་ཅད་ནས་དཀར་བའི་ནང་དུ་ཞུགས་ཏེ། གསེར་གྱི་དབྱུག་པ་དང༌། རིལ་བ་སྤྱི་བླུགས་ཐོགས་ནས་བྲམ་ཟེའི་ཁྱེའུའི་ཚོགས་ཀྱིས་ཡོངས་སུ་བསྐོར་ཅིང་བྲམ་ཟེའི་ཁྱེའུའི་ཚོགས་ཀྱིས་མདུན་<line/>
ནས་བལྟས་ཏེ་ལྗོངས་རྒྱུ་ཞིང་ཕྱིར་འབྱུང་བ་དང༌། ལྡོག་པར་བྱེད་པ་ཡང༌། དཔེར་ན། ད་ལྟར་ཁྱོད་སློབ་དཔོན་དང་བཅས་པ་བཞིན་རྣམ། ཀྱེ་གོའུ་ཏམ། མ་ལགས་སོ། །དེ་རྣམས་འདི་ལྟར། བཀུར་སྟི་<line/>
བྱེད་པའི་བུད་མེད་ཅོད་པན་ཅན་དཔུང་པའི་སྤུ་ཀུ་བ་ལྟ་བུ། ནུ་མ་ཕོ་ལོང་ལྟ་བུ་དག་ལས་མཉེ་བ་དང༌། ཁྲུས་དང༌། དྲིལ་ཕྱི་བདག་གིར་བྱེད་པ་ཡང༌། དཔེར་ན། ད་ལྟར་ཁྱོད་སཱོབ་དཔོན་དང་བཅས་པ་བཞིན་<line/>
ནམ། ཀྱེ་གོའུ་ཏ་མ། མ་ལགས་སོ། །དེ་རྣམས་འདི་ལྟར། བུད་མེད་གསེར་གྱི་དཔུང་རྒྱན་ཅན། གསེར་གྱི་མགུལ་རྒྱན་ཐོགས་པ། ལེགས་པར་བརྒྱན་པ་རྣམས་དང་ལྷན་ཅིག་རྐང་པ་བརྐྱངས་ནས་ཇི་<line/>
ཙམ་ཉི་མ་ཤར་གྱི་བར་དུ་ཉལ་བར་བྱེད་པ་ཡང༌། དཔེར་ན། ད་ལྟར་ཁྱོད་སློབ་དཔོན་དང་བཅས་པ་བཞིན་ནམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ་ལྟོས། ཁྱོད་ཀྱིས་མཁན་པོ་ལ་ཡང་ཉེས་<line/>
པ་ཡོད་དེ། བྲམ་ཟེའི་ཁྱེའུ། གང་གི་ཚེ་བྲམ་ཟེ་པདྨའི་སྙིང་པོ་ཀོ་ས་ལའི་རྒྱལ་པོ་གསལ་རྒྱལ་བལྟར་སོང་བ་དེའི་ཚེ་རྩིག་པས་ཆོད་པ་དང༌། ཡོལ་བས་ཆོད་པ་ལས་གཞན་དུ་མ་ཡིན་པར་ཅི་སྟེ་སྐྱེས་བུ་<line/>
</page>
<page index="340" id="171A">༄༅། །མཁས་པ་དེ་ལྟ་བུ། གང་ཁོ་ནའི་ཁ་ཟས་གཡོ་གཡོ་བ་ཟ་བ་དེ་ཉིད་ལ་མངོན་སུམ་དུ་འཕྲད་མི་ནུས། བྲམ་ཟེའི་ཁྱེའུ་ལྟོས། ཁྱོད་ལ་ཡང་ཉེས་པ་ཡོད་དེ། བྲམ་ཟེའི་ཁྱེའུ།<line/>
སྔོན་བྱུང་བ། ཀོ་ས་ལའི་རྒྱལ་པོ་གསལ་རྒྱལ་རང་གི་རྒྱལ་པོའི་སྟན་ལ་འདུག་ནས་མི་ཞིག་ལ་སྨྲས་པ། ཀྭའི་ནང་རྗེ། དགོས་པ་འདི་དང་འདི་ལྟ་བུ་དག་ཅིག་བྱོས་ཤིག །དེ་དང་དེ་དག་བྱས་ནས་<line/>
འདི་དང་འདི་ལྟ་བུ་དག་ཅིག་དཔྱོད་ཅིག་ཅེས་སྨྲས་ནས། རྒྱལ་པོ་སྟན་ལས་ལངས་ཏེ་སོང་ངོ༌། །དེ་ནས་མི་དེས་རྒྱལ་པོ་མེད་པའི་སྟན་ལ་འདུག་ནས་མི་གཞན་ཞིག་ལ་སྨྲས་པ། ཀྭའི་ནང་རྗེ། དགོས་པ་<line/>
འདི་དང་འདི་ལྟ་བུ་དག་བྱོས་ཤིག །དེ་དང་དེ་དག་བྱས་ནས་འདི་དང་འདི་ལྟ་བུ་དག་ཅིག་དཔྱོད་ཅིག་ཅེས་སྨྲས་ན། བྲམ་ཟེའི་ཁྱེའུ། འདི་ཇི་སྙམ་དུ་སེམས། ཇི་ག་རྒྱལ་པོ་མེད་པའི་སྟན་ལ་འདུག་ནས་<line/>
རྒྱལ་པོའི་སྐད་ཟློས་ཤིང་རྒྱལ་པོའི་སྨྲ་དངགས་སུ་སྨྲ་བ་དེ། རྒྱལ་པོའམ། རྒྱལ་པོར་འོས་པ་ཡིན་ནམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ། དེ་བཞིན་དུ་ཁྱོད་དྲང་སྲོང་རྣམས་ཀྱི་ཚིག་<line/>
ཟློས་ཤིང་དྲང་སྲོང་རྣམས་ཀྱི་སྨྲ་དངགས་སུ་སྨྲ་བ་ཡང་དྲང་སྲོང་ངམ། དྲང་སྲོང་དུ་འོས་པ་ཡིན་ནམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ། དེ་ལྟ་མོད་ཀྱི། དོན་གང་གི་ཕྱིར་འོངས་པའི་དོན་<line/>
དེ་ལེགས་པར་རབ་ཏུ་ཡིད་ལ་ཟུངས་ཤིག་དང༌། དེ་ནི། ཁྱོད་ལ་ཡུན་རིང་པོའི་དོན་དང༌། ཕན་པ་དང༌། བདེ་བར་འགྱུར་རོ། །དེ་ནས་བྲམ་ཟེའི་ཁྱེའུ་མ་སྡུག་གིས། བཅོམ་ལྡན་འདས་ཀྱི་སྐུ་ལ་སྐྱེས་བུ་<line/>
</page>
<page index="341" id="171B">ཆེན་པོའི་མཚན་སུམ་ཅུ་རྩ་གཉིས་བརྟགས་པ་ན། སུམ་ཅུ་ནི། མཐོང་ན། གཉིས་པོ་འདོམས་ཀྱི་སྦ་བ་སྦུབས་སུ་ནུབ་པ་དང༌། ལྗགས་ཤིན་ཏུ་རིང་ཞིང་སྲབ་པ་ལ་སོམ་ཉི་དང་ཐེ་ཚོམ་ཟ་ནས་དེས་ཚིགས་སུ་<line/>
བཅད་དེ་གསོལ་པ། བདག་གིས་ཐུབ་པ་ཆེན་པོའི་མཚན། །སུམ་ཅུ་རྩ་གཉིས་ཐོས་པ་གང༌། །དེ་ལ་གོའུ་ཏམ་ཁྱོད་ཀྱི་ནི། །སྐུ་ལ་གཉིས་ཤིག་མ་མཐོང་ན། །མི་མཆོག་འདོམས་ཀྱི་སྦ་བ་ནི། །ཅི་ལགས་<line/>
སྦུབས་ཀྱིས་ཁེབས་གྱུར་ཏམ། །ལྗགས་བཟང་ཞེས་ནི་བགྱི་བ་ཡང༌། །ཇི་ག་ཐུང་བ་མ་ལགས་གྲང༌། །འཇིག་རྟེན་ན་ནི་རྫོགས་སངས་རྒྱས། །གྲགས་དང་ལྡན་རྣམས་མཐོང་དཀའ་བས། །ཞལ་ནས་ལྗགས་<line/>
སྲབ་བརྐྱང་མཇེད་དེ། །བདག་གི་སོམ་ཉི་བསལ་བར་གསོལ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། བྲམ་ཟེའི་ཁྱེའུ་མ་སྡུག་འདི། ངའི་སྐུ་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་<line/>
རྟོག་པ་ན། སུམ་ཅུ་ནི། མཐོང་ན། གཉིས་པོ་འདོམས་ཀྱི་སྦ་བ་སྦུབས་སུ་ནུབ་པ་དང༌། ལྗགས་ཤིན་ཏུ་རིང་ཞིང་སྲབ་པ་ལ་སོམ་ཉི་དང་ཐེ་ཚོམ་ཟ་ན། མ་ལ་ངས་ཇི་ལྟར་བྲམ་ཟེའི་ཁྱེའུ་མ་སྡུག་གིས་<line/>
བདག་གི་འདོམས་ཀྱི་སྦ་བ་སྦུབས་སུ་ནུབ་པ་དང༌། ལྗགས་ཤིན་ཏུ་རིང་ཞིང་སྲབ་པ་མཐོང་བར་འགྱུར་བ་དེ་ལྟ་བུའི་རྟགས་ཤིག་བྱའོ། །སྙམ་ནས། དེ་ནས་བཅོམ་ལྡན་འདས་ཀྱིས་དེ་ལྟ་བུའི་རྟགས་མཛད་<line/>
ནས། བྲམ་ཟེའི་ཁྱེའུ་མ་སྡུག་གིས། བཅོམ་ལྡན་འདས་ཀྱི་འདོམས་ཀྱི་སྦ་བ་སྦུབས་སུ་ནུབ་པ་དང༌། ཞལ་ནས་ལྗགས་བརྐྱང་བས་ཞལ་གྱི་དཀྱིལ་འཁོར་དབུ་སྐྲའི་བར་ཐམས་ཅད་ཁེབས་པ་མཐོང་<line/>
</page>
<page index="342" id="172A">༄༅། །ངོ༑ ༑མཐོང་ནས་ཀྱང་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མ་ནི། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ཡིན་ཏེ། དེ་དག་དང་ལྡན་པའི་སྐྱེས་བུ་ཆེན་པོའི་<line/>
འགྲོ་བ་ནི། གཉིས་ལས་གཞན་དུ་མི་འགྱུར་ཏེ། གལ་ཏེ་ཁྱིམ་པ་ཁྱིམ་ན་གནས་ནས་འཁོར་ལོས་བསྒྱུར་བའི་རྒྱལ་པོ་ཞེས་བྱ་བ་ནས་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ། །ཞེས་བྱ་བའི་བར་<line/>
གོང་མ་བཞིན་དུའོ། །དེ་ནས་བྲམ་ཟེའི་ཁྱེའུ་མ་སྡུག་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རངས་ནས། བཅོམ་ལྡན་འདས་ཀྱིས་སྤྱན་སྔ་ནས་སོང་ངོ༌། །དེའི་ཚེ་བྲམ་ཟེ་<line/>
པདྨའི་སྙིང་པོ་ཁྱིམ་མཆོག་གི་མཐོན་པོ་ཞིག་ན་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་དང་ལྷན་ཅིག་ཏུ་འདུས་ཤིང་འཁོད་པར་གྱུར་ཏོ། །བྲམ་ཟེའི་ཁྱེའུ་མ་སྡུག་ཀྱང་སྡོད་ཅིང་འདུག་<line/>
པ་ལས། བྲམ་ཟེའི་ཁྱེའུ་མ་སྡུག་གིས་བྲམ་ཟེ་པདྨའི་སྙིང་པོ་རྒྱང་རིང་པོ་ནས་མཐོང་ངོ༌། །མཐོང་ནས་ཀྱང་བྲམ་ཟེ་པདྨའི་སྙིང་པོ་གང་ན་བ་དེར་སོང་སྟེ་ཕྱིན་ནས། བྲམ་ཟེ་པདྨའི་སྙིང་པོའི་རྐང་པ་གཉིས་<line/>
ལ་མགོ་བོས་ཕྱག་བྱས་ཏེ། ཤས་ཆེ་བའི་བྲམ་ཟེ་གཞན་རྣམས་ལ་ཡང་ཕྱག་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བྲམ་ཟེའི་ཁྱེའུ་མ་སྡུག་ལ་བྲམ་ཟེ་པདྨའི་སྙིང་པོས་<line/>
འདི་སྐད་ཅེས་སྨྲས་སོ། །བྲམ་ཟེའི་ཁྱེའུ། ཇི་ག་ཤེས་ལྡན་གོའུ་ཏ་མ་དེའི་དགེ་བ་དང༌། གྲགས་པ་དང༌། སྒྲ་དང༌། ཚིགས་སུ་བཅད་པ་ཕྱོགས་དང་ཕྱོགས་མཚམས་སུ་རྒྱ་ཆེར་གྲགས་པ་ཇི་ལྟ་བ་དེ་ཁོ་<line/>
</page>
<page index="343" id="172B">ན་བཞིན་དུ་ཡིན་ནམ། དེའི་མཚན་རྣམས་གྲགས་པ་ཡང་ཡང་དག་པ་ཡིན་ནམ། མཁན་པོ། མད་ལགས་ཏེ། ཤེས་ལྡན་གོའུ་ཏ་མ་དེའི་དགེ་བ་དང༌། གྲགས་པ་དང༌། སྒྲ་དང༌། ཚིགས་སུ་བཅད་<line/>
པ་ཕྱོགས་དང་ཕྱོགས་མཚམས་སུ་རྒྱ་ཆེར་གྲགས་པ་ཡང་ཇི་ལྟ་བ་དེ་ཁོ་ན་བཞིན་ལགས་ལ། དེའི་མཚན་རྣམས་གྲགས་པ་ཡང་ཡང་དག་པ་ལགས་སོ། །བྲམ་ཟེའི་ཁྱེའུ། ཁྱོད་ཤེས་ལྡན་གོའུ་ཏ་མ་དེ་<line/>
དང་ལྷན་ཅིག་བར་སྐབས་ཀྱི་གཏམ་དག་བྱས་སམ། མཁན་པོ། བགྱིས་ལགས་སོ། །ཀྱེ་བྲམ་ཟེའི་ཁྱེའུ། དེའི་ཕྱིར་ཐམས་ཅད་ཁོ་བོ་ལ་རྒྱས་པར་སྨྲོས་ཤིག །དེ་ནས་བྲམ་ཟེའི་ཁྱེའུ་མ་སྡུག་དེས་བཅོམ་<line/>
ལྡན་འདས་དང་ལྷན་ཅིག་བར་སྐབས་ཀྱི་གཏམ་ཅི་སྨྲས་པ་དེ་ཐམས་ཅད་བྲམ་ཟེ་པདྨའི་སྙིང་པོ་ལ་རྒྱས་པར་སྨྲས་སོ། །དེ་སྐད་སྨྲས་པ་དང༌། བྲམ་ཟེ་པདྨའི་སྙིང་པོ་ཁྲོས། རྔམས། འཁྲུགས་ཤིང་ཡིད་ལ་<line/>
མ་བབ་པར་གྱུར་ནས་མཆིལ་ལྷམ་དང་བཅས་པའི་རྡོག་པས་བྲམ་ཟེའི་ཁྱེའུ་མ་སྡུག་གི་མགོ་ལ་བསྣུན་ནས་འདི་སྐད་ཅེས་ཀྱང་སྨྲས་སོ། །ཨེ་མའོ། །ཕོ་ཉ་བྱེད་པ། ཨེ་མའོ། །འཕྲིན་པ་བྱེད་པ། ཕོ་ཉ་<line/>
བྱེད་པ་འདི་འདྲ་བ་དད་འཕྲིན་པ་བྱེད་པ་འདི་འདྲ་བས་ནི། བདག་ངན་སོང་དུ་ཡང་ལྷུང་བར་འགྱུར་ཏེ། བྲམ་ཟེའི་ཁྱེའུ། ཁྱོད་ཀྱིས་ཤེས་ལྡན་གོའུ་ཏ་མ་དེ་ལ་ཇི་ལྟ་ཇི་ལྟར་ཁྱད་དུ་བསད་ཅིང་ཁྱད་དུ་བསད་དེ་<line/>
བཟློག་པར་སེམས་ལ་དེ་ལྟ་དེ་ལྟར་ཤེས་ལྡན་གོའུ་ཏ་མ་དེས་ཁོ་བོ་ཡང་དེ་དང་དེའི་ཁོང་དུ་བརྩི་བར་དགོངས་སོ། །ཤེས་ལྡན་དག །དེང་ཁོ་ན་ཁོ་བོ་ཤེས་ལྡན་གོའུ་ཏ་མ་དེ་ལ་བལྟ་བ་དང་བསྙེན་བཀུར་བྱ་བའི་<line/>
</page>
<page index="344" id="173A">༄༅། །ཕྱིར་འགྲོར་དགོངས་ཐག་པས་མ་ནུས་པར་ཟད་དེ། འོན་ཀྱང་སང་ཤེས་ལྡན་གོའུ་ཏ་མ་དེ་ལ་བལྟ་བ་དང་བསྙེན་བཀུར་བྱ་བའི་ཕྱིར་འགྲོའོ། །དེ་ནས་བྲམ་ཟེ་པདྨའི་སྙིང་<line/>
པོས་དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་བཅའ་བ་དག་བསྔོགས་ནས་ནང་པར་སྔར་ལངས་ཏེ། གཙང་ཞིང་བསོད་པའི་བཟའ་བ་དང་བཅའ་བ་དེ་དག་གིས་ཤིང་རྟ་བཀང་སྟེ་ཁྱེར་<line/>
ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་དང་ལྷན་ཅིག་མངོན་དུ་ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་<line/>
ཚོགས་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏ་མ། བདག་གིས་གཙང་ཞིང་བསོད་པའི་བཟའ་བ་དང་<line/>
བཅའ་བས་ཤིང་རྟ་བཀང་སྟེ་འཚལ་ཏེ་མཆིས་པ་འདི། ཤེས་ལྡན་གོའུ་ཏ་མས་ཐུགས་བརྩེ་བ་ཉེ་བར་བཟུང་སྟེ་བཞེས་སུ་གསོལ། དེའི་ཚེ་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱིས་སྣམ་<line/>
ལོགས་ན་བསིལ་ཡབ་ཐོགས་ནས་བཅོམ་ལྡན་འདས་ལ་གཡོབ་ཅིང་འདུག་གོ །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སོང་ལ་འདོད་པ་<line/>
མཐུན་པ་ན་དགེ་སློང་ཇི་སྙེད་ཅིག་ཉེ་བར་བརྟེན་ཅིང་གནས་པ་དེ་དག་ཐམས་ཅད་རིམ་གྲོའི་གནས་སུ་སྡུས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་<line/>
</page>
<page index="345" id="173B">འདས་ཀྱི་ལྟར་མཉན་ནས་འདོད་པ་མཐུན་པ་ན་དགེ་སློང་ཇི་སྙེད་ཅིག་ཉེ་བར་བརྟེན་ཅིང་གནས་པ་དེ་དག་ཐམས་ཅད་རིམ་གྲོའི་གནས་སུ་བསྡུས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་<line/>
ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་<line/>
པ༑ འདོད་པ་མཐུན་པ་ན་དགེ་སློང་ཇི་སྙེད་ཅིག་ཉེ་བར་བརྟེན་ཅིང་མཆིས་པ་དེ་དག་ཐམས་ཅད་རིམ་གྲོའི་གནས་སུ་འདུས་ཤིང་མཆིས་ལགས་ཏེ། བཅོམ་ལྡན་འདས་དེ་དེའི་དུས་ལ་བབ་པར་དགོངས་སུ་<line/>
གསོལ། དེ་ནས་བཅོམ་ལྡན་འདས་རིམ་གྲོའི་གནས་གང་ན་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་བྲམ་ཟེ་པདྨའི་སྙིང་པོས་སངས་<line/>
རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་ཟིན་པར་རིག་ནས་གཙང་ཞིང་བསོད་པའི་བཟའ་བ་དང༌། བཅའ་བ་དག་རང་གི་ལག་ནས་སྟོབ་ཅིང་ཚིམ་པར་བྱེད་དེ། རྣམ་པ་དུ་མར་གཙང་ཞིང་<line/>
བསོད་པའི་བཟའ་བ་དང༌། བཅའ་བདག་རང་གི་ལག་ནས་བསྟབས་ཤིང་ཚིམ་པར་བྱས་སོ། །བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་སྟན་ཆེས་དམའ་བ་ཞིག་<line/>
བླངས་ཏེ། བཅོམ་ལྡན་འདས་ཀྱི་སྤྱན་སྔ་ན་ཆོས་མཉན་པའི་ཕྱིར་འདུག་གོ །དེ་ནས་བཅོམ་ལྡན་འདས་ཀྱིས་བྲམ་ཟེའི་པདྨའི་སྙིང་པོའི་སྦྱིན་པ་དེ་ལ་རྗེས་སུ་ཡི་རང་བ་འདིས་རྗེས་སུ་ཡི་རང་བར་མཛད་དེ། སྦྱིན་<line/>
</page>
<page index="346" id="174A">༄༅། །སྲེག་མཆོད་སྦྱིན་རྣམས་ཀྱི་མཆོག །སྡེབ་སྦྱོར་མཆོག་ནི་ཉི་མའི་ལྷ། །མི་ཡི་མཆོག་ནི་རྒྱལ་པོ་སྟེ། །རྒྱ་མཚོ་ཆུ་བོ་རྣམས་ཀྱི་མཆོག །ཟླ་བ་རྒྱུ་སྐར་རྣམས་ཀྱི་གཙོ། །ཉི་མ་<line/>
སྣང་བྱེད་རྣམས་ཀྱི་གཙོ། །སྟེང་དང་འོག་དང་ཐད་ཀར་ཡང༌། །འགྲོ་བའི་འགྲོ་བ་ཇི་སྙེད་པ། །ལྷ་དང་བཅས་པའི་འཇིག་རྟེན་ན། །སྨྲ་བའི་མཆོག་ནི་རྫོགས་སངས་རྒྱས། །དེའི་ཚེ་བྲམ་ཟེ་པདྨའི་སྙིང་པོའི་<line/>
ཡོན་བསྔོ་བ་མཛད་པ་ན་རྒན་ཞུགས་ཤིག་ཏིལ་གྱི་མར་ཁུ་ཟ་བར་བྱེད་དོ། །བྲམ་ཟེ་པདྨའི་སྙིང་པོས་ཡོན་བསྔོ་བ་མཛད་པ་ན་རྒན་ཞུགས་ཏིལ་གྱི་མར་ཁུ་ཟ་བ་དེ་མཐོང་ངོ༌། །མཐོང་ནས་ཀྱང་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །ཅི་ལགས། ཉན་ཐོས་ཐམས་ཅད་ཤེས་ལྡན་གོའུ་ཏ་མའི་ཐུགས་མཉེས་པར་བགྱིས་པ་ལགས་སམ། བྲམ་ཟེ། འདི་ལ་ངེས་པ་མེད་དེ། ཁ་ཅིག་ནི། མཉེས་<line/>
པར་བྱེད། ཁ་ཅིག་ནི། མཉེས་པར་མི་བྱེད་དོ། །ཀྱེ་གོའུ་ཏ་མ། འདི་ལྟར། ཁ་ཅིག་ནི། ཆོས་འཚལ། ཁ་ཅིག་ནི། ཏིལ་གྱི་མར་ཁུ་འཚལ་བ་གདའ་ལགས་སོ། །ཀྱེ་གོའུ་ཏ་མ། བདག་གིས་སློབ་<line/>
མ་བྲམ་ཟེའི་ཁྱེའུ་མ་སྡུག་མཆིས་ལགས་སམ། བྲམ་ཟེ། འོངས་སོ། །ཤེས་ལྡན་གོའུ་ཏ་མ། དེ་དང་ལྷན་ཅིག་ཏུ་བཀའ་མཆིད་དག་བགྱིས་ལགས་སམ། བྲམ་ཟེ། བྱས་སོ། །གོའུ་ཏ་མ། དེའི་<line/>
སླད་དུ་དེ་དང་ལྷན་ཅིག་བཀའ་མཆིད་ཇི་སྙེད་ཅིག་གླེང་པ་དེ་ཐམས་ཅད་བདག་ལ་རྒྱས་པར་བཀའ་སྩལ་དུ་གསོལ། དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་དང་ལྷན་ཅིག་གཏམ་ཇི་སྙེད་<line/>
</page>
<page index="347" id="174B">གླེང་པ་དེ་ཐམས་ཅད་བྲམ་ཟེ་པདྨའི་སྙིང་པོ་ལ་བཀའ་སྩལ་ཏོ། །དེ་ནས་བྲམ་ཟེ་པདྨའི་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། བྲམ་ཟེའི་ཁྱེའུ་མ་སྡུག་ནི། བུས་པའི་<line/>
རང་བཞིན་མ་འཚལ་བ་ལགས་སོ། །ཀྱེ་གོའུ་ཏ་མ། ཁྱོད་ཀྱིས་བྲམ་ཟེའི་ཁྱེའུ་མ་སྡུག་ལ་བཟོད་པར་མཛོད་ཅིག །བྲམ་ཟེ། བཟོད་དོ། །ཤེས་ལྡན་གོའུ་ཏ་མ། གང་གི་ཚེ་བདག་ཤིང་རྟའི་ནང་དུ་ཞུགས་<line/>
པའམ། སྲབ་སྐྱོགས་འཛིན་པའམ། ལྕག་བསྒྲེང་བའམ། སྐད་ཆེན་པོར་མཆི་བ་གཟིགས་པ་དེའི་ཚེ། ང་ལ་བྲམ་ཟེ་པདྨའི་སྙིང་པོ་ཕྱག་འཚལ་ནས་གནོད་པ་ཆུང་ངམ། ཉམ་ང་བ་ཉུང་ངམ། འཚོའམ།<line/>
བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ་ཞེས་སྙུན་གསོལ་ལོ། །ཞེས་དེ་ལྟར་ཐུགས་སུ་ཆུད་པར་མཛད་དུ་གསོལ། ཀྱེ་ཤེས་ལྡན་གོའུ་ཏ་མ། གང་གི་ཚེ་བདག་སྲང་གི་དབུས་ནས་<line/>
མཆིས་པའམ། མཆིལ་ལྷམ་ཕུད་པའམ། ཤུལ་གཟུར་བའམ། སུག་པ་བརྐྱང་པ་གཟིགས་པ་དེའི་ཚེ། ཤེས་ལྡན་གོའུ་ཏ་མ་བདག་ཕྱག་འཚལ་བར་གཟུང་དུ་གསོལ་ཞེས་བྱ་བ་ནས་རེག་པར་སྤྱོད་<line/>
དམ་ཞེས་བྱའི་བར་གོང་མ་བཞིན་དུའོ། །ཀྱེ་ཤེས་ལྡན་གོའུ་ཏ་མ། གང་གི་ཚེ་བདག་འཁོར་གྱི་ནང་ན་མཆིས་པའམ། རང་པའམ། སྟན་ནམ། གཙུག་ཏོར་ལ་ནོམ་པ་གཟིགས་པ་དེའི་ཚེ། ཤེས་ལྡན་<line/>
གོའུ་ཏ་མས་བདག་ཕྱག་འཚལ་བར་གཟུང་དུ་གསོལ་ཞེས་བྱ་བ་ནས་རེག་པར་སྤྱོད་དམ་ཞེས་བྱ་བའི་བར་གོང་མ་བཞིན་དུའོ། །ཀྱེ་གོའུ་ཏ་མ། དེ་ཅིའི་སླད་དུ་ཞེ་ན། བྲམ་ཟེ་རྣམས་ནི། གྲགས་པས་<line/>
</page>
<page index="348" id="175A">༄༅། །ལོངས་སྤྱོད་འཐོབ་ལགས་ཏེ། དེ་དག་ནི། གྲགས་པ་ཁོ་ནས་ལོངས་སྤྱད་འཚལ་ལོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀྱེ་མའོ། །བྲམ་ཟེ་པདྨའི་སྙིང་<line/>
པོ་འདི་ནི། ང་རྒྱལ་ཤིན་ཏུ་ཆེ་བ་ཞིག་པས། མ་ལ་ངས་འདིའི་ང་རྒྱལ་སྤང་བའི་ཕྱིར་ཆོས་བཤད་དོ། །སྙམ་དུ་དགོངས་ནས། དེ་ནས་བཅོམ་ལྡན་འདས་ཀྱིས་བྲམ་ཟེ་པདྨའི་སྙིང་པོ་ལ་ཆོས་དང་ལྡན་<line/>
པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་འཛིན་ཏུ་འཇུག་པར་མཛད། ཡང་དག་པར་རབ་ཏུ་དགའ་བར་མཛད་དེ། སངས་རྒྱས་<line/>
བཅོམ་ལྡན་འདས་རྣམས་ཀྱིས་ཆོས་དང་ལྡན་པའི་གཏམ་དུས་དང་པོར་བྱ་བ་གང་ཡིན་པ། འདི་ལྟ་སྟེ། སྦྱིན་པའི་གཏམ་དང༌། ཚུལ་ཁྲིམས་ཀྱི་གཏམ་དང༌། མཐོ་རིས་ཀྱི་གཏམ་དང༌། འདོད་པ་<line/>
རྣམས་ཀྱི་མནོག་དང༌། ཉེས་དམིགས་དང༌། ཀུན་ནས་ཉོན་མོངས་པ་དང༌། རྣམ་པར་བྱང་བ་དང༌། ངེས་པར་འབྱུང་བ་དང༌། རབ་ཏུ་དབེན་པའི་ཕན་ཡོན་དང༌། རྣམ་པར་བྱང་བའི་ཕྱོགས་ཀྱི་<line/>
ཆོས་རྣམས་རྒྱ་ཆེར་ཡང་དག་པར་རབ་ཏུ་སྟོན་པར་མཛད་དོ། །བཅོམ་ལྡན་འདས་ཀྱིས་གང་གི་ཚེ་དེ་སྙིང་དགའ་བ་དང༌། དགེ་བའི་སེམས་དང༌། མགུ་བའི་སེམས་དང༌། སྒྲིབ་པ་དང་བྲལ་བའི་<line/>
སེམས་དང༌། སྣོད་དུ་རུང་བ་དང༌། མཐུ་དང་ལྡན་པ་དང༌། ཡང་དག་ཕུལ་གྱི་ཆོས་ཀུན་ཤེས་པར་ནུས་པར་གཟིགས་པ་དེའི་ཚེ། སངས་རྒྱས་བཅོམ་ལྡན་འདས་རྣམས་ཀྱི་ཆོས་བཤད་པ་ཡང་དག་<line/>
</page>
<page index="349" id="175B">ཕུལ་གང་ཡིན་པ། འདི་ལྟ་སྟེ། འཕགས་པའི་བདེན་པ་བཞི་པོ་སྡུག་བསྔལ་དང༌། ཀུན་འབྱུང་དང༌། འགོག་པ་དང༌། ལམ་རྣམས་རྒྱས་པར་རབ་ཏུ་བསྟན་ཏེ། དཔེར་ན། གོས་དཀར་པོ་ནག་ནོག་མེད་ཅིང་<line/>
གཙང་མ། ཁ་བསྒྱུར་བར་འོས་པ་ཚོན་རྩིའི་ནང་དུ་ལེགས་པར་ཚོན་རྩི་འཛིན་དུ་བཏུབ་པ་དེ་བཞིན་དུ། བྲམ་ཟེ་པདྨའི་སྙིང་པོ་བསྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ་འདི་ལྟ་སྟེ།<line/>
སྡུག་བསྔལ་དང༌། ཀུན་འབྱུང་དང༌། འགོག་པ་དང༌། ལམ་མངོན་པར་རྟོགས་སོ། །དེ་ནས་བྲམ་ཟེ་པདྨའི་སྙིང་པོས་ཆོས་མཐོང་བ་དང༌། ཆོས་ཐོབ་པ་དང༌། ཆོས་རིག་པ་དང༌། ཆོས་ཀྱི་གཏིང་སླེབ་པ་<line/>
དང༌། སོམ་ཉི་ལས་བརྒལ་བ་དང༌། ཐེ་ཚོམ་ལས་བརྒལ་བ་དང༌། གཞན་གྱི་དྲིང་མི་འཇོག་པ་དང༌། གཞན་གྱིས་མི་བཀྲི་བ་དང༌། སྟོན་པའི་བསྟན་པ་ལ་ཆོས་རྣམས་ལ་མི་འཇིགས་པ་ཐོབ་ནས་<line/>
སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་<line/>
ནི༑ འཕགས་སོ། །མངོན་པར་འཕགས་སོ། །བཅོམ་ལྡན་འདས་དང༌། ཆོས་དང༌། དགེ་འདུན་ལ་བདག་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྙེད་<line/>
འཚོའི་བར་དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བྲམ་ཟེ་པདྨའི་སྙིང་པོ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ནས་རྗེས་སུ་ཡི་རང་སྟེ་<line/>
</page>
<page index="350" id="176A">༄༅། །བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་སྟན་ལས་ལངས་ཏེ་སོང་ངོ༌། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ།<line/>
དགེ་སློང་དག །སྐབས་སུ་བབ་པར་བྲམ་ཟེ་པདྨའི་སྙིང་པོ་འཕྱ་བར་བྱེད་ཀྱི། དེ་ལྟ་བས་ན་ཡོན་བསྔོ་བ་བྱེད་པ་ན། དགེ་སློང་གིས་བཟའ་བར་མི་བྱའོ། །ཟ་ན། འགལ་ཚབས་ཅན་དུ་འགྱུར་རོ། །<line/>
བཅོམ་ལྡན་འདས་ལོ་མ་བདུན་པར་བྱོན་ནས་ལོ་མ་བདུན་པར་སངས་རྒྱས་བཞི་རྣམས་ཀྱི་གདན་ཞེས་བྱ་བ་གོང་མ་བཞིན་དུ་རྒྱས་པར་སྦྱར་རོ། །བཅོམ་ལྡན་འདས་ཀོ་ས་ལའི་ལྗོངས་རྒྱུ་ཞིང་གཤེགས་པ་<line/>
ན་འཆར་ཀར་བྱོན་ནས་འཆར་ཀ་ན་གནས་ཚེར་མ་ཅན་གྱི་ནགས་ན་བཞུགས་སོ། །ཀོ་ས་ལའི་རྒྱལ་པོ་གསལ་རྒྱལ་གྱིས་དགེ་སྦྱོང་གོའུ་ཏ་མ་ཀོ་ས་ལའི་ལྗོངས་རྒྱུ་ཞིང་གཤེགས་པ་ན་འཆར་ཀར་<line/>
བྱོན་ནས་འཆར་ཀ་ན་གནས་ཚེར་མ་ཅན་གྱི་ནགས་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་མི་ཞིག་ལ་བསྒོ་བ། ཀྭའི་ནང་རྗེ། ཚུར་ཁྱོད་དགེ་སྦྱོང་གོའུ་ཏ་མ་གང་ན་བ་དེར་སོང་ལ་ངའི་ཚིག་<line/>
འདི་དག་གིས་དགེ་སྦྱོང་གོའུ་ཏ་མའི་ཞབས་གཉིས་ལ་མགོ་བོས་ཕྱག་བྱོས་ལ་གནོད་པ་ཆུང་ངམ། ཉམ་ང་བ་ཉུང་ངམ། འཚོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ།<line/>
ཞེས་སྙུན་གསོལ་ལ། འདི་སྐད་དུ། ཀྱེ་ཤེས་ལྡན་གོའུ་ཏ་མ། ཀོ་ས་ལའི་རྒྱལ་པོ་གསལ་རྒྱལ་སང་བཅོམ་ལྡན་འདས་ལ་བལྟ་བར་མཆི་འཚལ་ན། ཤེས་ལྡན་གོའུ་ཏ་མས་འདི་ལྟར་སྔ་<line/>
</page>
<page index="351" id="176B">ནས་ཐུགས་སུ་ཆུད་པར་མཛད་དུ་གསོལ། ཞེས་ཀྱང་གསོལ་ཅིག །ལྷ། བཀའ་བཞིན་འཚལ་ཞེས་མི་དེས་ཀོ་ས་ལའི་རྒྱལ་པོ་གསལ་རྒྱལ་གྱི་ལྟར་མཉན་ནས་བཅོམ་ལྡན་འདས་གང་ན་བ་དེར་སོང་སྟེ་<line/>
ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་མི་དེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་<line/>
གོའུ་ཏ་མའི་ཞབས་གཉིས་ལ་ཀོ་ས་ལའི་རྒྱལ་པོ་གསལ་རྒྱལ་མགོ་བོས་ཕྱག་འཚལ་ནས་གནོད་པ་ཆུང་ངམ། ཉམ་ང་བ་ཉུང་ངམ། འཚོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་<line/>
སྤྱོད་དམ་ཞེས་སྙུན་གསོལ་ལགས་སོ། །ཀྱེ། སྐྱེས་བུ་ཁྱོད་དང་ཀོ་ས་ལའི་རྒྱལ་པོ་གསལ་རྒྱལ་བདེ་བར་གྱུར་ཅིག །ཀྱེ། ཤེས་ལྡན་གོའུ་ཏ་མ། ཀོ་ས་ལའི་རྒྱལ་པོ་གསལ་རྒྱལ་སང་བཅོམ་ལྡན་འདས་<line/>
ལ་བལྟ་བའི་ཕྱིར་མཆི་བར་འཚལ་ན། ཤེས་ལྡན་གོའུ་ཏ་མས་འདི་ལྟར་སྔ་ནས་ཐུགས་སུ་ཆུད་པར་མཛད་དུ་གསོལ། ཀྱེ་ནང་རྗེ། ང་ཉིད་ཀོ་ས་ལའི་རྒྱལ་པོ་གསལ་རྒྱལ་གྱིས་དུས་ལ་བབ་པར་ཤེས་<line/>
པར་གྱིས་ཤིག །དེ་ནས་མི་དེ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ནས་ཡི་རང་སྟེ། བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་བཅོམ་ལྡན་འདས་ཀྱིས་མི་དེ་སོང་ནས་རིང་པོ་མ་<line/>
ལོན་པར་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ཁྱོད་སོང་ལ་གཙུག་ལག་ཁང་ཡངས་པ་ཞིག་ཏུ་སྟན་མང་དུ་ཤོམས་ཤིག །ང་འདུག་ལ་དེང་ཉིད་ནས་ཀོ་ས་<line/>
</page>
<page index="352" id="177A">༄༅། །ལའི་རྒྱལ་པོ་གསལ་རྒྱལ་དང་འདུ་བར་བྱའོ། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་གཙུག་<line/>
ལག་ཁང་ཡངས་པ་ཞིག་ཏུ་སྟན་མང་དུ་བཤམས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་<line/>
འདུག་གོ །ཕྱོགས་གཅིག་ཏུ་འདུག་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། གཙུག་ལག་ཁང་ཡངས་པ་ཞིག་ཏུ་གདན་མང་དུ་བཤམས་<line/>
ལགས་ཏེ། བཅོམ་ལྡན་འདས་ད་དེའི་དུས་ལ་བབ་པར་དགོངས་སུ་གསོལ། དེ་ནས་བཅོམ་ལྡན་འདས་གཙུག་ལག་ཁང་ཡངས་པ་གང་ན་བ་དེར་གཤེགས་ཏེ་བྱོན་ནས་གདན་བཤམས་པ་<line/>
ཉིད་ལ་བཞུགས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་ལ་མི་དེས་རིག་པར་བྱས་ཏེ། སོང་ནས་རིང་པོ་མ་ལོན་པར་མི་གཞན་ཞིག་ལ་སྨྲས་པ། ཀྭའི་ནང་རྗེ། ཚུར་ཤོག །ཁྱོད་ཀྱིས་བཞོན་<line/>
པ་བཟང་པོ་མྱུར་དུ་གཏོད་ཅིག །དེ་ལ་ཁོ་བོ་ཞོན་ལ་དེ་རིང་ཁོ་ན་དགེ་སྦྱོང་གོའུ་ཏ་མ་ལ་བལྟ་བའི་ཕྱིར་འགྲོའོ། །ལྷ། བཀའ་བཞིན་འཚལ་ཞེས་མི་དེས་ཀོ་ས་ལའི་རྒྱལ་པོ་གསལ་རྒྱལ་གྱི་<line/>
ལྟར་མཉན་ཏེ། བཞོན་པ་བཟང་པོ་གཏད་ནས་ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་པ་དང་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། བཅིབས་པ་<line/>
</page>
<page index="353" id="177B">བཟང་པོ་གཏད་ལགས་ཏེ། ལྷ། ད་དེའི་དུས་ལ་བབ་པར་དགོངས་སུ་གསོལ། དེའི་ཚེ་སྲིང་མོ་མཛེས་ལྡན་དང་ཉི་ལྡན་གཉིས་རྒྱལ་པོ་གསལ་རྒྱལ་གྱི་བཀད་སར་འོངས་པར་གྱུར་ཏེ། སྲིང་མོ་མཛེས་ལྡན་<line/>
དང་ཉི་ལྡན་གཉིས་ཀྱིས་ལྷ་དེང་ཉིད་བཅོམ་ལྡན་འདས་ལ་བལྟ་བའི་ཕྱིར་བཞུད་དོ། །ཞེས་ཐོས་སོ། །ཐོས་ནས་ཀྱང་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། གལ་ཏེ་དེང་ཉིད་<line/>
བཅོམ་ལྡན་འདས་གཟིགས་པའི་ཕྱིར་གཤེགས་ན། ལྷ། འདི་ལྟར། བདག་ཅག་གི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་དབུས་ཕྱག་མཛོད་ལ། གནོད་པ་ཆུང་ངམ། ཉམ་ང་བ་ཉུང་<line/>
ངམ༑ འཚོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པ་སྤྱོད་དམ་ཞེས་སྙུན་གསོལ་པར་གསོལ། དེ་བཞིན་དུ་བྱའོ། །ཞེས་ཀོ་ས་ལའི་རྒྱལ་པོ་གསལ་རྒྱལ་གྱིས་མཉན་ནས། དེ་ནས་ཀོ་ས་<line/>
ལའི་རྒྱལ་པོ་གསལ་རྒྱལ་བཞོན་པ་བཟང་པོ་ལ་ཞོན་ཏེ་འཆར་ཀ་ནས་བྱུང་ནས་བཅོམ་ལྡན་འདས་ལ་བལྟ་བ་དང༌། བཅོམ་ལྡན་འདས་ལ་བསྙེན་བཀུར་བྱ་བའི་ཕྱིར་བཅོམ་ལྡན་འདས་ཀྱི་སྤྱན་སྔར་<line/>
སོང་སྟེ། དེས་ཇི་ཙམ་གཞོན་པའི་སའི་བར་དུ་བཞོན་པས་སོང་ནས། བཞོན་པ་ལས་བབས་ཏེ་རྐང་པ་ཁོ་ནས་ཀུན་དགའ་ར་བར་ཞུགས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་<line/>
གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་<line/>
</page>
<page index="354" id="178A">༄༅། །བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གོའུ་ཏ་མ། སྲིང་མོ་མཛེས་ལྡན་དང་ཉི་ལྡན་གཉིས་བཅོམ་ལྡན་འདས་གོའུ་ཏ་མའི་ཞབས་གཉིས་ལ་མགོ་བོས་ཕྱག་<line/>
འཚལ་ཏེ། གནོད་པ་ཆུང་ངམ། ཉམ་ང་བ་ཉུང་ངམ། འཚོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ་ཞེས་སྙུན་གསོལ་ལགས་སོ། །སྲིང་མོ་མཛེས་ལྡན་དང་ཉི་ལྡན་གཉིས་<line/>
ཀྱིས་ཕོ་ཉ་གཞན་མ་རྙེད་དམ། ཅི་ན། རྒྱལ་པོ་ཆེན་པོ་ཉིད་ལས་གཞན་མ་ཡིན། ཀྱེ་གོའུ་ཏ་མ། སྲིང་མོ་མཛེས་ལྡན་དང་ཉི་ལྡན་གཉིས་བདག་གི་བཀད་སར་མཆིས་པ་ན། དེང་ཉིད་ལྷ་བཅོམ་ལྡན་<line/>
འདས་ལ་བལྟ་བའི་ཕྱིར་མཆི་འཚལ་ལོ། །ཞེས་ཐོས་སོ། །ཐོས་ནས་ཀྱང་བདག་ལ་འདི་སྐད་ཅེས་མཆི་སྟེ། ལྷ། གལ་ཏེ་དེང་ཉིད་བཅོམ་ལྡན་འདས་གཟིགས་པའི་ཕྱིར་བཞུད་པར་བཞེད་ན། བདག་ཅག་<line/>
གི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་དབུས་ཕྱག་མཛོད་ལ་ཞེས་བྱ་བ་ནས་རེག་པར་སྤྱོད་དམ་ཞེས་བྱ་བའི་བར་གོང་མ་བཞིན་དུའོ། །རྒྱལ་པོ་ཆེན་པོ་ཁྱོད་དང་སྲིང་མོ་མཛེས་ལྡན་དང་<line/>
ཉི་ལྡན་གཉིས་བདེ་བར་གྱུར་ཅིག །རེ་ཞིག་གལ་ཏེ་ཞུ་པ་ལུང་བསྟན་པའི་སླད་དུ་སྐབས་ཕྱེ་ན། ཤེས་ལྡན་གོའུ་ཏ་མ་ལ་བདག་ཕྱོགས་གཞན་འགའ་ཞིག་ཞུ་ལགས་སོ། །རྒྱལ་པོ་ཆེན་པོ། ཅི་དང་ཅི་<line/>
འདོད་པ་ཞུས་ཤིག །ཀྱེ་གོའུ་ཏ་མ། བདག་གིས་ཁྱོད་འདི་སྐད་ཅེས། དགེ་སྦྱོང་ངམ། བྲམ་ཟེ་གཞན་གྱིས་ཐམས་ཅད་ཤེས་པའམ། མཐོང་བ་གང་ཡིན་པ་དེ་ནི། གནས་མ་ཡིན་ཞིང་གོ་སྐབས་མེད་<line/>
</page>
<page index="355" id="178B">དེ༑ གནས་མེད་དོ། །ཞེས་གསུང་ངོ༌། །ཞེས་ཐོས་ན། གོའུ་ཏ་མ་ཁྱོད་ཀྱིས་དེ་སྐད་དུ་བཀའ་སྩལ་བར་དགོངས་ལགས་སམ། རྒྱལ་པོ་ཆེན་པོ། དེ་སྐད་དུ་སྨྲས་པར་མི་དྲན་ནོ། །དེའི་ཚེ་སྡེ་དཔོན་འཕགས་<line/>
སྐྱེས་བོ་ཞེས་བྱ་བ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས། སྡེ་དཔོན་འཕགས་སྐྱེས་པོ་ལ་འདི་སྐད་ཅེས་སྨྲས་སོ། །སྡེ་དཔོན། ཉི་མ་སྔ་མ་དང༌། ཚེས་<line/>
སྔ་མའི་ཉི་མ་དག་ལ་རྒྱལ་པོའི་ཕོ་བྲང་དུ་རྒྱལ་པོ་དང༌། བློན་པོ་དང༌། རྒྱལ་པོའི་འཁོར་རྣམས་འདུས་ཏེ་འཁོད་པ་ན། གཏམ་དེ་ལྟ་བུ་སུས་གླེང་པ་དྲན་ནམ། ལྷ། དྲན་ཏེ། འདི་ལྟ་སྟེ། བཀྲ་ཤིས་ལྡན་<line/>
གྱི་བུ་བྲམ་ཟེའི་ཁྱེའུ་ཡང་དག་རྒྱལ་བ་ལགས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་མི་ཞིག་ལ་སྨྲས་པ། ཀྭའི་ནང་རྗེ། ཚུར་ཁྱོད་བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་དག་རྒྱལ་བ་<line/>
གང་ན་བ་དེར་སོང་ལ་ཕྱིན་ནས་བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་དག་རྒྱལ་བ་ལ་འདི་སྐད་ཅེས། ཀོ་ས་ལའི་རྒྱལ་པོ་གསལ་རྒྱལ་ཁྱོད་འབོད་དོ། །ཞེས་སྨྲོས་ཤིག། ལྷ། བཀའ་བཞིན་འཚལ་<line/>
ཞེས་མི་དེས་ཀོ་ས་ལའི་རྒྱལ་པོ་གསལ་རྒྱལ་གྱི་ལྟར་མཉན་ནས་བཀྲ་ཤིས་ལྡན་གྱི་བྲམ་ཟེའི་ཁྱེའུ་ཡང་དག་རྒྱལ་བ་གང་ན་བ་དེར་སོང་སྟེ་ཕྱིན་ནས། བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་<line/>
དག་རྒྱལ་བ་ལ་འདི་སྐད་ཅེས་སྨྲས་སོ། །ཀོ་ས་ལའི་རྒྱལ་པོ་གསལ་རྒྱལ་ཁྱོད་འབོད་དོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་མི་དེ་སོང་ནས་རིང་པོ་མ་ལོན་པར་རིག་ནས་བཅོམ་ལྡན་འདས་ལ་<line/>
</page>
<page index="356" id="179A">༄༅། །འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། འདི་ལ་ཁ་ཅིག་དོན་དང་ཚིག་ངན་པར་བཟུང་བ་འཛིན་པ་ལྟ་མཆིས་ལགས་སམ། རྒྱལ་པོ་ཆེན་པོ། ཡོད་དེ། དོན་དེ་བཞིན་<line/>
ཁོ་ན་ཡིན་པ་ལས་དེ་གཞན་ཁོ་ན་ལ་གཞན་དག་ལ་སྨྲའོ། །ཤེས་ལྡན་གོའུ་ཏ་མས་ཇི་ལྟ་བུ་ཞིག་ཏུ་བཀའ་སྩལ་པར་དགོངས་ལགས། རྒྱལ་པོ་ཆེན་པོ། ངས་ནི། འདི་སྐད་དུ་དགེ་སྦྱོང་ངམ། བྲམ་<line/>
ཟེ་གཞན་གྱིས་ཐམས་ཅད་ཤེས་པའམ། མཐོང་བ་གང་ཡིན་པ་དེ་ནི། གནས་མ་ཡིན་ཞིང་གོ་སྐབས་མེད་དེ། གནས་མེད་དོ། །ཞེས་བཀའ་སྩལ་པར་དྲན་ནོ། །ཤེས་ལྡན་གོའུ་ཏ་མ་དེ་སྐད་དུ་<line/>
གསུངས་པ་ནི། རིགས་པའི་ཚུལ་ལགས་སོ། །ཤེས་ལྡན་གོའུ་ཏ་མས་དེ་སྐད་དུ་གསུངས་པ་ནི། ཤིན་ཏུ་རིགས་པའི་ཚུལ་ལགས་སོ། །རེ་ཞིག་གལ་ཏེ་ཞུ་བ་ལུང་བསྟན་པའི་སླད་དུ་སྐབས་ཕྱེ་ན།<line/>
ཤེས་ལྡན་གོའུ་ཏ་མ་ལ་བདག་ཞུ་བ་གཞན་ཡང་ཕྱོགས་འགའ་ཞིག་ཞུ་ལགས་སོ། །རྒྱལ་པོ་ཆེན་པོ། ཅི་དང་ཅི་འདོད་པ་ཞུས་ཤིག །ཀྱེ་གོའུ་ཏ་མ། རིགས་ནི། བཞི་པོ་འདི་དག་སྟེ། བྲམ་ཟེ་དང༌། རྒྱལ་<line/>
རིགས་དང༌། རྗེའུ་རིགས་དང༌། དམངས་རིགས་ལགས་ན། དེ་དག་ལ་ཁྱད་པར་རམ། བསམ་པའམ། ཐ་དད་དུ་བགྱི་བ་ཅུང་ཟད་མཆིས་སམ། རྒྱལ་པོ་ཆེན་པོ། ཡོད་དེ། དེ་ལ་བྲམ་ཟེའི་རིགས་<line/>
གང་དག་ཡིན་པ་དང༌། རྒྱལ་རིགས་གང་དག་ཡིན་པ་དེ་དག་ནི། འཇིག་རྟེན་གྱིས་མཐོན་པོར་བཀུར་བ་ཡིན་ནོ། །རྗེའུ་རིགས་གང་དག་ཡིན་པ་དང༌། དམངས་རིགས་གང་དག་ཡིན་པ་དེ་དག་ནི།<line/>
</page>
<page index="357" id="179B">འཇིག་རྟེན་གྱིས་དམའ་བར་བརྩི་བ་ཡིན་ནོ། །ཤེས་ལྡན་གོའུ་ཏ་མ་ལ་བདག་ཅག་མཐོང་བའི་ཆོས་ཀྱི་དོན་ལས་བརྩམས་ཏེ་ཞུ་བ་ནི། མི་ཞུ་ལགས་སོ། །འོན་ཀྱང་ཚེ་སླད་མའི་དོན་ལས་བརྩམས་ཏེ།<line/>
ཞུ་བ་ཞུ་ལགས་སོ། །ཀྱེ་གོའུ་ཏ་མ། རིགས་ནི། བཞི་པོ་འདི་དག་སྟེ། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་ལགས་ན། དེ་དག་ལ་ཁྱད་པར་རམ། བསམ་པའམ། ཐ་<line/>
དད་དུ་བགྱི་བ་འགའ་མཆིས་སམ། རྒྱལ་པོ་ཆེན་པོ། རིགས་ནི། བཞི་པོ་འདི་དག་སྟེ། རྒྱལ་རིགས་དང༌། བྲམ་ཟེ་དང༌། རྗེའུ་རིགས་དང༌། དམངས་རིགས་ཡིན་ལ། དེ་དག་གིས་དེ་བཞིན་གཤེགས་<line/>
པའམ། དེ་བཞིན་གཤེགས་པའི་ཉན་ཐོས་གདམས་ངག་སྦྱིན་པ་དང༌། རྗེས་སུ་སྟོན་པ་དང༌། ཆོས་སྟོན་པ་རྙེད་ན། དེ་དག་ལ་འདི་ལྟ་སྟེ། མ་འོངས་པ་ཚེ་ཕྱི་མ་ལ་ཁྱད་པར་རམ། བསམ་པའམ། ཐ་དད་<line/>
དུ་བྱ་བ་འགའ་ཡོད་དམ། ཀྱེ་གོའུ་ཏ་མ། རིགས་ནི། བཞི་པོ་འདི་དག་སྟེ། རྒྱལ་རིགས་དང༌། བྲམ་ཟེ་དང༌། རྗེའུ་རིགས་དང༌། དམངས་རིགས་ལགས་ལ། དེ་དག་གིས་དེ་བཞིན་གཤེགས་པའམ།<line/>
དེ་བཞིན་གཤེགས་པའི་ཉན་ཐོས་གདམས་ངག་སྩོལ་བའམ། རྗེས་སུ་སྟོན་པའམ། ཆོས་སྟོན་པ་རྙེད་ན། དེ་དག་ལ་འདི་ལྟ་སྟེ། སྤངས་པ་ལ་ཁྱད་པར་རམ། བསམ་པའམ། ཐད་དུ་བགྱི་བ་འགའ་<line/>
མཆིས་སམ། རྒྱལ་པོ་ཆེན་པོ། རིགས་ནི། བཞི་པོ་འདི་དག་སྟེ། རྒྱལ་རིགས་དང༌། བྲམ་ཟེ་དང༌། རྗེའུ་རིགས་དང༌། དམངས་རིགས་ཡིན་ལ། དེ་དག་གིས། དེ་བཞིན་གཤེགས་པའམ། དེ་<line/>
</page>
<page index="358" id="180A">༄༅། །བཞིན་གཤེགས་པའི་ཉན་ཐོས་གདམས་ངག་སྦྱིན་པའམ། རྗེས་སུ་སྟོན་པའམ། ཆོས་སྟོན་པ་རྙེད་ན། དེ་དག་ལ་འདི་ལྟ་སྟེ། སྤངས་པ་ལ་ཁྱད་པར་རམ། བསམ་<line/>
པའམ། ཐ་དད་དུ་བྱ་བ་འགའ་ཡོད་དམ། དེའི་ཕྱིར་རྒྱལ་པོ་ཆེན་པོ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག །རྒྱལ་པོ་ཆེན་པོ། །དཔེར་ན། འདི་ལ་འདུལ་བ་བཞི་<line/>
པོ༑ གླང་པོ་ཆེ་འདུལ་བའམ། རྟ་འདུལ་བའམ། གླང་འདུལ་བའམ། སྐྱེས་པ་འདུལ་བ་ཞིག་ཡོད་ལ། དེ་ལས་འདུལ་བ་གཉིས་ནི། མ་དུལ་བ། རྣམ་པར་མ་དུལ་བར་གྱུར་ལ། གཉིས་ནི།<line/>
ཤིན་ཏུ་དུལ་པ། ཤིན་ཏུ་རྣམ་པར་དུལ་བར་གྱུར་ན། རྒྱལ་པོ་ཆེན་པོ་ཇི་སྙམ་དུ་སེམས། འདུལ་བ་གཉིས་པོ་མ་དུལ་བ། རྣམ་པར་མ་དུལ་བ་དག་ཅིག །རེ་ཞིག་མ་དུལ་བ་བཞིན་དུལ་བའི་<line/>
སར་འགྲོ་བའམ། རྣམ་པར་མ་དུལ་བ་བཞིན་རྣམ་པར་དུལ་བའི་ཆ་སྟ་ལེན་པར་འགྱུར་རམ། ཀྱེ་གོའུ་ཏ་མ། མ་ལགས་སོ། །གང་ཡང་འདུལ་བ་གཉིས་པོ། ཤིན་ཏུ་དུལ་བ་དང༌། ཤིན་<line/>
ཏུ་རྣམ་པར་དུལ་བ་དེ་དག །ཤིན་ཏུ་དུལ་བས་དུལ་བའི་གནས་སུ་འགྲོ་བའམ། ཤིན་ཏུ་རྣམ་པར་དུལ་བས་དུལ་བའི་ཆ་སྟ་ལེན་པར་འགྱུར་རམ། ཀྱེ་གོའུ་ཏ་མ། དེ་ལྟར་ལགས་སོ། །རྒྱལ་<line/>
པོ་ཆེན་པོ། དེ་བཞིན་དུ་ས་གང་ཞིག་དད་པ་ཅན་གྱིས་ཐོབ་པར་བྱ་བ་དེ་མ་དད་པས་འཐོབ་པར་འགྱུར་བ་དེ་ནི། གནས་མེད་ལ། གཡོ་མེད་པ་དང༌། སྐྱོན་མེད་པ་དང༌། བརྩོན་འགྲུས་བརྩམས་པ་<line/>
</page>
<page index="359" id="180B">དང༌། ཤེས་རབ་ཅན་གྱིས་ཐོབ་པར་བྱ་བ་དེ། ཤེས་རབ་འཆལ་པས་ཐོབ་པ་དེ་ནི། གནས་མེད་ཀྱིས་གང་ཞིག་དད་པ་ཅན་གྱིས་ཐོབ་པར་བྱ་བ་དེ། དད་པ་ཅན་གྱིས་འཐོབ་པར་འགྱུར་བ་འདི་ནི་གནས་<line/>
ཡོད་ལ། གཡོ་མེད་པ་དང༌། སྐྱོན་མེད་པ་དང༌། བརྩོན་འགྲུས་བརྩམས་པ་དང༌། ཤེས་རབ་ཅན་གྱིས་འཐོབ་པར་བྱ་བ་དེ། ཤེས་རབ་ཅན་གྱི་འཐོབ་པར་འགྱུར་བའི་གནས་དེ་ནི། ཡོད་དོ། །ཀྱེ་གོའུ་ཏ་<line/>
མ། རིགས་ནི། བཞི་པོ་འདི་དག་སྟེ། རྒྱལ་རིགས་དང༌། བྲམ་ཟེ་དང༌། རྗེའུ་རིགས་དང༌། དམངས་རིགས་ལགས་ལ། དེ་དག་གིས་དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་<line/>
གདམས་ངག་སྩོལ་བའམ། རྗེས་སུ་སྟོན་པའམ། ཆོས་སྟོན་པ་རྙེད་པར་གྱུར་ཅིང༌། དེ་དག་གཙོ་བོའི་ཡན་ལག་ལྔ་དང་ལྡན་པར་གྱུར་ལ། དེ་དག་གིས་ཀྱང་མཉམ་མཚུངས་པར་སྤངས་པར་གྱུར་<line/>
ན། དེ་དག་གི་རྣམ་པར་གྲོལ་བ་དང༌། རྣམ་པར་གྲོལ་བ་ལ་ཁྱད་པར་རམ། བསམ་པའམ། ཐ་དད་དུ་བྱ་བ་འགའ་མཆིས་སམ། དེའི་ཕྱིར་རྒྱལ་པོ་ཆེན་པོ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་<line/>
བཟོད་པ་དེ་བཞིན་དུ་ལན་ཐོབ་ཅིག །རྒྱལ་པོ་ཆེན་པོ། །དཔེར་ན། ཤར་ཕྱོགས་ནས་བྲམ་ཟེ་གཞོན་ནུ་ཞིག་འོངས་པ་དང༌། དེ་ལ་འགའ་ཞིག་གིས་འདི་སྐད་དུ། གཞོན་ནུ་ཚུར། ཤིང་སཱ་ལ་<line/>
སྐམ་པོ་ལས་གཙུབ་སྟན་བྱོས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་ཕྱུང་ཞིག་ཅེས་སྨྲས་པ་དང༌། དེ་ཤིན་སཱ་ལ་སྐམ་པོ་ལས་གཙུབ་སྟན་བྱས་ནས་སྟེང་དུ་གཙུབ་<line/>
</page>
<page index="360" id="181A">༄༅། །ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང༌། ལྷོ་ཕྱོགས་ནས་རྒྱལ་རིགས་གཞོན་ནུ་ཞིག་འོངས་པ་དང༌། དེ་ལ་འགའ་ཞིག་གིས་འདི་སྐད་དུ།<line/>
རྒྱལ་རིགས་གཞོན་ནུ་ཚུར། སྤ་སྐམ་པོ་ལས་གཙུབ་སྟན་བྱས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་མེ་ཕྱུང་ཞིག་ཅེས་སྨྲས་པ་དང༌། དེས་སྤ་སྐམ་པོ་ལས་གཙུབ་སྟན་<line/>
བྱས་ནས་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང༌། ནུབ་ཕྱོགས་ནས་རྗེའུ་རིགས་གཞོན་ནུ་ཞིག་འོངས་པ་དང༌། དེ་ལ་འགའ་ཞིག་གིས་འདི་སྐད་དུ། རྗེའུ་རིགས་<line/>
གཞོན་ནུ་ཚུར། ཤུག་པ་སྐམ་པོ་ལས་གཙུབ་སྟན་བྱས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་མེ་ཕྱུང་ཞིག་ཅེས་སྨྲས་པ་དང༌། དེས་ཤུག་པ་སྐམ་པོ་ལས་གཙུབ་སྟན་བྱས་<line/>
ནས་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང༌། བྱང་ཕྱོགས་ནས་དམངས་རིགས་གཞོན་ནུ་ཞིག་འོངས་པ་དང༌། དེ་ལ་འགའ་ཞིག་གིས་འདི་སྐད་དུ། ཀྱེ་དམངས་རིགས་<line/>
གཞོན་ནུ་ཚུར། ཙནྡན་སྐམ་པོ་ལས་གཙུབ་སྟན་བྱོས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་མེ་ཕྱུང་ཞིག་ཅེས་སྨྲས་པ་དང༌། དེས་ཙནྡན་སྐམ་པོ་ལས་གཙུབ་སྟན་བྱས་<line/>
ནས་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང་བ་དང༌། དེ་དག་འགའ་ཞིག་གིས་གཅིག་ཏུ་བསྡུས་ནས་འདམ་བུ་བཅེར་བའམ། སོག་མའི་ཕུང་པོར་བཅུག་ན།<line/>
</page>
<page index="361" id="181B">རྒྱལ་པོ་ཆེན་པོ་ཇི་སྙམ་དུ་སེམས། མི་རིགས་ཐ་དད་པས་ཤིང་སྣ་ཚོགས་ལས་ཕྱུང་བའི་མེ་དེ་ལས། ཇི་ག་མེད་འདི་ནི། འོད་དང་ལྡན་པ། ཁ་དོག་དང་ལྡན་པ། གསལ་བའོ།། །།འདུལ་བ་<line/>
གཞི། བམ་པོ་སུམ་ཅུ་གསུམ་པ། མེ་འདི་ནི། དེ་ལྟ་མ་ཡིན་ནོ། །མེ་འདིས་ནི། མེའི་བྱ་བ་བྱེད་ནུས་སོ། །མེ་འདིས་ནི། མི་ནུས་སོ་ཞེས་བྱ་བའི་ཁྱད་པར་རམ། བསམ་པའམ། ཐ་དད་དུ་བྱ་བ་འགའ་<line/>
ཡོད་དམ། འོན་ཏེ་མེ་དེ་ཐམས་ཅད་འོད་དང་ལྡན་པ། ཁ་དོག་དང་ལྡན་པ། གསལ་བ་ཡིན་ཞིང༌། མེ་དེ་ཐམས་ཅད་ཀྱིས་མེའི་བྱ་བ་བྱེད་ནུས། ཀྱེ་གོའུ་ཏ་མ། ཞུགས་དེ་ཐམས་ཅད་འོད་དང་ལྡན་པ།<line/>
ཁ་དོག་དང་ལྡན་པ། གསལ་བ་ལགས་ཤིང༌། ཞུགས་དེ་ཐམས་ཅད་ཀྱིས་ཞུགས་ཀྱི་བགྱི་བ་བགྱིད་རྔོ་ཐོགས་ལགས་སོ། །རྒྱལ་པོ་ཆེན་པོ། དེ་བཞིན་དུ་བག་ཡོད་པས་ཐོབ་པ། གཙོ་བོས་གཙུབ་པའི་<line/>
མེ་དེ་ལ་ནི། འདི་ལྟ་སྟེ། རྣམ་པར་གྲོལ་བ་དང༌། རྣམ་པར་གྲོལ་བ་ལ་ཁྱད་པར་དང༌། བསམ་པ་དང༌། ཐ་དད་དུ་བྱ་བ་འགའ་ཡང་མེད་དོ། །ཤེས་ལྡན་གོའུ་ཏ་མས་དེ་སྐད་གསུངས་པ་ནི། རིགས་<line/>
པའི་ཚུལ་ལགས་སོ། །རེ་ཞིག་ཞུ་བ་ལུང་བསྟན་པའི་སླད་དུ་སྐབས་ཕྱེ་ན། ཤེས་ལྡན་ཁྱོད་ལ་བདག་གཞན་ཡང་ཕྱོགས་འགའ་ཞིག་ཞུའོ། །རྒྱལ་པོ་ཆེན་པོ། ཅི་དང་ཅི་འདོད་པ་ཞུས་ཤིག །ཀྱེ་<line/>
གོའུ་ཏ་མ། ལྷ་རྣམས་མཆིས་སམ། རྒྱལ་པོ་ཆེན་པོ། ལྷ་གང་དག་ཡིན་པར་ཤེས། ལྷ་གང་དག་ཤ་འཁོན་དང་བཅས། འགྲན་ཟླ་དང་བཅས། གནོད་པ་དང་བཅས་ཤིང༌། འདི་ལྟ་བུར་འོངས་ཤིང་<line/>
</page>
<page index="362" id="182A">༄༅། །འོང་བར་འགྱུར་བའམ། ལྷ་གང་དག་ཤ་འཁོན་མེད། འགྲན་ཟླ་མེད། གནོད་པ་མེད་ཅིང༌། འདི་ལྟ་བུར་མི་འོངས་ཤིང་འོང་བར་མི་འགྱུར་བ་ཡིན། ལྷ་དེ་དག་ནི།<line/>
རེ་ཞིག་དེར་བས། ལྷ་གང་དག་ཤ་འཁོན་དང་བཅས། འགྲན་ཟླ་དང་བཅས། གནོད་པ་དང་བཅས་ཤིང༌། འདི་ལྟ་བུར་མཆིས་ཤིང་མཆི་བར་འགྱུར་བའི་ལྷ་དེ་དག་ཚེ་བས། སུག་ལས་བས། བསོད་<line/>
ནམས་བས་ནས་གནས་དེ་ནས་འཆི་འཕོ་བར་འགྱུར་བ་དེ་ན། ལྷའམ་ལྷའི་བུས། ལྷའམ་ལྷའི་བུ་གནས་དེ་ནས་འཆི་འཕོ་བར་བགྱི་བའམ། སྤྱུག་པར་རྔོ་ཐོགས་ལགས་སམ། རྒྱལ་པོ་ཆེན་པོ། །<line/>
ལྷ་གང་དག་ཤ་འཁོན་དང་བཅས། འགྲན་ཟླ་དང་བཅས། གནོད་པ་དང་བཅས་ཤིང༌། འདི་ལྟ་བུར་འོངས་ཤིང་འོང་བར་འགྱུར་བ་དེ་དག །ལས་ཟད། ཚེ་ཟད། བསོད་ནམས་ཟད་ནས་གནས་དེ་ནས་<line/>
འཆི་འཕོ་བར་འགྱུར་བ་དེ་ན། ལྷའམ་ལྷའི་བུས། ལྷའམ་ལྷའི་བུ་གནས་དེ་ནས་འཆི་འཕོ་བར་བྱ་བའམ། སྤྱུག་པར་མི་ནུས་སོ། །ཀྱེ་གོའུ་ཏ་མ། དེ་ན་ལྷ་གང་ཤ་འཁོན་དང་བཅས། འགྲན་ཟླ་དང་<line/>
བཅས། གནོད་པ་དང་བཅས་ཤིང༌། འདི་ལྟ་བུར་མཆིས་ཤིང་མཆི་བར་འགྱུར་བ་དེ་དག་གིས། ལྷ་གནོད་པ་མཆིས་པ་དེ་དག་གནས་དེ་ནས་འཆི་འཕོ་བར་བགྱི་བའམ། སྤྱུག་པའི་རྔོ་ཐོགས་ལགས་<line/>
སམ། དེ་ནས་སྡེ་དཔོན་འཕགས་སྐྱེས་པོས་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །དགེ་སྦྱོང་གོའུ་ཏ་མ་ནི། འདི་སྐད་ཅེས། ལྷ་རྣམས་ནི། ཚེ་ལྷག་པར་རིང་པ། ལྷག་པར་<line/>
</page>
<page index="363" id="182B">ཡུན་རིང་དུ་གནས་པ་ཡིན་ནོ། །ཞེས་གསུངས་པར་འགྱུར་བ་གང་ལགས་པའི་གནས་དེ་མཆིས་སོ། །དེའི་ཚེ་ཚེ་དང་ལྡན་པ་ཀུན་དགའ་བོ། བཅོམ་ལྡན་འདས་ཀྱི་སྣམ་ལོགས་ན་རྡུལ་ཡབ་ཐོགས་ནས་<line/>
བཅོམ་ལྡན་འདས་ལ་གཡོབ་ཅིང་འདུག་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་ཏེ། སྡེ་དཔོན་ལུས་འཕགས་པོ་འདི་ནི། ཀོ་ས་ལའི་རྒྱལ་པོ་གསལ་རྒྱལ་གྱི་བུ་ཡིན་ལ།<line/>
བདག་ཀྱང་བཅོམ་ལྡན་འདས་ཀྱི་ཆོས་ཉིད་ཀྱི་སྲས་ཡིན་པས། སྲས་དང་བུ་ནི། ལྷན་ཅིག་གཏམ་བྱར་རུང་ངོ༌། །སྙམ་དུ་རིག་ནས་སྡེ་དཔོན་ལུས་འཕགས་པོ་ལ་འདི་སྐད་ཅེས་སྨྲས་སོ། །སྡེ་དཔོན་ཇི་སྙམ་<line/>
དུ་སེམས། ཀོ་ས་ལའི་རྒྱལ་པོའི་རང་གི་ཡུལ་ཡིན་ལ། དེ་ན་ཡང་དེའི་ཚིག་གིས་ཁྲིམས་སུ་བཅའ་བ་ལ་དབང་སྒྱུར་ན། སེམས་ཅན་དབང་ཆུང་ངུ་ཁ་ཅིག །གནས་དེ་ནས་འཆི་འཕོ་བར་བྱ་བའམ། སྤྱུག་<line/>
པར་ནུས་སམ། དགེ་སྦྱོང༌། ནུས་སོ། །སྡེ་དཔོན་ཇི་སྙམ་དུ་སེམས། ཀོ་ས་ལའི་རྒྱལ་པོ་གསལ་རྒྱལ་གྱི་རང་གི་ཡུལ་མ་ཡིན་ལ། དེ་ན་ཡང་དེའི་ཚིག་གིས་ཁྲིམས་སུ་བཅའ་བ་ལ་དབང་མི་སྒྱུར་ན། ཀོ་<line/>
ས་ལའི་རྒྱལ་པོ་གསལ་རྒྱལ་གྱིས་སེམས་ཅན་དབང་ཆུང་ངུ་ཁ་ཅིག །གནས་དེ་ནས་འཆི་འཕོ་བར་བྱ་བའམ། སྤྱུག་པར་ནུས་སམ། དགེ་སྦྱོང༌། ཀོ་ས་ལའི་རྒྱལ་པོ་གསལ་རྒྱལ་རང་གི་ཡུལ་མ་ཡིན་<line/>
ལ༑ དེ་ན་ཡང་དེའི་ཚིག་གིས་ཁྲིམས་སུ་བཅའ་བ་ལ་དབང་མི་སྒྱུར་ན། ཀོ་ས་ལའི་རྒྱལ་པོ་གསལ་རྒྱལ་གྱིས་སེམས་ཅན་དབང་ཆུང་ངུ་ཁ་ཅིག །གནས་དེ་ནས་འཆི་འཕོ་བར་བྱ་བའམ་སྤྱུག་པར་མི་ནུས་<line/>
</page>
<page index="364" id="183A">༄༅། །སོ༑ ༑སྡེ་དཔོན། ཁྱོད་ཀྱིས་སུམ་ཅུ་རྩ་གསུམ་པའི་ལྷ་རྣམས་ཡོད་སྐད་ཐོས་སམ། དགེ་སྦྱོང༌། ཀོ་ས་ལའི་བདག་པོ་རྒྱལ་པོ་འདི་ཉིད་ལས་ཐོས་སོ། །སྡེ་དཔོན་ཇི་སྙམ་དུ་<line/>
སེམས། ཀོ་ས་ལའི་རྒྱལ་པོ་གསལ་རྒྱལ་གྱིས་སུམ་ཅུ་རྩ་གསུམ་པའི་ལྷ་རྣམས་གནས་དེ་ནས་འཆི་འཕོ་བར་བྱ་བའམ། སྤྱུག་པར་ནུས་སམ། དགེ་སྦྱོང༌། རེ་ཞིག་ཀོ་ས་ལའི་རྒྱལ་པོ་གསལ་<line/>
རྒྱལ་གྱིས་སུམ་ཅུ་རྩ་གསུམ་པའི་ལྷ་རྣམས་མཐོང་བ་ཡང་ཉམས་སུ་མི་མྱོང་ན། གནས་དེ་ནས་འཆི་འཕོ་བར་བྱ་བའམ། སྤྱུག་པ་ལྟ་སྨོས་ཀྱང་ཅི་དགོས། སྡེ་དཔོན། དེ་བཞིན་དུ་གནོད་པ་དང་<line/>
བཅས་པའི་ལྷ་རྣམས་ཀྱིས། གནོད་པ་མེད་པའི་ལྷ་རྣམས་མཐོང་བ་ཡང་ཉམས་སུ་མི་མྱོང་ན། གནས་དེ་ནས་འཕོ་བར་བྱ་བའམ། སྤྱུག་པ་ལྟ་སྨོས་ཀྱང་ཅི་དགོས་ཏེ། དེ་ནི་གནས་མེད་དོ། །དེ་ནས་<line/>
ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། དགེ་སྦྱོང་འདིའི་མིང་ཅི་ལགས། རྒྱལ་པོ་ཆེན་པོ། ཀུན་དགའ་བོ་ཡིན་ནོ། །ཤེས་ལྡན་ཀུན་དགའ་<line/>
བོས་དེ་སྐད་དུ་སྨྲས་པ་ནི། རིགས་པའི་ཚུལ་ཡིན་ནོ། །ཤེས་ལྡན་ཀུན་དགའ་བོས་དེ་སྐད་དུ་སྨྲས་པ་ནི། ཤིན་ཏུ་རིགས་པའི་ཚུལ་ཡིན་ནོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས། བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །རེ་ཞིག་གལ་ཏེ་ཞུ་བ་ལུང་བསྟན་པའི་སླད་དུ། ཤེས་ལྡན་གོའུ་ཏ་མ་ལ་བདག་ཞུ་བ་གཞན་ཡང་ཕྱོགས་འགའ་ཞིག་ཞུ་ལགས་སོ། །རྒྱལ་པོ་ཆེན་པོ། གང་དང་གང་<line/>
</page>
<page index="365" id="183B">འདོད་ཞུས་ཤིག །ཀྱེ་གོའུ་ཏ་མ། ཅི་ལགས། ཚངས་པ་དེ་མཆིས་ལགས་སམ། རྒྱལ་པོ་ཆེན་པོ། ཚངས་པ་གང་ཡིན་པར་ཤེས་།ཚངས་པ་གང་ཞིག་གནོད་པ་དང་བཅས་པས་འདི་ལྟ་བུར་འོང་བར་འགྱུར་བའམ། ཚངས་པ་<line/>
གང་ཞིག་གནོད་པ་མེད་པས་འདི་ལྟ་བུར་མི་འོང་ཞིང་འོང་བར་མི་འགྱུར་བ་ཡིན། ཀྱེ་གོའུ་ཏ་མ། བདག་ནི། དེ་ལ། ཚངས་པ་གང་ཞིག་གནོད་པ་མ་མཆིས་པས་འདི་ལྟ་བུར་མ་མཆི་ཞིང་མཆི་བར་མི་<line/>
འགྱུར་བའི་ཚངས་པ་དེ་ལགས་པར་འཚལ་ལོ། །ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་དང་ལྷན་ཅིག་སྐབས་ཀྱི་གཏམ་དེ་ལྟ་བུ་གླེང་ངོ༌། །དེ་ནས་མི་དེས་བཀྲ་ཤིས་ལྡན་གྱི་བུ། བྲམ་<line/>
ཟེའུ་ཁྱེའུ་ཡང་དག་རྒྱལ་བ་ཁྲིད་ནས་ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་ནས་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། དེ་འདི་ལགས་སོ། །དེ་ནས་བཀྲ་ཤིས་<line/>
པའི་བུ། བྲམ་ཟེའི་ཁྱེའུ་ཡང་དག་རྒྱལ་བས་ཀོ་ས་ལའི་རྒྱལ་པོ་གསལ་རྒྱལ་ལ་རྒྱལ་བ་དང་ཚེ་སྤེལ་བ་དག་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་པ་དང༌། བཀྲ་ཤིས་ལྡན་<line/>
གྱི་བུ། བྲམ་ཟེའི་ཁྱེའུ་ཡང་དག་རྒྱལ་བ་ཅན་ལ་ཀོ་ས་ལའི་རྒྱལ་པོ་གསལ་རྒྱལ་གྱིས་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ། ཉི་མ་སྔ་མ་དང༌། ཚེས་སྔ་མ་ལ། རྒྱལ་པོའི་ཕོ་བྲང་དུ་རྒྱལ་པོ་དང༌།<line/>
བློན་པོ་དང༌། འཁོར་རྣམས་འདུས་ཤིང་འདུག་པ་ན། དགེ་སྦྱོང་གོའུ་ཏ་མ་འདི་སྐད་ཅེས། དགེ་སྦྱོང་དང་བྲམ་ཟེ་གཞན་གྱིས་ཐམས་ཅད་ཤེས་པའམ། མཐོང་བ་གང་ཡིན་པ་དེ་ནི། གནས་མ་ཡིན་<line/>
</page>
<page index="366" id="184A">༄༅། །ཞིང་གོ་སྐབས་མེད་དེ། དེ་ནི། གནས་མེད་དོ། །ཞེས་གསུང་ངོ༌། །ཞེས་པའི་གཏམ་དེ་ལྟ་བུ་སུས་སྨྲས་དྲན་ནམ། ལྷ། དྲན་ལགས་ཏེ། འདི་ལྟ་སྟེ། སྡེ་དཔོན་<line/>
འཕགས་སྐྱེས་བོ་དེ་སྐད་མཆིའོ། །འདི་ལྟ་སྟེ། བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་དག་རྒྱལ་བའོ། །ཞེས་དེ་དག་ཕན་ཚུན་དེ་ལྟར་གནམ་ཁུངས་འབྱིན་པར་བྱེད་དོ། །དེ་ནས་ཀོ་ས་ལའི་<line/>
རྒྱལ་པོ་གསལ་རྒྱལ་གྱི་རིམ་གྲོ་བའི་མིས། ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། གཤེགས་པའི་དུས་ལ་བབ་ལགས་སོ། །ལྷ། དུས་ལ་བབ་ལགས་སོ། །དེ་<line/>
ནས་ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏམ། བདག་གིས་ཐམས་ཅད་མཁྱེན་པ་ཉིད་ལས་བརྩམས་ཏེ་ཞུ་བ་ཞུས་པ་ཡང་<line/>
ཤེས་ལྡན་གོའུ་ཏ་མས་བདག་ལ་ཐམས་ཅད་མཁྱེན་པ་ཉིད་ཞུ་བ་ཞུས་པ་ལུང་བསྟན་ལགས། འདིར་རིགས་རྣམ་པར་དག་པ་དང༌། ལྷག་པའི་ལྷ་དང༌། ལྷག་པའི་ཚངས་པ་ལས་བརྩམས་ཏེ་<line/>
ཤེས་ལྡན་གོའུ་ཏ་མ་ལ་བདག་གིས་ཞུ་བ་ཞུས་པ་ཡང༌། ཤེས་ལྡན་གོའུ་ཏ་མས་བདག་ལ་ལྷག་པའི་ཚངས་པ་ཞུ་བ་ཞུས་པ་ལུང་བསྟན་ལགས་ཏེ། ཤེས་ལྡན་གོའུ་ཏ་མ་ལ་བདག་གིས་<line/>
ཞུ་བ་གང་དང་གང་ཞུས་པ་དེ་དང་དེ་ཁོ་ན། ཤེས་ལྡན་གོའུ་ཏ་མས་བདག་ལ་ཞུ་བ་ལུང་བསྟན་ལགས་པས། ཤེས་ལྡན་གོའུ་ཏ་མ་ལ་བདག་གིས་གཞན་གསོལ་དུ་ཅི་མཆིས། ཤེས་ལྡན་<line/>
</page>
<page index="367" id="184B">གོའུ་ཏ་མ། བདག་ནི། བགྱི་བ་དང་སྒྲུབ་པ་མང་ལགས་བས། ད་མཆི་ལགས་སོ། །རྒྱལ་པོ་ཆེན་པོ། དེའི་དུས་ལ་བབ་པར་ཤེས་པར་གྱིས་ཤིག །དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་<line/>
ཀྱིས་གསུངས་པ་ལ་མངོན་པར་དགའ་སྟེ་ཡི་རང་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་བཅོམ་ལྡན་འདས་ཀོ་ས་ལ་ནས་<line/>
ལྗོངས་རྒྱུ་ཞིང་གཤགས་པ་དང་མཉན་ཡོད་དུ་བྱོན་ནས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་གྱིས་<line/>
བཅོམ་ལྡན་འདས། ཀོ་ས་ལ་ནས་ལྗོངས་རྒྱུ་ཞིང་གཤེགས་པ་དང་མཉན་ཡོད་དུ་བྱོན་ནས། མཉན་ཡོད་ན་བདག་ཁོ་ནའི་ཀུན་དགའ་ར་བ་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་<line/>
གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་ལྡན་འདས་ཀྱིས་ཁྱིམ་བདག་མགོན་<line/>
མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་<line/>
མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་<line/>
</page>
<page index="368" id="185A">༄༅། །གསུང་ངོ༌། །དེ་ནས་ཁྱིམ་བདག་མགོན་མེད་ཟས་སྦྱིན་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་<line/>
སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་<line/>
བར་མཛད་དུ་གསོལ་ཞེས་བྱ་བ་ནས་སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་<line/>
ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་<line/>
པར་མཛད། ཡང་དག་པར་རབ་ཏུ་དགའ་བར་མཛད། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་<line/>
དག་པར་རབ་ཏུ་དགའ་བར་མཛད་ནས་གདན་ལས་བཞེངས་ཏེ་གཤེགས་སོ། །བྲམ་ཟེ་དང་ཁྱིམ་བདག་རྣམས་ཀྱིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་སྐབས་སྐབས་སུ་གདུགས་<line/>
ཚོད་གསོལ་བར་བྱེད་པ་ན། དགེ་སློང་རྣམས་ཀྱིས་ཐོག་མར་སྤྲང་པོ་རྣམས་ལ་ཁ་ཟས་ཅུང་ཟད་བྱིན་པ་དང༌། བྲམ་ཟེ་དང་ཁྱིམ་བདག་རྣམས་འཕྱར་བར་བྱེད་པའི་སྐབས་དེ། བཅོམ་ལྡན་འདས་ལ།<line/>
</page>
<page index="369" id="185B">དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། རང་གིས་ལོངས་སྤྱད་ནས་ལྷུང་བཟེད་ཀྱི་ལྷག་མ་སྦྱིན་པར་བྱའོ། །དེ་ན་སྤྲང་པོ་གཉིས་པོ། བྲམ་ཟེའི་ཁྱེའུ་ཞིག་དང༌། རྒྱལ་<line/>
རིགས་ཀྱི་ཁྱེའུ་ཞིག་ཡོད་པ་ལས། བྲམ་ཟེའི་ཁྱེའུས་དུས་མ་ཤེས་ནས། དེ་དང་པོར་སློང་བར་བརྩམས་པ་ལས། དགེ་སློང་འགས་ཀྱང་ཅུང་ཟད་ཀྱང་མ་བྱིན་ནོ། །རྒྱལ་རིགས་ཀྱི་ཁྱེའུ་ཕྱི་ནས་སོང་བ་དང༌།<line/>
དེས་ཕལ་ཆེར་རྙེད་ནས། དེས་བྲམ་ཟེའི་ཁྱེའུ་ལ་སྨྲས་པ། ཁྱོད་ཀྱིས་ཅུང་ཟད་རྙེད་དམ། དེས་ཁྲོས་ནས་སྨྲས་པ། གལ་ཏེ་ཁོ་བོ་ལ་དབང་ཞིག་ཡོད་ན། ཤཱཀྱའི་སྲས་ཀྱི་དགེ་སྦྱོང་ཐམས་ཅད་མགོ་དྲུངས་ནས་<line/>
བཅད་དེ་ས་ལ་འདེར་བ་ཞིག །རྒྱལ་རིགས་ཀྱི་ཁྱེའུས་སྨྲས་པ། གལ་ཏེ་ཁོ་བོ་ལ་འབྱོར་བ་ཞིག་ཡོད་ན། ཁོ་བོས་ཉི་མ་རེ་རེ་ཞིང་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་<line/>
པས་བསྟབ་པ་ཞིག །དེ་གཉིས་དེ་ལྟར་གཅིག་ལ་གཅིག་སྨྲ་ཞིང་མཉན་ཡོད་ནས་བྱུང་ནས་ཤིང་དྲུང་ཞིག་ཏུ་ཉལ་བ་དང༌། ཤིང་རྟས་འཁྱམས་པ་ཞིག་ཕྱོགས་དེར་འོངས་ཏེ། དེས་བྲམ་ཟེའི་ཁྱེའུ་དེའི་<line/>
མགོ་བཅད་དོ། །དེ་ནས་བཅོམ་ལྡན་འདས་ཀྱིས་བྱུང་བ་དེ་ལ་ཚིགས་སུ་བཅད་དེ་བཀའ་སྩལ་པ། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན། །ཡིད་མགྱོགས་རབ་ཏུ་སྡང་བའི་ཡིད་ཀྱིས་ནི། །སྨྲས་<line/>
སམ་བྱས་ན་དེ་ནས་སྡུག་བསྔལ་དེ། །འཐོབ་འགྱུར་འཁོར་ལོ་འཕྱན་པས་མགོ་བོ་བཅད། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པས་བཀའ་<line/>
</page>
<page index="370" id="186A">༄༅། །སྩལ་པ་དེའི་དོན་ཅི་ལགས། ཀུན་དགའ་བོ། ཁྱོད་ཀྱིས་བྲམ་ཟེའི་ཁྱེའུ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་སེམས་གདུག་པས་ཚིག་རྩུབ་པོ་ཕྱུང་<line/>
བ་གང་ཡིན་པ་དེ། མཐོང་ངམ། བཅོམ་ལྡན་འདས། མཐོང་ལགས་སོ། །དེ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་སེམས་གདུག་པས་ཚིག་རྩུབ་པོ་ཕྱུང་ནས་མཉན་ཡོད་ནས་<line/>
བྱུང་སྟེ་ཤིང་དྲུང་ཞིག་ཏུ་ཉལ་བ་དང༌། ཤིང་རྟ་འཁྱམས་པས་དེའི་མགོ་བཅད་པར་གྱུར་ཏོ། །ངས་དེ་ལས་དགོངས་ནས། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན། །ཞེས་བྱ་བ་ནས་སྔ་མ་<line/>
བཞིན་དུ། འཐོབ་འགྱུར་འཁོར་ལོ་འཕྱན་པས་མགོ་བོ་བཅད། །ཅེས་བྱ་བའི་བར་གསུངས་སོ། །དེའི་ཚེ་མཉན་ཡོད་ན་ཚོང་དཔོན་ཞིག་བུ་མེད་པར་ཤིའོ། །མཉན་ཡོད་ཀྱི་བྲམ་ཟེ་དང་ཁྱིམ་<line/>
བདག་རྣམས་འདུས་ནས་སྨྲས་པ། སུ་ཞིག་ཚོང་དཔོན་དུ་གཞུག །ཁ་ཅིག་གིས་སྨྲས་པ། སུ་བསོད་ནམས་ཀྱི་མཐུ་ཆེན་པོ་དང་ལྡན་པའོ། །ཇི་ལྟར་ཤེས་པར་བྱ། བརྟག་མོད་ཅེས་དེ་ནས་དེ་རྣམས་<line/>
བརྟག་པར་བརྩམས་པ་ལས། དེ་རྣམས་ཀྱིས་རྒྱལ་རིགས་ཀྱི་ཁྱེའུ་དེ་ཤིང་གི་གྲིབ་མ་ལ་ཉལ་བ་ན། ཤིང་གཞན་རྣམས་ཀྱི་གྲིབ་མ་ཡོལ་བར་གཞོལ། ཡོལ་བར་འབབ། ཡོལ་བར་བབ་ན། ཤིང་<line/>
དེའི་གྲིབ་མ་ནི། ཁྱེའུ་དེའི་ལུས་ལས་མ་ཡོལ་བར་མཐོང་ནས། དེ་རྣམས་ཀྱིས་དེ་བསླང་སྟེ་ཚོང་དཔོན་དུ་དབང་བསྐུར་བ་དང༌། དེ་འདི་སྙམ་དུ་སེམས་ཏེ། བདག་ལ་དཔལ་གྱི་འབྱོར་བའི་སྐལ་<line/>
</page>
<page index="371" id="186B">བ་ཅི་ཡོད་པ་དེ་དག་ཐམས་ཅད་ནི། སངས་རྒྱས་བཅོམ་ལྡན་འདས་ལ་བརྟེན་ཏེ་ཡིན་གྱི། མ་ལ་བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་གདུགས་ཚོད་ལ་སྤྱན་དྲང་ངོ༌། །<line/>
སྙམ་ནས། དེ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་<line/>
ལྡན་འདས་ཀྱིས་ཚོང་དཔོན་དེ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་<line/>
རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་<line/>
བར་མཛད་ནས་ཅང་མི་གསུང་ངོ༌། །དེ་ནས་ཚོང་དཔོན་དེ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས་<line/>
སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་<line/>
</page>
<page index="372" id="187A">༄༅། །ཉལ་དང༌། ཁམས་དང༌། རང་བཞིན་མཁྱེན་ནས་དེ་དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ་ཞེས་བྱ་<line/>
བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། བཙུན་པ།<line/>
བདག་ནི། འཕགས་སོ། །མངོན་པར་འཕགས་སོ། །ཞེས་བྱ་བ་དང༌། བདག་བཅོམ་ལྡན་འདས་དང༌། ཆོས་དང༌། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་<line/>
དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་ཡང་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་<line/>
འདས་ཀྱིས་ཁྱེའུ་ཚོང་དཔོན་དེ་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་<line/>
ནས་གདན་ལས་གཞེངས་ཏེ་གཤེགས་སོ། །དེ་ནས་བཅོམ་ལྡན་འདས་གཙུག་ལག་ཁང་དུ་གཤགས་ནས་དགེ་སློང་གི་དགེ་འདུན་གྱི་དགུང་ལ་གདན་བཤམས་པ་ལ་བཞུགས་ཏེ་ཚིགས་<line/>
སུ་བཅད་དེ་བཀའ་སྩལ་པ། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན། །ཡིད་མགྱོགས་རབ་ཏུ་དང་བའི་ཡིད་ཀྱིས་ནི། །སྨྲས་སམ་བྱས་ན་དེ་ནས་བདེ་བ་དེ། །འཐོབ་འགྱུར་གྲིབ་<line/>
</page>
<page index="373" id="187B">མ་ཡོལ་བར་མི་འགྱུར་བཞིན། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པས་བཀའ་སྩལ་པ་དེའི་དོན་ཅི་ལགས། ཀུན་དགའ་བོ། ཁྱོད་ཀྱིས་<line/>
རྒྱལ་རིགས་ཀྱི་ཁྱེའུ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་སེམས་དང་བ་བསྐྱེད་པ་གང་ཡིན་པ་དེ་མཐོང་ངམ། བཅོམ་ལྡན་འདས། མཐོང་ལགས་སོ། །དེ་སངས་རྒྱས་ལ་སོགས་པ་དགེ་<line/>
སློང་གི་དགེ་འདུན་ལ་སེམས་དང་བ་བསྐྱེད་ནས་མཉན་ཡོད་ནས་བྱུང་སྟེ་ཤིང་དྲུང་ཞིག་ཏུ་ཉལ་བ་ལས། མཉན་ཡོད་ཀྱི་བྲམ་ཟེ་དང་ཁྱིམ་བདག་དག་གིས་ཚོང་དཔོན་དུ་དབང་བསྐུར་ནས་དེ་མཐོང་<line/>
བའི་ཆོས་ཁོ་ནས་ལོངས་སྤྱོད་མངོན་པར་འཕེལ་བར་གྱུར་ཏོ། །ངས་དེ་ལས་དགོངས་ནས། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན། །ཞེས་བྱ་བ་ནས་སྔ་མ་བཞིན་དུ། འཐོབ་འགྱུར་གྲིབ་མ་ཡོལ་<line/>
བར་མི་འགྱུར་བཞིན། །ཞེས་བྱ་བའི་བར་གསུངས་སོ། །གདུ་བུ་ཅན་དུ་བྱོན་ནས། གདུ་བུ་ཅན་དུ་སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །ས་ཅན་དུ་བྱོན་ནས་ས་ཅན་<line/>
དུ་སངས་རྒྱས་བཞིའི་གདན་ཞེས་བྱ་བ་གོང་མ་བཞིན་དུའོ། །སེངྒེ་ཅན་གྱི་གྲོང་དུ་བྱོན་ནས། སེངྒེ་ཅན་གྱི་གྲོང་དུ་སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །གྲོང་གསར་དུ་བྱོན་ནས་གྲོང་<line/>
གསར་དུ་སངས་རྒྱས་བཞིའི་གདན་ཞེས་བྱ་བ་གོང་མ་བཞིན་དུའོ། །གྲོང་ཁྱེར་ཅན་དུ་བྱོན་ནས་གྲོང་ཁྱེར་ཅན་དུ་སངས་རྒྱས་བཞིའི་གདན་ཞེས་བྱ་བ་གོང་མ་བཞིན་དུའོ། །རྒྱལ་པོའི་ཁབ་ཏུ་བྱོན་ནས་<line/>
</page>
<page index="374" id="188A">༄༅། །དེའི་ཚེ་ཀུན་ཏུ་རྒྱུ་ཁྲིའུ་བརྩེགས་ཞེས་བྱ་བ། མ་ག་དྷ་བཟང་མོའི་རྫིང་གི་འགྲམ་ན་གནས་ཏེ། དེ་མཚན་མོ་མཆིལ་བས་ཉ་གཤོར་ཅིང་གཤོར་ཅིང་ཟ་བར་བྱེད་དོ། །དེ་<line/>
ནམ་ནངས་ནས་ནི་ཁྲིའི་སྟེང་དུ་ཁྲིའུ་བཞག་པ་ལ་འདུག་ནས་ཚིགས་སུ་བཅད་པས་སྨྲ་སྟེ། ཆོས་ཀྱི་ཆོས་མཆོག་གིས་འཚེ་སྲོག་ཆགས་དག །འགའ་ལ་ཡང་འཚེ་མི་བྱེད་དགེ་སྦྱོང་འགྱུར། །<line/>
ཞི་བའི་ཡིད་ཀྱིས་སྤོང་དང་བརྟུལ་ཞུགས་སྤྱད། །དུལ་བ་དེ་ནི་ཞི་བའི་རྗེས་སུ་མཐུན། །བཅོམ་ལྡན་འདས་ཀྱིས་དེ་འདུལ་བའི་དུས་མཁྱེན་ནས། དེའི་དྲུང་དུ་གཤེགས་ཏེ་བཀའ་སྩལ་པ།<line/>
ཚིགས་བཅད་དེ་ནི་ཇི་ལྟ་བར། །གལ་ཏེ་ཁྱོད་ཀྱང་དེ་འདྲ་ན། །ཁྱོད་ཀྱང་དམ་པར་བརྩིར་རུང་ན། །སྤོང་བ་ཁྱོད་ནི་དེ་མི་འདྲ། །རེ་ཞིག་ཉེ་བར་ཞི་ཞིང་དུལ་བ་དང༌། །སྲོག་ཆགས་འགའ་ལའང་<line/>
འཚེ་བ་མ་བྱེད་པར། །ཞི་བའི་ཡིད་ཀྱིས་སྤོང་དང་བརྟུལ་ཞུགས་སྤྱོད། །དུལ་བ་དེ་ནི་ཞི་བའི་རྗེས་སུ་མཐུན། །གང་ལ་ལུས་དང་ངག་དང་ཡིད་ཀྱིས་ནི། །ཉེས་པར་བྱས་པ་ཡོད་པ་མ་ཡིན་ལ། །གང་<line/>
ཞིག་གནས་གསུམ་དག་གིས་བསྡམས་གྱུར་པ། །དུལ་བ་དེ་ནི་ཞི་བའི་རྗེས་སུ་མཐུན། །དེ་ནས་ཀུན་ཏུ་རྒྱུ་ཁྲིའུ་བརྩེགས་ཀྱིས་བསམ་པ། དགེ་སྦྱོང་གོའུ་ཏ་མའི་ཐུགས་ཀྱིས་ནི། བདག་གི་<line/>
སེམས་མཁྱེན་ཏོ། །སྙམ་དུ་རིག་ནས་མངོན་པར་དད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་ཉལ་བ་དང༌། ཁམས་དང༌། རང་བཞིན་མཁྱེན་ནས། དེ་དང་<line/>
</page>
<page index="375" id="188B">མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ། ཐོས་པས་ཀུན་ཏུ་རྒྱུ་ཁྲིའུ་བརྩེགས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་<line/>
ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ། །དགེ་སློང་དག་གིས་དེ་ཁྲིའུའི་སྟེང་དུ་ཁྲིའུ་བཞག་པ་ལ་འདུག་པ་<line/>
མཐོང་ནས། དགེ་སློང་ཞིག་གིས་ཁྲིའུའི་སྟེང་དུ་ཁྲིའུ་བཞག་སྟེ་ཆོས་ཉན་ན། དེ་བདེན་པའི་སྣོད་དུ་གྱུར་ཀྱང་བདེན་པ་མ་མཐོང་ནས་བཅོམ་ལྡན་འདས་ཀྱིས་དགོངས་པ། ཅིའི་ཕྱིར་དགེ་སློང་<line/>
འདིས་བདེན་པ་མ་མཐོང་སྙམ་ན། མ་གུས་པས་ཡིན་པར་གཟིགས་སོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཉེས་དམིགས་གང་ཅི་བྱུང་བ་དེ་ནི། དགེ་སློང་དག་ཁྲིའུའི་སྟེང་དུ་ཁྲིའུ་<line/>
བཞག་ནས་འདུག་པ་ཡིན་ནོ། །སྙམ་ནས། དེ་ལྟ་བས་ན། དགེ་སློང་གིས་ཁྲིའུའི་སྟེང་དུ་ཁྲིའུ་བཞག་པ་ལ་འདུག་པར་མི་བྱའོ། །འདུག་ན། འགལ་ཚབས་ཅན་དུ་འགྱུར་རོ། །དེ་ནས་བཅོམ་ལྡན་འདས་<line/>
རྒྱལ་པོའི་ཁབ་ནས་ནྱ་གྲོ་དྷར་བྱོན་ནས། དེ་ནས་སྔ་དྲོ་ཤམ་ཐབས་མནབས། ན་བཟའ་ཆོས་གོས་དང་ལྷུང་བཟེད་བསྣམས་ཏེ་ནྱ་གྲོ་དྷར་བསོད་སྙོམས་ལ་ཞུགས་པ་དང༌། སེར་སྐྱའི་གཞིའི་བྲམ་ཟེའི་<line/>
བུ་མེ་ཞིག །ནྱ་གྲོ་དྷར་བག་མར་བཏང་བ་དང༌། བྲམ་ཟེའི་གུ་མོས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པ།<line/>
</page>
<page index="376" id="189A">༄༅། །སྐུ་འོད་འདོམ་གང་གིས་བརྒྱན་པ་དང༌། འོད་ཟེར་ཉི་མ་སྟོང་བས་ལྷག་པ། གཤེགས་པ་ན་རིན་པོ་ཆེའི་རི་བོ་འགྲོ་བ་ལྟར་ཀུན་ནས་བཟང་བ་མཐོང་ངོ༌། །མཐོང་མ་ཐག་ཏུ་<line/>
དེ་འདི་སྙམ་དུ་སེམས་ཏེ། བཅོམ་ལྡན་འདས་འདི་ནི། ཤཱཀྱའི་རིགས་དགའ་བ་ལས། འཁོར་ལོས་བསྒྱུར་བའི་རིགས་ཀྱི་རྒྱལ་སྲིད་ཀྱང་སྤངས། བཙུན་མོ་མང་པོ་དང༌། མཛོད་དང༌། བང་མཛོད་<line/>
ཀྱི་འབྱོར་པ་རྣམས་ཀྱང་སྤངས་ནས་རབ་ཏུ་བྱུང་བ་དེ་ཡིན་ཏེ། དེ་ད་ལྟར་བསོད་སྙོམས་ལ་རྒྱུས། གལ་ཏེ་བདག་ལས་བསོད་སྙོམས་ཀྱི་ཟན་བཞེས་ན་ནི། དེ་ལ་བདག་གིས་དབུལ་ལོ། །སྙམ་མོ། །དེ་<line/>
ནས་བཅོམ་ལྡན་འདས་ཀྱི་ཐུགས་ཀྱིས་དེའི་སེམས་མཁྱེན་ནས་ལྷུང་བཟེད་ཟེད་དེ། སྲིང་མོ། གལ་ཏེ་ཁྱོད་ཀྱིས་ཡོངས་སུ་གཏང་ན། ལྷུང་བཟེད་འདིར་ཕུལ་ཅིག །དེ་ནས་དེ་ལྷག་པར་དད་པ་སྐྱེས་ཏེ།<line/>
བཅོམ་ལྡན་འདས་ཀྱི་ཐུགས་ཀྱིས་བདག་གི་སེམས་མཁྱེན་ཏོ། །སྙམ་དུ་རིག་ནས་དད་པ་དྲག་པོས་བཅོམ་ལྡན་འདས་ལ་བསོད་སྙོམས་ཀྱི་ཟན་ཕུལ་བ་དང༌། དེ་ནས་བཅོམ་ལྡན་འདས་འཛུམ་པ་<line/>
མཛད་དོ། །ཆོས་ཉིད་ཀྱིས་གང་གི་ཚེ་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་དེའི་ཚེ་ཞེས་བྱ་བ་ནས་མཛོད་སྤུར་ནུབ་པར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་<line/>
ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ཏེ། བཅོམ་ལྡན་འདས་ལ་ཞུས་པ། རྒྱུ་མ་མཆིས། རྐྱེན་མ་མཆིས་པར་ནི་ཞེས་བྱ་བ་ནས་འཛུམ་པ་མཛད་ཅེས་བྱ་བའི་བར་གོང་མ་བཞིན་དུའོ། །<line/>
</page>
<page index="377" id="189B">ཀུན་དགའ་བོ། ཁྱོད་ཀྱིས་བྲམ་ཟེའི་བུ་མོ་གང་ཞིག་དད་པ་སྐྱེས་ནས་ང་ལ་བསོད་སྙོམས་ཀྱི་ཟན་ཕུལ་བ་དེ་མཐོང་ངམ། བཙུན་པ། མཐོང་ལགས་སོ། །ཀུན་དགའ་བོ། བྲམ་ཟེའི་བུ་མོ་དེ་དགེ་<line/>
བའི་རྩ་བ་འདིས། བསྐལ་པ་བཅུ་གསུམ་དུ་ལོག་པར་འགྲོ་བར་མི་འགྱུར་ཞིང༌། ལྷ་དང་མི་རྣམས་སུ་ཉིང་མཚམས་སྦྱར་ཅིང་འཁོར་ནས་སྲིད་པ་ཕྱི་མ་དང༌། སྐྱེ་གནས་ཕྱི་མ་དང༌། ལུས་ཕྱི་མ་<line/>
དང༌། བདག་གི་ངོ་བོ་ཐོབ་པ་ཕྱི་མ་ལ་རང་སངས་རྒྱས་ཤིན་ཏུ་ལེགས་སྨོན་ཞེས་བྱ་བར་འགྱུར་རོ། །ཀུན་ཏུ་བྲམ་ཟེའི་བུ་མོ་ཆེ་གེ་མོ་ཞིག་དད་པ་སྐྱེས་ནས་བཅོམ་ལྡན་འདས་ལ་བསོད་སྙོམས་ཟན་<line/>
ཞིག་ཕུལ་བས། བཅོམ་ལྡན་འདས་ཀྱིས་དེ་རང་བྱང་ཆུབ་ཏུ་ལུང་བསྟན་ཏོ། །སྒྲ་གྲགས་སོ། །དེའི་ཁྱོ་མེ་ཏོག་དང་ཡམ་བསྲེག་ཤིང་གི་ཕྱིར་དགོན་པར་སོང་བ་དེས་བདག་གི་ཆུང་མས་དགེ་སྦྱོང་གོའུ་ཏ་མ་<line/>
ལ་བསོད་སྙོམས་ཟན་ཞིག་ཕུལ་བས། དགེ་སྦྱོང་གོའུ་ཏ་མས། དེ་རང་བྱང་ཆུབ་ཏུ་ལུང་བསྟན་ཏོ། །ཞེས་ཐོས་སོ། །ཐོས་ནས་ཀྱང་མི་བཟོད་པ་སྐྱེས་ཏེ། བཅོམ་ལྡན་འདས་གང་ན་བ་དེར་སོང་ནས་ཕྱིན་<line/>
པ་དང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏ་མ། བདག་གི་སྡུམ་པར་བྱོན་ཏམ། བྲམ་ཟེ། སོན་ཏོ། །ཤེས་ལྡན་གོའུ་ཏ་མ་ལ་བདག་གི་མཆིས་བྲང་གིས་བསོད་སྙོམས་<line/>
བཤོས་ཤིག་ཕུལ་ནས། ཁྱོད་ཀྱིས་དེ་རང་བྱང་ཆུབ་ཏུ་ལུང་བསྟན་སྐད་ན། མད་དམ། བྲམ་ཟེ། བདེན་ནོ། །ཀྱེ་གོའུ་ཏ་མ། ཁྱོད་འཁོར་ལོས་བསྒྱུར་བའི་རྒྱལ་སྲིད་སྤངས་ནས་རབ་ཏུ་བྱུང་ན། དེ་བསོད་<line/>
</page>
<page index="378" id="190A">༄༅། །སྙོམས་བཤོས་ཙམ་གྱི་སླད་དུ་ཇི་ལྟར་ཤེས་བཞིན་གྱི་རྫུན་གྱི་ཚིག་གསུངས། ས་བོན་འདི་ཙམ་གྱི་འབྲས་བུ་འདིའོ། །ཞེས་བགྱི་བ་ཁྱོད་ལ་སུ་ཞིག་ཡིད་ཆེས་<line/>
པར་འགྱུར། བྲམ་ཟེ། དེའི་ཕྱིར་ཁྱོད་ཉིད་ལ་དྲིའི། །ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག །བྲམ་ཟེ་ཇི་སྙམ་དུ་སེམས། ཁྱོད་ཀྱི་ངོ་མཚར་རྨད་དུ་བྱུང་བའི་ཆོས་མཐོང་བ་འགའ་<line/>
ཡོད་དམ། ཀྱེ་གོའུ་ཏ་མ། རེ་ཞིག །ངོ་མཚར་རྨད་དུ་བྱུང་བའི་ཆོས་གཞན་ལྟ་ཞོག །ནྱ་གྲོ་དྷ་འདི་ཉིད་དུ་ངོ་མཚར་རྨད་དུ་བྱུང་བའི་ཆོས་ཤིག་མཐོང་བ་དེ་རེ་ཞིག་གསོན་ཅིག །ཀྱེ་གོའུ་ཏ་མ།<line/>
ནྱ་གྲོ་དྷ་འདིའི་ཤར་ཕྱོགས་ན་ནྱ་གྲོ་དྷའི་ཤིང་ཆེན་པོ་ཞིག་མཆིས་ཏེ། དེའི་མིང་གིས་གྲོང་འདི་ནྱ་གྲོ་དྷ་ཞེས་བགྱིའོ། །དེའི་འོག་ན་ཤིང་རྟ་ལྔ་བརྒྱ་མ་རེག་ཅིང༌། ཕན་ཚུན་མ་ཐུག་པར་མཆི་<line/>
ལགས་སོ། །བྲམ་ཟེ། ནྱ་གྲོ་དྷ་དེའི་ས་བོན་ཚད་ཇི་ཙམ་ཞིག་ཡོད། ཅི། རེ་ཞིག་ཞིང་རྣང་ཙམ་མམ། ཀྱེ་གོའུ་ཏ་མ། མ་ལགས་སོ། །རེ་ལྡེ་ཙམ་མམ། ཏིལ་འདྲུ་བའི་འཁོར་ལོ་ཙམ་མམ། ཤིང་<line/>
རྟའི་འཁོར་ལོ་ཙམ་མམ། བའི་ཀོ་བ་ཙམ་མམ། བིལ་བ་ཙམ་མམ། ཀ་པིད་ཐའི་འབྲས་བུ་ཙམ་མམ། ཀྱེ་གོའུ་ཏ་མ། མ་ལགས་སོ། །ཀྱེ་གོའུ་ཏ་མ། ཡེ་ཡུངས་ཀར་གྱི་བཞི་ཆ་ཙམ་མཆིས་<line/>
ལགས་སོ། །བྲམ་ཟེ། ས་བོན་དེ་ཙམ་གྱིས་འབྲས་བུ་ཤིང་ཆེན་པོ་དེ་ཙམ་ཞིག་སྐྱེས་སོ། །ཞེས་བྱ་བ་ཁྱོད་ལ་སུ་ཞིག་ཡིད་ཆེས་པར་འགྱུར། ཤེས་ལྡན་གོའུ་ཏ་མ། ཡིད་ཆེས་ཀྱང་རུང༌། མ་<line/>
</page>
<page index="379" id="190B">ཆེས་ཀྱང་རུང༌། བདག་གིས་མངོན་སུམ་དུ་གྱུར་ལགས་སོ། །ཀྱེ་གོའུ་ཏ་མ། རེ་ཞིག་ཞིང་སྣག་ཆེ་བ། སེར་སྨེ་བ། དོག་ས་ཚྭ་རྒོ་མ་མཆིས་པའི་ཕྱོགས་སུ་ས་བོན་གསར་བ་གྲུང་པོ་མ་ཉམས་པར་མཆིས་པ་ལ་<line/>
དུས་དུས་སུ་ལྷས་ཆར་ཕབ་ན། དེས་ན་ཤིང་ནྱ་གྲོ་དྷ་ཆེན་པོ་འདིར་འཁྲུངས་ལགས་སོ། །དེ་ནས་བཅོམ་ལྡན་འདས་ཀྱིས་བྱུང་བ་དེ་ལ་ཚིགས་སུ་བཅད་དེ་བཀའ་སྩལ་པ། བྲམ་ཟེ་ཁྱོད་ཡིས་ཇི་ལྟ་བུར།།<line/>
ཞིང་དང་ས་བོན་མངོན་སུམ་ལྟར། །དེ་བཞིན་ལས་ཀྱི་རྣམ་སྨིན་ཡང༌། །དེ་བཞིན་གཤེགས་པའི་མངོན་སུམ་མོ། །ཇི་ལྟར་བྲམ་ཟེ་ཁྱོད་ཀྱིས་ས་བོན་ནི། །ཆུང་དང་ཤིན་ཏུ་ཤིང་ཆེན་དེ་མཐོང་བ། །བྲམ་ཟེ་ངས་<line/>
ཀྱང་ས་བོན་ཆུང་ངུ་དང༌། །ཕུན་སུམ་ཆེན་པོ་དེ་ཡང་དེ་བཞིན་མཐོང༌། །དེ་ནས་བཅོམ་ལྡན་འདས་ཀྱི་ཞལ་ནས་ལྗགས་བརྐྱངས་པས་དབུ་སྐྲ་ལ་ཐུབ་པའི་བར་ཞལ་གྱི་དཀྱིལ་འཁོར་ཐམས་ཅད་གཡོགས་<line/>
ནས། བྲམ་ཟེ་དེ་ལ་བཀའ་སྩལ་པ། བྲམ་ཟེ། དེ་ཇི་སྙམ་དུ་སེམས། གང་གི་ཞལ་ནས་ལྗགས་བྱུང་བས་ཞལ་གྱི་དཀྱིལ་འཁོར་ཐམས་ཅད་གཡོགས་པར་བྱེད་པ་དེ། ཇི་ག་འཁོར་ལོས་བསྒྱུར་བའི་<line/>
རྒྱལ་པོ་རྒྱལ་སྲིད་སྟོང་གི་ཕྱིར་ཡང་ཤེས་བཞིན་དུ་རྫུན་གྱི་ཚིག་གསུང་ངམ། ཀྱེ་གོའུ་ཏ་མ། མ་ལགས་སོ། །བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ང་ཡི་ལྔགས་ནི་སྒྱུ་མེད་བདེན་<line/>
པས་བསྐྱེད་པ་དག །ཇི་ག་མི་བདེན་པ་ནི་གསུང་བར་འགྱུར་སྲིད་དམ། །བྲམ་ཟེ་ང་ཡིས་ཇི་སྐད་བཤད་པ་དེ་བཞིན་པས། །དེ་བཞིན་གཤེགས་པ་ཡིན་ཞེས་རྟོགས་པར་བྱ་བའི་རིགས། །དེ་ནས་བྲམ་ཟེ་<line/>
</page>
<page index="380" id="191A">༄༅། །དེ་མངོན་པར་དད་ནས། དེ་ནས་བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་ཉལ་དང༌། ཁམས་དང༌། རང་བཞིན་མཁྱེན་ནས་ཞེས་བྱ་བ་ནས་ཐོག་མ་མེད་<line/>
པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། བཙུན་པ། བདག་ནི།<line/>
འཕགས་སོ། །མངོན་པར་འཕགས་སོ། །ཞེས་བྱ་བའི་བར་གོང་མ་བཞིན་དུའོ། །བདག་བཅོམ་ལྡན་འདས་དང༌། ཆོས་དང༌། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་<line/>
བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྔོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བྲམ་ཟེ་དེ། བཅོམ་ལྡན་འདས་ཀྱིས་གསུངས་པ་<line/>
ལ་མངོན་པར་དགའ་ནས་ཡི་རང་སྟེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །སྡོམ་ལ། ཀིམ་པི་ལ་དང་སྦྲུལ་གདུག་དང༌།།<line/>
མ་ཐུ་ལ་དང་ཡུལ་འཁོར་སྐྱོང༌། །གླང་ཆེན་གྲོང་དང་གྲོང་ཁྱེར་ཆེ། །སྲུག་ན་དང་ནི་བྲམ་ཟེའི་གྲོང༌། །གྲོང་ཁྱེར་ནག་པོ་རོ་ཧི་ཏ། །གསིང་མ་ཅན་དང་དེ་བཞིན་དུ། །དགའ་བ་འཕེལ་བས་ཚོགས་སུ་<line/>
ནི༑ བྱས་ཏེ་ཡང་དག་བརྗེད་པ་ཡིན། །བཅོམ་ལྡན་འདས་ཀིམ་པི་ལར་བྱོན་ནས་ཀིམ་པི་ལའི་ནགས་ཁྲོད་ན་བཞུགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀིམ་པི་ལ་ལ་བཀའ་<line/>
</page>
<page index="381" id="191B">སྩལ་པ། ཀིམ་པི་ལ། དྲན་པ་ཉེ་བར་གཞག་པ་བཞི་ལས་བརྩམས་ཏེ་སྒོམ་པ་ཁྱོད་ལ་བཤད་ཀྱི། དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །ཞེས་དེ་སྐད་བཀའ་སྩལ་པ་<line/>
ན༑ ཚེ་དང་ལྡན་པ་ཀིམ་པི་ལ་ཅང་མི་སྨྲའོ། །ལན་གཉིས་སུ་ཡང་དེ་བཞིན། ལན་གསུམ་དུ་ཡང་དེ་བཞིན་བརྗོད་པར་བྱའོ། །དེ་ནས་ཚེ་དང་ལྡན་པ་ཀུན་དགའ་བོས་ཚེ་དང་ལྡན་པ་ཀིམ་པི་ལ་ལ་འདི་སྐད་ཅེས་<line/>
སྨྲས་སོ། །ཚེ་དང་ལྡན་པ་ཀིམ་པི་ལ། ཁྱོད་ལ་སྟོན་པ་གསུང་ངོ༌། །ཚེ་དང་ལྡན་པ་ཀུན་དགའ་བོ། འཚལ་ཏོ། །ཚེ་དང་ལྡན་པ་གོའུ་ཏ་མ། རབ་ཏུ་འཚལ་ཏོ། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེའི་དུས་ལ་བབ་ལགས་སོ། །བདེ་བར་གཤེགས་པ། དེའི་དུས་ལ་བབ་ལགས་སོ། །བཅོམ་ལྡན་འདས་ཀྱིས་དགེ་སློང་རྣམས་ལ་དྲན་པ་ཉེ་བར་<line/>
གཞག་པ་བཞི་ལས་བརྩམས་ཏེ་སྒོམ་པ་བཤད་ན། དེའི་སླད་དུ་དགེ་སློང་རྣམས་ཀྱིས་ཐོས་ནས་འཛིན་པར་འགྱུར་ལགས་སོ། །ཀུན་དགའ་བོ། དེའི་ཕྱིར་ལེགས་པར་ཉོན་ལ་ཡིད་ལ་ཟུངས་ཤིག་དང་<line/>
བཤད་དོ། །འདི་ལ་དགེ་སློང་གང་ཡང་གྲོང་དང༌། གྲོལ་རྡལ་ཞེས་བྱ་བ་དང༌། དྲན་བཞིན་དུ་དབུགས་བརྔུབས་ན་དབུགས་བརྔུབས་སོ། །ཞེས་སློབ་སྟེ་ཞེས་བྱ་བ་ནས་འགོག་པའི་རྗེས་སུ་ལྟ་ཞིང་དབུགས་<line/>
ཕྱུང་བ་སློབ་སྟེ་ཞེས་བྱ་བའི་བར་གོང་མ་བཞིན་དུའོ། །གང་གི་ཚེ་འཕགས་པའི་ཉན་ཐོས་དྲན་བཞིན་དུ་དབུགས་བརྔུབས་ན་དྲན་བཞིན་དུ་དབུགས་བརྔུབས་སོ། །ཞེས་སློབ་པ་ཞེས་བྱ་བ་ནས་ལུས་ཀྱི་<line/>
</page>
<page index="382" id="192A">༄༅། །འདུ་བྱེད་ཤིན་ཏུ་སྦྱངས་ཏེ་ལུས་ལ་ལུས་ཀྱི་རྗེས་སུ་ལྟ་ཞིང་དབུགས་ཕྱུང་ངོ༌། །ཞེས་སློབ་སྟེ་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །ཀུན་དགའ་བོ། དཔེར་ན། ལམ་པོ་ཆེའི་བཞི་མདོར་རྡུལ་གྱི་མཆོད་<line/>
རྟེན་ཞིག་བརྩིགས་པར་གྱུར་ལ། དེ་ནས་ཤར་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་ཞིག་འོངས་ན། ཀུན་དགའ་བོ། ཇི་སྙམ་དུ་སེམས། རྡུལ་གྱི་མཆོད་རྟེན་<line/>
འཇིག་པར་འགྱུར་རམ། བཙུན་པ། འགྱུར་ལགས་སོ། །དེ་བཞིན་དུ་གང་གི་ཚེ་འཕགས་པའི་ཉན་ཐོས་དྲན་བཞིན་དུ་དབུགས་བརྔུབས་སོ། །ཞེས་བྱ་བ་ནས་ནང་གི་ཡིད་ལ་བྱེད་པ་ཡོད་པར་ཤེས་པ་<line/>
ཞེས་བྱ་བའི་བར་གོང་མ་བཞིན་དུའོ། །གང་གི་ཚེ་འཕགས་པའི་ཉན་ཐོས་དགའ་བ་སོ་སོར་མྱོང་བ་ཞེས་བྱ་བ་ནས་སེམས་ཀྱི་འདུ་བྱེད་ཤིན་ཏུ་སྦྱངས་ཏེ། ཚོར་བ་རྣམས་ལ་ཚོར་བའི་རྗེས་སུ་ལྟ་ཞིང་<line/>
དབུགས་ཕྱུང་ངོ༌། །ཞེས་སློབ་བོ། །ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །དཔེར་ན། ཀུན་དགའ་བོ། ལམ་པོ་<line/>
ཆེའི་བཞི་མདོར་རྡུལ་གྱི་མཆོད་རྟེན་ཞིག་བརྩིགས་པར་གྱུར་ལ། དེ་ནས་ལྷོ་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་ཞིག་འོངས་ན། ཞེས་བྱ་བ་ནས་ཚོར་བ་རྣམས་ལ་<line/>
</page>
<page index="383" id="192B">ཚོར་བའི་རྗེས་སུ་ལྟའོ། །ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །གང་གི་ཚེ་འཕགས་པའི་ཉན་ཐོས་སེམས་སོ་སོར་མྱོང་<line/>
བ་དང༌། སེམས་རབ་ཏུ་དགའ་བ་དང༌། སེམས་མཉམ་པར་འཇོག་པ་དང༌། སེམས་རྣམ་པར་གྲོལ་བར་བྱེད་ཅིང་དབུགས་བརྔུབས་ན། སེམས་རྣམ་པར་གྲོལ་བར་བྱེད་ཅིང་དབུགས་བརྔུབས་སོ། །ཞེས་སློབ་པོ།<line/>
སེམས་རྣམ་པར་གྲོལ་བར་བྱེད་ཅིང་དབུགས་ཕྱུང་ན། སེམས་རྣམ་པར་གྲོལ་བར་བྱེད་ཅིང་དབུགས་ཕྱུང་ངོ༌། །ཞེས་སློབ་སྟེ། སེམས་ལ་སེམས་ཀྱི་རྗེས་སུ་ལྟའོ། །གང་གི་ཚེ་འཕགས་པའི་ཉན་ཐོས་གནས་<line/>
པ་ན༑ ནང་གི་ཡིད་ལ་བྱེད་པ་ཡོད་པར་ཤེས་ཏེ་མཆོད་རྟེན་དེ་ཉིད་ལ་ནུབ་ཕྱོགས་ནས་ཞེས་དཔེར་བྱའོ། །དེ་ལུས་དེ་དང༌། ཚོར་བ་དེ་དང༌། སེམས་དེ་ལ་བརྣབ་སེམས་དང༌། ཡིད་མི་བདེ་བ་གཉིས་ཀ་ནུབ་པས།<line/>
ཆོས་རྣམས་ལ་ཆོས་ཀྱི་རྗེས་སུ་ལྟ་ཞིང་བཏང་སྙོམས་སུ་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་ཏེ། དཔེར་ན། ལམ་པོ་ཆེའི་བཞི་མདོར་རྡུལ་གྱི་མཆོད་<line/>
རྟེན་བརྩིགས་པར་གྱུར་ལ། དེ་ནས་བྱང་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་ཞིག་འོངས་ན། ཀུན་དགའ་བོ། ཇི་སྙམ་དུ་སེམས། རྡུལ་གྱི་མཆོད་རྟེན་འཇིག་པར་འགྱུར་<line/>
རམ༑ བཙུན་པ། དེ་ལྟར་འགྱུར་ལགས་སོ། །ཞེས་བྱ་བ་ནས་དེ་ལྟར་ཆོས་ལ་ཆོས་ཀྱི་རྗེས་སུ་ལྟ་བ་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་<line/>
</page>
<page index="384" id="193A">༄༅། །པར་ཤེས་ཏེ། ཀུན་དགའ་བོ། དེ་ལྟར་ན། དྲན་པ་ཉེ་བར་གཞག་པ་བཞིའི་དབང་དུ་བྱས་ཏེ་བསྒོམས་པ་ཡིན་ནོ། །དེ་ནས་བཅོམ་ལྡན་འདས་རི་བོར་ཞིག་ཏུ་བྱོན་ཏོ། །<line/>
རི་བོར་དེ་ན་ཚེ་དང་ལྡན་པ་མོའུ་དགལ་གྱི་བུ་ཆེན་པོའི་ཞང་པོ་དྲང་སྲོང་རྣམས་ཀྱི་ནང་དུ་རབ་ཏུ་བྱུང་བ་དེ། ཚེ་དང་ལྡན་པ་མོའུ་དགལ་གྱི་བུ་ཆེན་པོས་འདུལ་བར་འགྱུར་བས། དེ་ནས་བཅོམ་ལྡན་འདས་<line/>
ཀྱིས་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ལ་བཀའ་སྩལ་པ། མོའུ་དགལ་གྱི་བུ། ཞང་པོ་ལ་སོམས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་<line/>
བཅོམ་ལྡན་འདས་ཀྱི་ལྟར་མཉན་ཏེ། དེའི་གདུལ་བའི་དུས་ཤེས་ནས་དྲང་སྲོང་རྣམས་ཀྱི་བསྟི་གནས་སུ་འཇུག་པར་བརྩམས་སོ། །དེ་ནས་དྲང་སྲོང་དེས་སྨྲས་པ། དགེ་སྦྱོང་འདུག་ཅིག །བྲམ་ཟེ་<line/>
རྣམས་ཀྱི་བསྟི་གནས་འདིར་མ་འཇུག་ཅིག །དེས་སྨྲས་པ། ང་ཡང་བྲམ་ཟེ་ཡིན་ནོ། །དྲང་སྲོང་དེས་ཚིགས་སུ་བཅད་དེ་སྨྲས་པ། བྲམ་ཟེ་ཁྱོད་ལ་བསང་བྱེད་མེད། བླུགས་གཟར་ཡང་ནི་ཡོད་མ་<line/>
ཡིན༑ ༑ཁྱོད་ནི་མགོ་རེག་མེ་མཆོད་མིན། །བྲམ་ཟེ་བདག་ཅེས་ཅི་སྟེ་སྨྲ། །ཚེ་དང་ལྡན་པ་མོའུ་དགལ་གྱི་བུ་ཆེན་པོས་ཀྱང་ཚིགས་སུ་བཅད་དེ་སྨྲས་པ། བྲམ་ཟེ་ང་ཡིན་ངོ་ཚ་ཤེས། །བསང་བྱེད་བླུགས་<line/>
གཟར་ཤེས་རབ་ཉིད། །ཆུ་རྒྱུན་རྟག་འབབ་དད་པ་ནི། །ང་ཡི་རིལ་པ་སྤྱི་བླུགས་ཡིན། །ནང་དུ་ལེགས་པར་མཉམ་བཞག་པའི། །བདེན་པ་ཁོ་བོའི་མེ་མཆོད་དེ། །ཡང་དག་སྡོམ་དང་དུལ་བ་ཡིས། །ཉིན་<line/>
</page>
<page index="385" id="193B">མཚན་དུ་ནི་སྦྱིན་སྲེག་བྱེད། །གལ་ཏེ་དེ་ལྟར་གྱུར་ན་ཡང༌། །དགེ་སྦྱོང་མགོ་རེག་ལ་ནི། འདིར་སྐབས་མི་འབྱེད་དོ། །དེ་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་རླུང་དང་ཆར་དྲག་བཏང་ནས་མཚོ་<line/>
བྲན་དང་ཉེ་བ་ཞིག་ཏུ་སོང་ནས་ཤིང་ཞིག་གི་དྲུང་དུ་བརྟེན་ཅིང་འདུག་གོ །དེ་ནས་ཀླུའི་རྒྱལ་པོ་དགའ་བོ་དང་ཉེ་དགའ་བོའི་འཁོར་ཞིག་གནས་པ་དེས་བསམ་པ། འདི་ནི། འཕགས་པ་མོའུ་དགལ་གྱི་བུ་<line/>
ཆེན་པོ་ཡིན་ཏེ། ཀླུའི་རྒྱལ་པོ་དགའ་བོ་དང༌། ཉེ་དགའ་བོ་གཉིས་ཀྱིས་བླ་མར་བྱ་བ་ཡིན་གྱི། མ་ལ་བདག་གིས་འདིའི་མཆོད་པ་བྱ་བ་ལ་བརྩོན་པར་བྱའོ། །སྙམ་སྟེ། ཀླུ་དེ་གནས་ནས་བྱུང་ནས་ཚེ་དང་<line/>
ལྡན་པ་མོའུ་དགལ་གྱི་བུ་ཆེན་པོའི་ལུས་ལ་ལན་བདུན་དཀྲིས་ཏེ་སྟེང་ནས་མགོའི་གདེངས་ཀ་ཆེན་པོ་བྱས་ནས་འདུག་གོ །དྲང་སྲོང་རྣམས་ཀྱི་ཆོས་ཉིད་ཀྱིས་གལ་ཏེ་སྡུག་བསྔལ་བ་ལམ་བསམ་ན། དྲང་<line/>
སྲོང་གི་ཆོས་ལས་ཉམས་པར་འགྱུར་བས། དེ་ནས་དྲང་སྲོང་དེ་འདི་སྙམ་དུ་སེམས། རབ་ཏུ་བྱུང་བ་དེ། རླུང་དང་ཆར་དྲག་གིས་ཉེན་ནས་ཤི་བར་གྱུར་ཏེ། བདག་དྲང་སྲོང་གི་ཆོས་ལས་ཉམས་པར་གྱུར་<line/>
ན་མི་རུང་ངོ༌། །སྙམ་ནས། དེ་ནས་བསྟི་གནས་དེ་ནས་ཕྱིར་བྱུང་སྟེ་བལྟ་བར་བརྩམས་པ་ན། དེས་དེ་མཐོང་ནས་སྨྲས་པ། ཀྱེ་རབ་ཏུ་བྱུང་བ། ཁོ་བོ་ཅག་གི་བསྟི་གནས་སུ་ཞུགས་ཤིག །དེས་སྨྲས་པ། དྲང་<line/>
སྲོང་ཆེན་པོ། ཁྱོད་དྲང་སྲོང་གི་ཆོས་དེ་ལས་ཉམས་པར་གྱུར་ཏམ། དྲང་སྲོང་དེས་དེའི་ང་རོ་ལས་ངོ་ཤེས་ནས་སྨྲས་པ། འཕགས་པ། མོའུ་དགལ་གྱི་བུ་ཆེན་པོ་ལགས་སམ། དྲང་སྲོང༌། བདག་སྐྱེ་བོས་<line/>
</page>
<page index="386" id="194A">༄༅། །དེ་ལྟར་ཤེས་སོ། །འཕགས་པ་དོན་ཅི་ཞིག་ལ་བྱོན། ཁྱོད་ཉིད་ཀྱི་གདུལ་བའི་དུས་ཤེས་ནས་འོངས་སོ། །ཚུར་སྤྱོན། བཅོམ་ལྡན་འདས་ཀྱི་དྲུང་དུ་བཞུད་དོ། །དེ་ནས་ཚེ་<line/>
དང་ལྡན་པ་མོའུ་དགལ་གྱི་བུ་ཆེན་པོས་ཞང་པོ་ཁྲིད་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་<line/>
ཏུ་འདུག་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བདག་གི་ཞང་པོ་དྲང་སྲོང་གི་ནང་དུ་རབ་ཏུ་བྱུང་བ་འདི་ལགས་ན། བཅོམ་ལྡན་འདས་<line/>
ཀྱིས་འདི་ལ་ཆོས་བཤད་པའི་རིགས་སོ། །དེ་ནས་བཅོམ་ལྡན་འདས་ཀྱིས། དྲང་སྲོང་དེའི་བསམ་པ་དང༌། བག་ལ་ཉལ་དང༌། ཁམས་དང༌། རང་བཞིན་མཁྱེན་ནས་དེ་དང་མཐུན་པའི་ཆོས་བཤད་<line/>
པ་མཛད་དེ། དེ་ཐོས་པས། དྲང་སྲོང་དེ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ནས། དེ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་<line/>
ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང༌། བསྙེན་པར་རྫོགས་<line/>
པ་དགེ་སློང་གི་དངོས་པོ་ཐོབ་པ་ལྟ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས། དེ་དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་<line/>
</page>
<page index="387" id="194B">ངོ༑ ༑ཞེས་བྱ་བ་ནས། དེ་བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང༌། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་པས་ལུས་<line/>
གཟུགས་བཀབ་པར་གྱུར། །ཅེས་བྱ་བའི་བར་གོང་མ་བཞིན་དུའོ། །ཚེ་དང་ལྡན་པ་མོའུ་དགལ་གྱི་བུ་ཆེན་པོ་སོང་བ་དང༌། ཀླུ་གཞོན་ནུ་དེ་གནས་དེ་ན་གཅིག་པུ་མི་དགའ་བར་གྱུར་ནས། དེ་ནས་རི་བོར་དེར་<line/>
ཡམས་ཀྱི་ནད་དག་བཏང་སྟེ། བདག་ཉིད་དྲང་སྲོང་གི་ཆ་བྱད་དུ་མངོན་པར་སྤྲུལ་ནས་བསྟི་གནས་དེར་སོང་སྟེ་གནས་སོ། །དེ་ནས་རི་བོར་ན་གནས་པའི་སྐྱེ་བོའི་ཚོགས་དེ། བསྟི་གནས་དེར་ལྷགས་<line/>
ནས་དེ་རྣམས་ཀྱིས་སྨྲས་པ། དྲང་སྲོང་ཆེན་པོ། བདག་ཅག་ལ་ཡམས་ཀྱི་ནད་བྱུང་ན། བདག་ཅག་གིས་ཇི་ལྟར་བགྱི། དྲང་སྲོང་གིས་སྨྲས་པ། ཕྱོགས་འདི་ཉིད་དུ་ཤོག་ལ་འདུག་ཅིག་དང་ཞི་བར་<line/>
འགྱུར་རོ། །དེ་ནས་རི་བོར་ན་གནས་པའི་སྐྱེ་བོའི་ཚོགས་དེ། ཕྱོགས་དེར་ལྷགས་ནས་གནས་སོ། །ཕྱོགས་དེར་སྤྲུལ་གྱིས་གདུགས་བྱས་པས་སྦྲུལ་གདུགས། སྦྲུལ་གདུགས་ཞེས་བྱ་བར་གྲགས་<line/>
ཏེ༑ དད་པ་ཅན་རྣམས་ཀྱིས་གཙུག་ལག་ཁང་ཡོ་བྱད་ཐམས་ཅད་ཡོད་པ་ཞིག་བརྩིགས་སོ། །སངས་རྒྱས་བཅོམ་ལྡན་འདས་མ་ཐུལ་ན་འབབ་ཆུ་རབ་ཏུ་བཟང་ལྡན་ཞེས་བྱ་བའི་འགྲམ། སློབ་པ་<line/>
རྣམས་ཀྱི་ཨ་མྲའི་ཚལ་ན་ཞུགས་སོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། བདག་ཉིད་གླིང་དང༌། བདག་ཉིད་སྐྱབས་དང༌། ཆོས་ཀྱི་གླིང་དང༌། ཆོས་<line/>
</page>
<page index="388" id="195A">༄༅། །ཀྱི་སྐྱབས་ལ་གནས་པར་བྱའི། གླིང་གཞན་མ་ཡིན། སྐྱབས་གཞན་མ་ཡིན་ནོ། །དགེ་སློང་དག །ཁྱེད་ཀྱིས་བདག་ཉིད་གླིང་དག་དང༌། བདག་ཉིད་སྐྱབས་དང༌།<line/>
ཆོས་ཀྱི་གླིང་དང༌། ཆོས་ཀྱི་སྐྱབས་ཀྱིས་གནས་པར་བྱའི། གླིང་གཞན་མ་ཡིན་ཞིང༌། སྐྱབས་གཞན་མ་ཡིན་པ་འདི་ལ་སོ་སོར་ཡང་དག་པར་བསླབ་པར་བྱའོ། །མྱ་ངན་དང༌། སྨྲེ་སྔགས་འདོན་<line/>
པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུགས་པ་རྣམས་ནི་ཇི་ལྟ་བུ་ཞིག་ཡིན། གང་ཞིག་ཡོད་ན། ཅི་ལ་བརྟེན་ནས། ཅི་ལ་མངོན་པར་ཞེན་ཏེ། བདག་ནི་ཅི་ཡིན་ཞེས་རྗེས་སུ་<line/>
ལྟ་བ་རྣམས་ལ། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་གང་དག་མ་སྐྱེས་པ་ནི་སྐྱེ་ཞིང༌། །སྐྱེས་པ་རྣམས་ནི་ཕྱིར་ཞིང་འཕེལ་ཞིང་རྒྱས་<line/>
པར་འགྱུར། བཙུན་པ། བཅོམ་ལྡན་འདས་ནི་ཆོས་རྣམས་ཀྱི་རྩ་བ་ལགས། བཅོམ་ལྡན་འདས་ནི་འདྲེན་པ་ལགས། བཅོམ་ལྡན་འདས་ནི་སྟོན་པ་ལགས་པས། བཅོམ་ལྡན་འདས་<line/>
ཀྱིས་དོན་འདི་ཉིད་དགེ་སློང་རྣམས་ལ་བཤད་ན། བཅོམ་ལྡན་འདས་ལས་དགེ་སློང་རྣམས་ཀྱིས་ཐོས་ནས་འཛིན་པར་འགྱུར་ལགས་སོ། །དགེ་སློང་དག །དེའི་ཕྱིར་ལེགས་པར་རབ་ཏུ་ཉོན་ལ་<line/>
ཡིད་ལ་ཟུངས་ཤིག་དང་བཤད་དོ། །དགེ་སློང་དག །གཟུགས་ཡོད་ན། གཟུགས་ལ་བརྟེན་ནས་གཟུགས་ལ་མངོན་པར་ཞེན་ཏེ། གཟུགས་ནི་བདག་ཡིན་ནོ་ཞེས་རྗེས་སུ་ལྟ་བ་རྣམས་ལ་<line/>
</page>
<page index="389" id="195B">མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་གང་དག་མ་སྐྱེས་པ་ནི་སྐྱེ་ཞིང༌། སྐྱེས་པ་རྣམས་ནི་ཕྱིར་ཞིང་འཕེལ་ཞིང་རྒྱས་པར་འགྱུར། དགེ་<line/>
སློང་དག། ཚོར་བ་དང༌། འདུ་ཤེས་དང༌། འདུ་བྱེད་རྣམས་དང༌། རྣམ་པར་ཤེས་པ་ཡོད་ན། རྣམ་པར་ཤེས་པ་ལ་བརྟེན་ནས་རྣམ་པར་ཤེས་པ་ལ་མངོན་པར་ཞེན་ཏེ། རྣམ་པར་ཤེས་པ་ནི་བདག་<line/>
ཡིན་ནོ་ཞེས་རྗེས་སུ་ལྟ་བ་རྣམས་ལ་མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་གང་དག་མ་སྐྱེས་པ་ནི་སྐྱེ་ཞིང༌། སྐྱེས་པ་རྣམས་ནི་ཕྱིར་ཞིང་<line/>
འཕེལ་ཞིང་རྒྱས་པར་འགྱུར་རོ། །དགེ་སློང་དག། ཁྱེད་ཀྱིས་ལྟོས་ཤིག་ཅེས་བྱ་བ་ནས། དྲན་བཞིན་དུ་དབུགས་བརྔུབས་ན་བརྔུབས་སོ་ཞེས་སློབ་སྟེ། ཚོར་བ་ལ་ཚོར་བའི་རྗེས་སུ་ལྟའོ་ཞེས་བྱ་བའི་བར་གོང་<line/>
མ་བཞིན་དུའོ། །དེའི་ཚེ་འཕགས་པའི་ཉན་ཐོས་ཚོར་བ་ལ་ཚོར་བའི་རྗེས་སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན། ནང་གི་ཡིད་ལ་བྱེད་པ་ཡོད་པར་ཤེས་ཏེ། དཔེར་ན། ཀུན་དགའ་<line/>
བོ༑ ལམ་པོ་ཆེའི་བཞི་མདོར་རྡུལ་གྱི་མཆོད་རྟེན་ཞིག་བརྩིགས་པར་གྱུར་ལ། ལྷོ་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་འོངས་ན་ཞེས་བྱ་བ་ནས་ཚོར་བ་ལ་ཚོར་བའི་<line/>
རྗེས་སུ་ལྟའོ་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །གང་གི་ཚེ་འཕགས་པའི་ཉན་ཐོས་སེམས་སོ་སོར་མྱོང་བ་<line/>
</page>
<page index="390" id="196A">༄༅། །དང༌། སེམས་རབ་ཏུ་དགའ་བ་དང༌། སེམས་མཉམ་པར་འཇོག་པ་དང༌། སེམས་རྣམ་པར་གྲོལ་བར་བྱེད་ཅིང་དབུགས་བརྔུབས་སོ། །ཞེས་སློབ་པ་དང༌། སེམས་རྣམ་<line/>
པར་གྲོལ་བར་བྱེད་ཅིང་དབུགས་ཕྱུང་ན། སེམས་རྣམ་པར་གྲོལ་བར་བྱེད་ཅིང་དབུགས་ཕྱུང་ངོ༌། །ཞེས་སློབ་སྟེ། སེམས་ལ་སེམས་ཀྱི་རྗེས་སུ་ལྟ་བ་དེའི་ཚེ་འཕགས་པའི་ཉན་ཐོས་སེམས་ལ་སེམས་<line/>
ཀྱི་རྗེས་སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །དཔེར་ན། ནུབ་ཕྱོགས་ནས་ཁྱོགས་འོངས་པ་དེ་ཉིད་བྱའོ། །དེ་ལུས་དེ་དང༌། ཚོར་<line/>
བ་དེ་དང༌། སེམས་དེ་ལ་བརྣབ་སེམས་དང༌། ཡིད་མི་བདེ་བ་དེ་དག་ནུབ་པས། ཆོས་ལ་ཆོས་ཀྱི་རྗེས་སུ་ལྟ་ཞིང་བཏང་སྙོམས་སུ་གནས་སོ། །དེའི་ཚེ་འཕགས་པའི་ཉན་ཐོས་ཆོས་ལ་ཆོས་ཀྱི་རྗེས་<line/>
སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་ཏེ། འདི་ལྟ་སྟེ། ལམ་པོ་ཆེའི་བཞི་མདོར་རྡུལ་གྱི་མཆོད་རྟེན་ཞིག་བརྩིགས་པར་གྱུར་ལ།<line/>
དེ་ནས་བྱང་ཕྱོགས་ནས་ནི། བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་འོངས་ན། ཀུན་དགའ་བོ། ཇི་སྙམ་དུ་སེམས། རྡུལ་གྱི་མཆོད་རྟེན་འཇིག་པར་འགྱུར་རམ། བཙུན་པ།<line/>
དེ་ལྟར་འགྱུར་ལགས་སོ། །ཞེས་བྱ་བ་ནས་དེ་ལྟར་ཆོས་རྣམས་ལ་ཆོས་ཀྱི་རྗེས་སུ་ལྟའོ། །ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་<line/>
</page>
<page index="391" id="196B">བྱེད་པ་ཡོད་པར་ཤེས་ཏེ། ཀུན་དགའ་བོ། དེ་ལྟར་ན། དྲན་པ་ཉེ་བར་གཞག་པ་བཞི་ལ་བརྟེན་ནས་སྒོམ་པ་ཡིན་ནོ། །བཅོམ་ལྡན་འདས་ཡུལ་སྒྲ་ངན་ནས་ལྗོངས་རྒྱུ་ཞིང་གཤེགས་པ་ན། བང་མཛོད་<line/>
སྟུག་པོ་ཅན་དུ་བྱོན་ནས་བང་མཛོད་སྟུག་པོ་ཅན་ན་བང་མཛོད་སྟུག་པོའི་ཚལ་ན་བཞུགས་སོ། །བང་མཛོད་སྟུག་པོ་ཅན་གྱི་བྲམ་ཟེ་དང༌། ཁྱིམ་བདག་རྣམས་ཀྱིས། བཅོམ་ལྡན་འདས་ཡུལ་སྒྲ་ངན་ནས་<line/>
ལྗོངས་རྒྱུ་ཞིང་གཤེགས་པ་ན། བང་མཛོད་སྟུག་པོ་ཅན་དུ་བྱོན་ནས་བང་མཛོད་སྟུག་པོ་ཅན་ན་བང་མཛོད་སྟུག་པོའི་ཚལ་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་ཚོགས་ནས་ཚོགས་དང༌། ཁྱུ་ནས་<line/>
ཁྱུར་འདུས་ཤིང་འཕྲད་ནས་བང་མཛོད་སྟུག་པོ་ཅན་ནས་བྱུང་སྟེ། བཅོམ་ལྡན་འདས་གང་ན་བ་དེར་དོང་སྟེ་ལྷགས་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་<line/>
འཁོད་དོ། །ཕྱོགས་གཅིག་ཏུ་འཁོད་ནས་བཅོམ་ལྡན་འདས་ཀྱིས་བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་<line/>
པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དོ།། །།འདུལ་བ་གཞི། བམ་པོ་སུམ་ཅུ་བཞི་པ། དེའི་ཚེ་ཁྱིམ་བདག་གི་<line/>
བུ་ཡུལ་འཁོར་སྐྱོང༌། འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་འདི་སྙམ་དུ་སེམས་ཏེ། ཇི་ལྟར་བཅོམ་ལྡན་འདས་ཀྱིས་གསུངས་བའི་དོན་བདག་གིས་<line/>
</page>
<page index="392" id="197A">༄༅། །ཤེས་པ་ལྟར་ན། ཁྱིམ་པ་ཁྱིམ་ན་གནས་པས། ཇི་སྲིད་འཚོའི་བར་དུ་ཚངས་པར་སྤྱོད་པ་གཅིག་ཏུ་སལ་གྱིས་དག་པ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ།<line/>
རྣམ་པར་བྱང་བ་སྤྱད་པ་འདི་ནི། སླ་བ་མ་ཡིན་པས། མ་ལ་བདག་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་སྙམ་མོ། །དེ་ནས་<line/>
བཅོམ་ལྡན་འདས་ཀྱིས་རྣམ་གྲངས་དུ་མར་བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་<line/>
དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །དེ་ནས་བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས། བཅོམ་ལྡན་འདས་ཀྱིས་གསུངས་པ་ལ་<line/>
མངོན་པར་དགའ་སྟེ་ཡི་རང་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་དོང་ངོ༌། །ཁྱིམ་བདག་གི་བུ་ཡུལ་འཁོར་སྐྱོང་གིས་བང་མཛོད་སྟུག་<line/>
པོ་ཅན་གྱི་བྲམ་ཟེ་དང་ཁྱིམ་བདག་རྣམས་དོང་ནས་རིང་པོ་མ་ལོན་པར་རིག་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་<line/>
དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བདག་<line/>
</page>
<page index="393" id="197B">བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །ཁྱིམ་བདག་གི་བུ། ཕ་དང་མ་གཉིས་ཀྱིས་གནང་ངམ། བཙུན་པ། མ་གནང་ངོ༌། །ཁྱིམ་བདག་གི་བུ། དེ་བཞིན་གཤེགས་པའམ།<line/>
དེ་བཞིན་གཤེགས་པའི་ཉན་ཐོས་རྣམས་ནི། ཕ་དང་མ་གཉིས་ཀྱིས་མ་གནང་བ་རབ་ཏུ་འབྱིན་པ་དང༌། བསྙེན་པར་རྫོགས་པར་མི་བྱེད་དོ། །བཙུན་པ། བདག་གིས་ཅི་ནས་ཕ་དང་མས་གནང་བ་དེ་ལྟར་བགྱི་<line/>
ལགས་སོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་ཡི་རང་ནས། རང་གི་ཁྱིམ་གང་ན་བ་དེར་སོང་སྟེ་ཕྱིན་པ་དང༌། ཕ་དང་མ་ལ་འདི་སྐད་<line/>
ཅེས་སྨྲས་སོ། །ཡབ་ཡུམ་མཁྱེན་པར་མཛོད་ཅིག །བདག་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མ་མཆིས་པར་རབ་ཏུ་འབྱུང་བར་བགྱིའོ། །བུ་ཡུལ་འཁོར་སྐྱོང་ཤེས་པར་གྱིས་ཤིག །ཁྱོད་ངེད་ཀྱི་བུ་<line/>
གཅིག་པ། སྡུག་པ། ཡིད་དུ་འོང་བ། བཟོད་པ། མི་མཐུན་པ་མེད་པ་ཡིན་པས་ཁྱོད་ཤི་བར་གྱུར་ན། ངེད་མི་འདོད་བཞིན་དུ་འབྲལ་གྲང༌། གསོན་བཞིན་དུ་ག་ལ་གཏང༌། ཡབ་ཡུམ། གལ་ཏེ་རེ་ཞིག་<line/>
གནང་ན། ལེགས། གལ་ཏེ་མ་གནང་ན། དེང་སླན་ཆད་འཚལ་མ་ཡང་མི་འཚལ། ཕྱག་ཀྱང་མི་འཚལ་ལོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་གིས་ཉི་མ་གཅིག་ཀྱང་ཟན་བཅད་པ་བྱས་སོ། །<line/>
གཉིས་དང་གསུམ་ནས་བདུན་གྱི་བར་དུ་ཟན་བཅད་པ་བྱས་སོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་གི་ཕ་དང་མས། ཁྱིམ་བདག་གི་བུ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །བུ་ཡུལ་<line/>
</page>
<page index="394" id="198A">༄༅། །འཁོར་སྐྱོང་ཤེས་པར་གྱིས་ཤིག །ཁྱོད་ནི། ཤིན་ཏུ་གཞོན་པ། བདེ་བ་འདོད་པ་ཡིན་པས། ཁྱོད་ཀྱིས་སྡུག་བསྔལ་མི་ཤེས་ཏེ། ཚངས་པར་སྤྱོད་པ་སྤྱད་དཀའོ། །<line/>
རབ་ཏུ་དབེན་པ་བྱ་དཀའོ། །གཅིག་པ་ཉིད་ལ་མངོན་པར་དགའ་བ་དཀའོ། །གནས་མལ་དགོན་པ་དང༌། ནགས་ཁྲོད་དང༌། བས་མཐར་གནས་པ་ནི། བརྣག་དཀའོ། །བུ་ཡུལ་འཁོར་སྐྱོང༌།<line/>
ཚུར་འདུག་ལ་འདོད་པ་དག་ལ་ཡང་སྤྱོད་ཅིག །སྦྱིན་པ་དག་ཀྱང་བྱིན་ཅིག། བསོད་ནམས་ཀྱང་གྱིས་ཤིག །དེ་སྐད་སྨྲས་ན། ཁྱིམ་བདག་གི་བུ་ཡུལ་འཁོར་སྐྱོང་ཅང་མི་སྨྲའོ། །དེ་ནས་ཁྱིམ་བདག་<line/>
གི་བུ་ཡུལ་འཁོར་སྐྱོང་གི་ཕ་དང་མས་ཉེ་དུ་རྣམས་ལ་བཅོལ་བ། ཀྱེ་ཉེ་དུ་དག། རེ་ཞིག་བུ་ཡུལ་འཁོར་སྐྱོང་སློངས་ཤིག། དེ་ནས་ཁྱིམ་བདག་གི་བུ་ཡུལ་འཁོར་སྐྱོང་གི་ཉེ་དུ་རྣམས་ཁྱིམ་<line/>
བདག་གི་བུ་ཡུལ་འཁོར་སྐྱོང་གང་ན་བ་དེར་དོང་སྟེ་ཕྱིན་ནས། ཁྱིམ་བདག་གི་བུ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །བུ་ཡུལ་འཁོར་སྐྱོང་མཁྱེན་པར་མཛོད་ཅིག །ཁྱོད་ནི། ཤིན་ཏུ་གཞོན་<line/>
པས་བདེ་བ་བཞེད་པ་ལགས་ཞེས་བྱ་བ་ནས་བསོད་ནམས་དག་གྱིས་ཤིག །ཅེས་བྱ་བའི་བར་གོང་མ་བཞིན་དུའོ། །དེ་སྐད་སྨྲས་ན། ཁྱིམ་བདག་གི་བུ་ཡུལ་འཁོར་སྐྱོང་ཅང་མི་སྨྲའོ། །དེ་ནས་<line/>
ཁྱིམ་བདག་གི་བུ་ཡུལ་འཁོར་སྐྱོང་གི་ཕ་དང་མས་ཡུལ་འཁོར་སྐྱོང་གི་ནེའུ་ལྡང་རྣམས་ལ་བཅོལ་བ། ཀྱེ་གཞོན་ནུ་དག །རེ་ཞིག་བུ་ཡུལ་འཁོར་སྐྱོང་སློངས་ཤིག། དེ་ནས་ཁྱིམ་བདག་གི་བུ་<line/>
</page>
<page index="395" id="198B">ཡུལ་འཁོར་སྐྱོང་གི་ནེའུ་ལྡང་རྣམས་ཀྱིས། ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །ཀྱེ་སྲས་དེས་པ་ཡུལ་འཁོར་སྐྱོང་མཁྱེན་པར་མཛོད་ཅིག །ཁྱོད་ནི། ཤིན་ཏུ་གཞོན་པས་བདེ་བ་བཞེད་པ་ལགས་<line/>
ལ་ཞེས་བྱ་བ་ནས་བསོད་ནམས་དག་མཛོད་ཅིག །ཅེས་བྱ་བའི་བར་སྔ་མ་བཞིན་དུའོ། །དེ་སྐད་སྨྲས་ན། ཁྱིམ་བདག་གི་བུ་ཡུལ་འཁོར་སྐྱོང་ཅང་མི་སྨྲའོ། །དེ་ནས་གཞོན་ནུ་དག་གིས། ཡུལ་འཁོར་སྐྱོང་<line/>
གི་ཕ་དང་མ་ལ་འདི་སྐད་ཅེས་སྨྲས་སོ། །ཡབ་ཡུམ། སྲས་ཡུལ་འཁོར་སྐྱོང་འདི་གུམ་པས་ཅི་ཞིག་བགྱི། རབ་ཏུ་འབྱུང་དུ་གནོང་དང༌། གལ་ཏེ་དགའ་བར་གྱུར་ན། འདི་གསོན་པོ་ཉིད་དུ་གཟིགས་པར་<line/>
འགྱུར་ལ། གལ་ཏེ་མངོན་པར་མི་དགའ་བར་གྱུར་ན་ཡང༌། བུའི་གནས་ཕ་མ་གཉིས་མ་ལགས་པ་གཞན་སུ་ཞིག་མཆིས། གཞོན་ནུ་དག། བདག་ཅག་ལ་གལ་ཏེ་རབ་ཏུ་བྱུང་ནས་ལྟ་བར་བྱེད་ན། དེ་བཞིན་<line/>
དུ་གནང་བར་བྱའོ། །དེ་ནས་ཡུལ་འཁོར་སྐྱོང་གི་ནེའུ་ལྡང་དག་གིས། ཁྱིམ་བདག་གི་བུ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །དེས་པ་ཡུལ་འཁོར་སྐྱོང་མཁྱེན་པར་མཛོད་ཅིག །ཕ་དང་མས་གནང་སྟེ།<line/>
འདི་སྐད་ཅེས། གལ་ཏེ་བུ་རབ་ཏུ་བྱུང་ནས་ལྟ་བར་བྱེད་ནའོ། །ཞེས་ཀྱང་ཟེར་རོ། །ཤེས་ལྡན་དག །བལྟ་བར་བྱའོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་རིམ་གྱིས་ལུས་ཀྱི་མཐུ་དང་སྟོབས་བསྐྱེད་ནས་<line/>
བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཁྱིམ་<line/>
</page>
<page index="396" id="199A">༄༅། །བདག་གི་བུ་ཡུལ་འཁོར་སྐྱོང་གིས་འདི་སྐད་ཅེས་གསོལ་ཏེ། །བཙུན་པ། བདག་ནི། ཕ་དང་མས་གནང་ལགས་ཀྱི། བཙུན་པ། བདག་ལེགས་པར་གསུངས་པའི་ཆོས་<line/>
འདུལ་བ་ལ་རབ་ཏུ་བྱུང་བ་དང༌། བསྙེན་པ་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བཅོམ་ལྡན་འདས་ཀྱི་སྤྱན་སྔར་ཚངས་པ་སྤྱོད་པ་སྤྱད་པར་བགྱིའོ། །ཁྱིམ་བདག་གི་བུ་ཡུལ་འཁོར་སྐྱོང་གིས་<line/>
ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཁྱིམ་བདག་གི་བུ་ཡུལ་འཁོར་སྐྱོང་<line/>
རབ་ཏུ་ཕྱུང༌། བསྙེན་པར་རྫོགས་པར་མཛད་ནས། བང་མཛོད་སྟུག་པོ་ཅན་དུ་ཇི་ཙམ་བཞེད་ཀྱི་བར་དུ་བཞུགས་ནས། མཉན་ཡོད་གང་ན་བ་དེར་རྒྱུ་ཞིང་གཤེགས་ཏེ་རིམ་གྱིས་རྒྱུ་ཞིང་གཤེགས་པ་དང༌།<line/>
མཉན་ཡོད་དུ་བྱོན་ནས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་བསྙེན་པར་རྫོགས་ཏེ་ལོ་བཅུ་ལོན་<line/>
ནས་དགྲ་བཅོམ་པ་ཐོབ་སྟེ་རྣམ་པར་གྲོལ་བའི་དགའ་བ་དང་བདེ་བ་ཉམས་སུ་མྱོང་ནས་འདི་སྙམ་དུ་སེམས་ཏེ། སྔོན་བདག་ཁྱིམ་པར་གྱུར་པ་ན། ཕ་དང་མ་ལ་རབ་ཏུ་བྱུང་ནས་བལྟ་བར་བྱའོ། །ཞེས་<line/>
ཁས་བླངས་པ་ཡོད་ཀྱི། མ་ལ་བདག་གིས་ཁས་བླངས་པ་དེ་མཐར་དབྱུང་ངོ༌། །སྙམ་ནས། དེ་ནས་ཚེ་དང་ལྡན་པ་ཡུལ་འཁོར་སྐྱོང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་<line/>
</page>
<page index="397" id="199B">འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་ཡུལ་འཁོར་སྐྱོང་གིས་འདི་སྐད་ཅེས་གསོལ་ཏོ།།<line/>
བཙུན་པ། སྔོན་བདག་ཁྱིམ་པར་གྱུར་པ་ན། ཕ་དང་མ་ལ་བལྟ་བར་བགྱིའོ། །ཞེས་གཡར་གྱིས་བླངས་པས་བདག་གཡར་གྱིས་བླངས་པ་དེ་མཐར་འབྱིན་དུ་མཆིའོ། །དེ་ནས་བཅོམ་ལྡན་འདས་ཀྱི་ཐུགས་<line/>
ཀྱིས་ཚེ་དང་ལྡན་པ་ཡུལ་འཁོར་སྐྱོང་གི་སེམས་ཁྱབ་པར་མཛད་ཅིང༌། ཁྱབ་པར་མཛད་ནས་ཐུགས་ལ་མཛད་ཅིང༌། ཐུགས་ལ་མཛད་ནས་འདི་སྙམ་དུ་དགོངས་ཏེ། རིགས་ཀྱི་བུ་ཡུལ་འཁོར་སྐྱོང་ནི། སླར་ཡང་<line/>
ཁྱིམ་ན་གནས་པའམ། གསོག་འཇོག་སྤྱོད་པས་འདོད་པ་དག་ལ་ལོངས་སྤྱོད་པའི་འོས་མ་ཡིན་ནོ། །སྙམ་དུ་མཁྱེན་ནས། ཚེ་དང་ལྡན་པ་ཡུལ་འཁོར་སྐྱོང་ལ་འདི་སྐད་ཅེས་བཀའ་སྩལ་ཏོ། །ཡུལ་འཁོར་<line/>
སྐྱོང༌། ཁྱོད་སོང་ལ་སེམས་ཅན་མ་བསྒྲལ་བ་རྣམས་ནི། སྒྲོལ་ཅིག། མ་གྲོལ་བ་རྣམས་ནི། གྲོལ་བར་གྱིས་ཤིག། དབུགས་མ་ཕྱིན་པ་རྣམས་ནི། དབུགས་ཕྱུང་ཞིག། ཡོངས་སུ་མྱ་ངན་ལས་མ་འདས་པ་<line/>
རྣམས་ནི། ཡོངས་སུ་མྱ་ངན་ལས་ཟློས་ཤིག། དེ་ནས་ཚེ་དང་ལྡན་པ་ཡུལ་འཁོར་སྐྱོང༌། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་<line/>
མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་ཚེ་དང་ལྡན་པ་ཡུལ་འཁོར་སྐྱོང་དེ་ཉིད་ཀྱི་མཚན་མོ་འདས་ནས་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་<line/>
</page>
<page index="398" id="200A">༄༅། །མཉན་ཡོད་དུ་བསོད་སྙོམས་ལ་ཞུགས་ཏེ་མཉན་ཡོད་དུ་བསོད་སྙོམས་སྤྱད་ནས་ཟས་ཀྱི་བྱ་བ་བྱས་ཏེ། ཟས་ཕྱི་མའི་བསོད་སྙོམས་ལས་སླར་ལོག་ནས་གནས་<line/>
མལ་ཇི་ལྟར་སྤྱད་པ་མཁོས་སུ་ཕབ་སྟེ། ལྷུང་བཟེད་དང་ཆོས་གོས་བླངས་ནས་བང་མཛོད་སྟུག་པོ་ཅན་གང་ན་པ་དེར་སོང་སྟེ། རིམ་གྱིས་སྤྱད་པ་སྤྱོད་ཅིང་རྒྱུ་བ་ན། བང་མཛོད་སྟུག་པོ་ཅན་དུ་<line/>
ཕྱིན་ནས་བང་མཛོད་སྟུག་པོ་ཅན་གྱི་བང་མཛོད་སྟུག་པོའི་ཚལ་དུ་འདུག་གོ། དེ་ནས་ཚེ་དང་ལྡན་པ་ཡུལ་འཁོར་སྐྱོང༌། དེ་ཉིད་ཀྱི་མཚན་མོ་འདས་ནས་སྔ་དྲོ་ཤམ་ཐབས་བགོས། ལྷུང་བཟེད་དང་<line/>
ཆོས་གོས་ཐོགས་ཏེ། བང་མཛོད་སྟུག་པོ་ཅན་དུ་བསོད་སྙོམས་ལ་ཞུགས་ནས། དེ་རིམ་གྱིས་བང་མཛོད་སྟུག་པོ་ཅན་ནས་བསོད་སྙོམས་ལ་རྒྱུ་བ་ན། རང་གི་ཁྱིམ་གང་ན་བ་དེར་སོང་ནས། དེའི་<line/>
ཚེ་ཚེ་དང་ལྡན་པ་ཡུལ་འཁོར་སྐྱོང་གི་ཕ། བར་སྒོའི་ཁྱམས་ན་སྐྱེས་པ་སྐྲ་མཁན་གྱིས་སྐྲ་དང༌། ཁ་སྤུ་འཆོས་པ་ན། ཚེ་དང་ལྡན་པ་ཡུལ་འཁོར་སྐྱོང་གི་ཕས། ཚེ་དང་ལྡན་པ་ཡུལ་འཁོར་སྐྱོང་<line/>
སྒོ་དྲུང་ན་འདུག་པ་མཐོང་ངོ༌། །མཐོང་ནས་ཀྱང་ཁ་ཟེར་བར་བྱེད་དེ། དགེ་སྦྱོང་མགོ་རེག་འོ་ནི་དག་གིས། ཁོ་བོའི་རིགས་ཀྱི་རྒྱུན་བཅད་དེ། འོ་ན་དག་གིས། ཁོ་བོའི་བུ་གཅིག་པ། སྡུག་པ། ཡིད་<line/>
དུ་འོང་བ། བཟོད་པ། མི་མཐུན་པ་མེད་པ། ཡུལ་འཁོར་སྐྱོང་རབ་ཏུ་ཕྱུང༌། བསྙེན་པར་རྫོགས་པར་བྱས་ན། དགེ་སྦྱོང་མགོ་རེག་འོ་ནི་རྣམས་ལ་སུ་ཞིག་བསོད་སྙོམས་སྦྱིན་པར་བྱ་བར་སེམས། དེ་ནས་<line/>
</page>
<page index="399" id="200B">ཚེ་དང་ལྡན་པ་ཡུལ་འཁོར་སྐྱོང་གིས། རང་གི་ཁྱིམ་ནས་རྒྱ་གག་མ་གཏོགས་པ་སྦྱིན་པ་ཡང་མ་ཐོབ། བསྐྲད་ཀྱང་མ་བསྐྲད་པ་དང༌། མྱུར་བ་མྱུར་བར་ཕྱིར་བྱུང་ངོ༌། །དེའི་ཚེ་ཚེ་དང་ལྡན་པ་ཡུལ་འཁོར་སྐྱོང་<line/>
གི་སྔོན་གྱི་བྲན་མོ་རྒན་མོ་ཞིག །ཟན་དྲོན་རུལ་པ་ཞག་ལོན་པ་ཞིག་དོར་བའི་ཕྱིར་ཐོགས་ཏེ་སྒོར་བྱུང་བ་དང༌། ཚེ་དང་ལྡན་པ་ཡུལ་འཁོར་སྐྱོང་གིས་སྔོན་གྱི་བྲན་མོ་རྒན་མོ་དེ་མཐོང་ངོ༌། །མཐོང་ནས་ཀྱང་<line/>
བྲན་མོ་རྒན་མོ་དེ་ལ་འདི་སྐད་ཅེས་སྨྲས་སོ། །སྲིང་མོ། གལ་ཏེ་ཟན་དྲོན་རུལ་བ་ཞག་ལོན་པ་འདོར་བ་ཡིན་ན། ཁོ་བོས་བཟའི། ལྷུང་བཟེད་འདིར་ཆུག་ཅིག །འཕགས་པ་གསོལ་ཅིག །དེ་ནས་སྔོན་གྱི་<line/>
བྲན་མོ་རྒན་མོ་དེས་ཟན་དྲོན་རུལ་པ་ཞག་ལོན་པ་ལྷུང་བཟེད་དུ་འཇུག་པ་ན། ཚེ་དང་ལྡན་པ་ཡུལ་འཁོར་སྐྱོང་གི་ལག་པ་དང༌། རྐང་པ་དང༌། བཞིན་དང༌། སྣ་དང༌། སྨྲ་དངགས་དག་གི་མཚན་<line/>
མ་ཤིན་ཏུ་ལེགས་པར་བཟུང་ནས། འདི་སྐད་ཅེས་ཀྱང་སྨྲས་སོ། །རྗེའི་སྲས། ཡུལ་འཁོར་སྐྱོང་ལགས་སམ། སྲིང་མོ། །ཁོ་བོ་སྐྱེ་བོ་དག་གིས་དེ་ལྟར་ཤེས་སོ། །དེ་ནས་སྔོན་གྱི་བྲན་མོ་རྒན་མོ་དེ། རིངས་<line/>
པ་རིངས་པར། ཚེ་དང་ལྡན་པ་ཡུལ་འཁོར་སྐྱོང་གི་ཕ་གང་ན་བ་དེར་སོང་སྟེ་ཕྱིན་ནས། ཚེ་དང་ལྡན་པ་ཡུལ་འཁོར་སྐྱོང་གི་ཕ་ལ་འདི་སྐད་ཅེས་སྨྲས་སོ། །ཇོ་བོ་མཁྱེན་པར་མཛོད་ཅིག། སྲས་ཡུལ་འཁོར་<line/>
སྐྱོང་བང་མཛོད་སྟུག་པོ་ཅན་དུ་བྱོན་ནས་རིང་མོ་ཞིག་ལགས་ན། ཉིད་ཀྱི་ཁབ་ཏུ་ནི། འབྱོན་མི་བཞེད་དོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ལག་པ་གཡོན་པས་སྐྲ་བསྡུས་ནས་རས་ཡུག་<line/>
</page>
<page index="400" id="201A">༄༅། །གཅིག་གི་སྨད་གཡོགས་བགོས་བཞིན་དུ་ཚེ་དང་ལྡན་པ་ཡུལ་འཁོར་སྐྱོང་གང་ན་བ་དེར་སོང་བ་དང༌། དེའི་ཚེ་ཚེ་དང་ལྡན་པ་ཡུལ་འཁོར་སྐྱོང་རྩིག་དྲུང་ཞིག་ཏུ་འཇུག་<line/>
ནས་ཟན་དྲོན་རུལ་པ་ཞག་ལོན་པ་ཟ་བར་བྱེད་པ་དང༌། དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ཚེ་དང་ལྡན་པ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །ཡུལ་འཁོར་སྐྱོང༌། ཁྱོད་བང་<line/>
མཛོད་སྟུག་པོ་ཅན་དུ་ཕྱིན་ནས་རིང་པོ་ཞིག་ལོན་ན། ཅིའི་ཕྱིར་རང་གི་ཁྱིམ་དུ་འཇུག་པར་མི་འདོད། ཟན་དྲོན་རུལ་བ་ཞག་ལོན་པ་ཁྱོད་ཀྱི་གྲེ་བར་ཡང་ཇི་ལྟར་འགྲོར་བཏུབ། ཁྱིམ་བདག། ཁྱོད་ཀྱི་<line/>
ཁྱིམ་དུ་འོངས་ན། རྒྱ་གག་མ་གཏོགས་པ་སྦྱིན་པ་ཡང་མ་ཐོབ། བསྐྲད་ཀྱང་མ་བསྐྲད་པ་དང༌། མྱུར་བ་མྱུར་བར་བྱུང་ངོ༌། །བུ་ཡུལ་འཁོར་སྐྱོང་ཡིན་པར་ཁོ་བོས་མི་ཤེས་མོད། གལ་ཏེ་ཁོ་བོས་<line/>
ཤེས་ན། དེ་སྐད་མི་སྨྲ་བ་ཞིག །བུ་ཡུལ་འཁོར་སྐྱོང་བཟོད་པར་གསོལ་ལོ། །ཁྱིམ་བདག་བཟོད་དོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ཚེ་དང་ལྡན་པ་ཡུལ་འཁོར་སྐྱོང་ལ་ཡན་<line/>
ལག་ཐམས་ཅད་ཀྱིས་འཁྱུད་པ་བྱས་ནས་རང་གི་ཁྱིམ་དུ་སྟན་བཤམས་པ་ཉིད་ལ་འདུག་ཏུ་བཅུག་གོ །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ཡུལ་འཁོར་སྐྱོང་གི་མ་ལ་འདི་སྐད་ཅེས་སྨྲས་<line/>
སོ༑ ༑བུ་ཡུལ་འཁོར་ཡུན་རིང་ཞིག་ལོན་ནས་ཁྱིམ་དུ་འོངས་ཀྱི། ཀྱེ་རེ་ཞིག །ཁྱོད་བདག་ཉིད་ཀྱིས་སྣོད་དུ་ཚོས་ལ་སྟ་གོན་གྱིས་ཤིག་དང༌། དེ་ལ་བུ་ཡུལ་འཁོར་སྐྱོང་ལོངས་སྤྱོད་བར་འགྱུར་རོ། །དེ་ནས་<line/>
</page>
<page index="401" id="201B">ཚེ་དང་ལྡན་པ་ཡུལ་འཁོར་སྐྱོང་གི་མས། རང་ཉིད་ཀྱིས་སྣོད་དུ་བཅོས་ནས་སྟ་གོན་བྱས་སོ། །དེ་ནས་མི་ཞིག་གིས། ཚེ་དང་ལྡན་པ་ཡུལ་འཁོར་སྐྱོང་གི་མདུན་དུ་གསེར་གྱི་ཕུང་པོ་ཆེན་པོ། གལ་ཏེ་མི་གཅིག་<line/>
ཕ་རོལ་ན་འགྲེང་ན། མི་གཅིག་ཚུར་རོལ་ན་འདུག་པ་མི་མཐོང་ལ། མི་གཅིག་ཚུ་རོལ་ན་འདུག་ན། གཅིག་ཕ་རོལ་ན་འགྲེང་བ་མི་མཐོང་བ་སྤུངས་སོ། །ཚེ་དང་ལྡན་པ་ཡུལ་འཁོར་སྐྱོང་གི་མས། ཚེ་དང་<line/>
ལྡན་པ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །བུ་ཡུལ་འཁོར་སྐྱོང་ཁྱོད་ཀྱི་མ་ལ། བུད་མེད་རྣམས་ཀྱི་བུད་མེད་ཀྱི་ནོར་དང༌། བུད་མེད་ཀྱི་བག་རྫོངས་དང༌། བུད་མེད་ཀྱི་ཁུད་པ་ཞེས་བྱ་བ་གང་<line/>
ཡིན་པ་ཡང་འདི་སྙེད་ཅིག་ཡོད་དོ། །གཞན་ཡང༌། ཁྱོད་ཀྱི་ཕའི་ནི། མཚན་མས་ཐེབས་པའི་གསེར་དང༌། ས་ལེ་སྦྲམ་ཡང་བརྒྱ་ཕྲག་དུ་མ་དང༌། སྟོང་ཕྲག་དུ་མ་དང༌། བརྒྱ་སྟོང་ཕྲག་དུ་མ་ཡོད་<line/>
ན༑ ཕལ་གཞན་ལྟ་སྨོས་ཀྱང་ཅི་དགོས། བུ་ཡུལ་འཁོར་སྐྱོང་ཚུར། ཁྱོད་འདུག་ལ་འདོད་པ་དག་ལ་ཡང་ཡོངས་སུ་སྤྱོད་ཅིག །སྦྱིན་པ་དག་ཀྱང་ཐོང་ཞིག །བསོད་ནམས་དག་ཀྱང་གྱིས་ཤིག །ཁྱིམ་<line/>
བདག་གི་ཆུང་མ་ཁྱོད་གལ་ཏེ་ཁོ་བོའི་ཚིག་ལ་དད་པས་མཉན་པར་བྱ་བར་སེམས་པ་ལྟ་ན། བདག་གིས་གདམས་ཤིང་རྗེས་སུ་བསྟན་ཏོ། །བུ་ཡུལ་འཁོར་སྐྱོང༌། གདམས་ངག་སྩོལ་ཅིག །བུ་<line/>
ཡུལ་འཁོར་སྐྱོང་རྗེས་སུ་སྟོན་ཅིག་དང༌། ཁྱོད་ཀྱི་ཚིག་ལ་བདག་དད་པས་མཉན་པར་བགྱིའོ། །སྙམ་དུ་སེམས་སོ། །ཁྱིམ་བདག་གི་ཆུང་མ་ཚུར། ཁྱོད་ཀྱིས་ཤ་ནའི་རས་སྒྱེ་གསར་པ་བྱོས་ལ། གསེར་<line/>
</page>
<page index="402" id="202A">༄༅། །དང་ས་ལེ་སྦྲམ་གྱིས་བཀང་སྟེ་ཤིང་རྟའི་ནང་དུ་ཆུག་ལ་ཆུ་བོ་གངྒཱའི་རྒྱུན་ཤུགས་དྲག་ཅིང་གཏིང་ཟབ་པ་གང་ན་ཡོད་པ་དེར་འོར་ཅིག། གཞི་དེ་ལས་ཁྱོད་ཀྱི་མྱ་ངན་<line/>
དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་སྐྱེ་བར་གྱུར་ཏ་རེ། དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་མ་འདི་སྙམ་དུ་སེམས་ཏེ། བདག་གིས་<line/>
དེ་ལྟ་བུའི་བྱ་བས་ཀྱང་བུ་ཡུལ་འཁོར་སྐྱོང་བཟློག་པར་བྱ་བ་མ་ནུས་སོ། །སྙམ་མོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་མས། མནའ་མ་ལ་བཅོལ་བ། ཀྱེ་བག་གསར། རེ་ཞིག་ཇི་ལྟ་བུའི་མཉེ་<line/>
བ་རྣམས་ཀྱིས་མཉེས་པ་དང༌། ཁྲུས་རྣམས་ཀྱིས་བཀྲུས་པ་དང༌། དྲི་རྣམས་ཀྱིས་བྱུགས་པ་དང༌། གོས་རྣམས་བསྐོན་པ་དང༌། རྒྱན་རྣམས་ཀྱིས་བརྒྱན་པ་དང༌། བདུག་པ་རྣམས་ཀྱི་བདུགས་པ་དང༌། ཕྱེ་<line/>
མ་རྣམས་ཀྱིས་གཏོར་བས། བུ་ཡུལ་འཁོར་སྐྱོང་དེ། སྔོན་ཁྱིམ་པར་གྱུར་པ་ན། དགའ་བ་དང༌། ཡིད་དུ་འོང་བར་འགྱུར་བ་དེ་ལྟ་བུའི་མཉེ་བ་རྣམས་ཀྱིས་མཉེས་པ་དང༌། ཁྲུས་རྣམས་ཀྱིས་བཀྲུས་<line/>
པ་དང༌། དྲི་རྣམས་ཀྱིས་བྱུགས་པ་དང༌། གོས་རྣམས་བསྐོན་པ་དང༌། རྒྱན་རྣམས་ཀྱིས་བརྒྱན་པ་དང༌། བདུག་པ་རྣམས་ཀྱིས་བདུགས་པ་དང༌། ཕྱེ་མ་རྣམས་ཀྱིས་གཏོར་བ་གྱིས་ལ། བུ་ཡུལ་<line/>
འཁོར་སྐྱོང་གི་རྐང་པ་གཉིས་ལ་གཏུགས་ལ་འདི་སྐད་ཅེས། གང་གི་སླད་དུ་རྗེའི་སྲས་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པ་ལྷའི་བུ་མོ་ཇི་ལྟ་བུ་ཞིག །ཅེས་ཀྱང་སྨྲོས་ཤིག །དེ་<line/>
</page>
<page index="403" id="202B">ནས་ཚེ་དང་ལྡན་པ་ཡུལ་འཁོར་གྱི་ཆུང་མས། ཇི་ལྟ་བུའི་མཉེ་བ་རྣམས་ཀྱིས་མཉེས་པ་དང༌། ཁྲུས་རྣམས་ཀྱིས་བཀྲུས་པ་དང༌། དྲི་རྣམས་ཀྱིས་བྱུགས་པ་དང༌། གོས་རྣམས་བསྐོན་པ་དང༌། རྒྱན་<line/>
རྣམས་ཀྱིས་བརྒྱན་པ་དང༌། བདུག་པ་རྣམས་ཀྱིས་བདུགས་པ་དང༌། ཕྱེ་མ་རྣམས་ཀྱིས་གཏོར་བས། ཚེ་དང་ལྡན་པ་ཡུལ་འཁོར་སྐྱོང༌། སྔོན་ཁྱིམ་པར་གྱུར་པ་ན། དགའ་བ་དང༌། ཡིད་དུ་འོང་བར་<line/>
འགྱུར་བ་དེ་ལྟ་བུའི་མཉེ་བ་རྣམས་ཀྱིས་མཉེས་པ་དང༌། ཁྲུས་རྣམས་ཀྱིས་བཀྲུས་པ་དང༌། དྲི་རྣམས་ཀྱིས་བྱུགས་པ་དང༌། གོས་རྣམས་བསྐོན་པ་དང༌། རྒྱན་རྣམས་ཀྱིས་བརྒྱན་པ་དང༌། བདུག་པ་<line/>
རྣམས་ཀྱིས་བདུགས་པ་དང༌། ཕྱེ་མ་རྣམས་ཀྱིས་གཏོར་བ་བྱས་ནས། ཚེ་དང་ལྡན་པ་ཡུལ་འཁོར་སྐྱོང་གི་རྐང་པ་གཉིས་ལ་གཏུགས་ཏེ་འདི་སྐད་ཅེས་སྨྲས་སོ། །རྗེའི་སྲས་གང་གི་སླད་དུ་བཅོམ་ལྡན་<line/>
འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པ་ལྷ་མོ་དེ། ཇི་ལྟ་བུ་ཞིག་ལགས། སྲིང་མོ། ཁོ་བོ་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པ་ནི། ལྷའི་བུ་མོའི་ཆེད་དུ་མ་ཡིན་ནོ། །དེ་<line/>
ནས་ཚེ་དང་ལྡན་པ་ཡུལ་འཁོར་སྐྱོང་གིས། སྔོན་གྱི་ཆུང་མ་ལ་སྲིང་མོ། ཞེས་ཚིག་ཏུ་སྨྲས་པས། བརྒྱལ་ནས་ས་ལ་འགྱེལ་ཏེ། དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས་ཕ་དང་མ་ལ་སྨྲས་པ། ཡབ་<line/>
ཡུམ། གལ་ཏེ་ཁ་ཟས་བཏང་བ་ལགས་ན། ཅི། མི་སྩལ་ཏམ། བཏང་སྙོམས་སུ་བཞག་སྟེ། ཅི་མཐོ་འཚམ་ལགས་སམ། བུ་ཡུལ་འཁོར་སྐྱོང༌། ལོངས་སྤྱོད་ཅིག །ཅེས། དེ་ནས་ཚེ་དང་ལྡན་པ་ཡུལ་<line/>
</page>
<page index="404" id="203A">༄༅། །འཁོར་སྐྱོང་གི་ཕ་དང་མས། ཚེ་དང་ལྡན་པ་ཡུལ་འཁོར་སྐྱོང་ལ་གཙང་ཞིང་བསོད་པའི་བཟའ་བ་དང༌། བཅའ་བ་དག་རང་གི་ལག་ནས་སྟོབ་ཅིང་ཚིམ་པར་བྱེད་<line/>
དེ། རྣམ་གྲངས་དུ་མས་གཙང་ཞིང་བསོད་པའི་བཟའ་བ་དང་བཅའ་བ་དག་རང་གི་ལག་པས་བསྟབས་ཤིང་ཚིམ་པར་བྱས་སོ། །ཚེ་དང་ལྡན་པ་ཡུལ་འཁོར་སྐྱོང་གིས་ཟོས་ནས་ལག་པ་བཀྲུས་<line/>
ཏེ༑ ལྷུང་བཟེད་གྱུ་བར་རིག་ནས་སྟན་ཆེས་དམའ་བ་ཞིག་བླངས་ཏེ་ཆོས་མཉན་པའི་ཕྱིར་འཁོད་དོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས། དེའི་ཚེ་ཚིགས་སུ་བཅད་དེ་སྨྲས་པ། ལྟོས་<line/>
ཤིག་ལུས་ནི་ནོར་བུ་དང༌། །རྣ་རྒྱན་གྱིས་ནི་བཀྲ་བྱས་ཀྱང༌། །ནད་དང་སླུ་བའི་ཆོས་ཅན་དེ། །བརྟན་པར་གནས་པ་ཡོད་མ་ཡིན། །སྐྲ་ཡི་ལན་བུ་བརྒྱད་ལྷས་ཤིང༌། །མིག་ནི་མིག་སྨན་གྱིས་<line/>
བསྐུས་པའང༌། །བྱིས་པ་རྨོངས་པར་བྱེད་ནུས་ཀྱི། །ཕ་རོལ་ཚོལ་བ་མ་ཡིན་ནོ། །དྲི་རྣམས་ཀྱིས་ནི་ལུས་བསྐུས་ལ། །རྐང་པ་བཙག་གིས་བྱུགས་པ་ཡང༌། །བྱིས་པ་རྨོངས་པར་བྱེད་ནུས་ཀྱི། །ཕ་རོལ་<line/>
ཚོལ་བ་མ་ཡིན་ནོ། །མིག་སྨན་གསེར་གྱིས་བཀྲ་བྱས་ཤིང༌། །རུལ་པའི་ལུས་ནི་བརྒྱན་པ་ཡང༌། །བྱིས་པ་རྨོངས་པར་བྱེད་ནུས་ཀྱི། །ཕ་རོལ་ཚོལ་བ་མ་ཡིན་ནོ། །རི་དྭགས་འཆོར་བས་རྙི་བཙུགས་<line/>
ནས། །རི་དྭགས་བཟུང་བར་མ་ནུས་ལྟར། །རྔོན་པ་འོ་དོད་འབོད་བཅུག་ལ། །ཟོས་ནས་གནས་སུ་འགྲོ་བར་བྱ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས། ཕ་དང་མ་ལ་ཆོས་དང་ལྡན་པའི་<line/>
</page>
<page index="405" id="203B">གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་བྱས་ནས་དེ་ཉིད་ནས་སྟེང་གི་ནམ་མཁའ་ལ་སོང་ངོ༌། །དེ་ནས་ཚེ་དང་<line/>
ལྡན་པ་ཡུལ་འཁོར་སྐྱོང་བང་མཛོད་སྟུག་པོ་ཅན་གང་ན་བ་དེར་སོང་སྟེ་ཕྱིན་ནས་བ་རུ་རའི་ཤིང་ཞིག་གི་དྲུང་དུ་ཉིན་པར་གནས་པར་བྱ་བའི་ཕྱིར་འདུག་གོ །དེའི་ཚེ་རྒྱལ་པོ་ཀོའུ་རབ་བྱ། ཚེ་དང་ལྡན་པ་ཡུལ་<line/>
འཁོར་སྐྱོང་གི་སྙན་པ་ཡང་སྒྲོག་ཅིང་གནས་ཏེ། ནམ་ཞིག་ན་བདག་ཤེས་ལྡན་ཡུལ་འཁོར་སྐྱོང་མངོན་སུམ་དུ་མཐོང་བར་འགྱུར། ནམ་ཞིག་ན་གལ་ཏེ་ཞུ་བ་ལུང་བསྟན་པའི་ཕྱིར་སྐབས་ཕྱེ་ན། བདག་<line/>
ཕྱོགས་འགའ་ཞིག་ཞུ་བར་འགྱུར་སྙམ་མོ། །དེ་ནས་རྒྱལ་པོ་ཀོའུ་རབ་བྱས། ཚལ་སྲུང་བའི་མི་ལ་བསྒོ་བ། ཀྭ་ཡེ་ནང་རྗེ། ཁྱོད་སོང་ལ་མྱུར་དུ་བང་མཛོད་སྟུག་པོ་ཅན་གྱི་ཚལ་ཕྱག་དར་བྱོས་ཤིག །སང་ང་<line/>
དེར་སྐྱེད་མོས་ཚལ་གྱི་སར་འགྲོའོ། །ལྷ། བཀའ་བཞིན་འཚལ་ཞེས་སྐྱེས་པ་དེས། རྒྱལ་པོ་ཀོའུ་རབ་བྱའི་ལྟར་མཉན་ནས་བང་མཛོད་སྟུག་པོ་ཅན་གྱི་ཚལ་ཐམས་ཅད་ཕྱག་དར་བྱེད་པ་ན། མི་དེས་ཚེ་དང་<line/>
ལྡན་པ་ཡུལ་འཁོར་སྐྱོང་བ་རུ་རའི་ཤིང་ཞིག་གི་དྲུང་ན་ཉིན་པར་གནས་པར་བྱ་བའི་ཕྱིར་འདུག་པ་མཐོང་ངོ༌། །མཐོང་ནས་ཀྱང་དེ་འདི་སྙམ་དུ་སེམས་ཏེ། རྒྱལ་པོ་ཀོའུ་རབ་བྱ། གང་གི་སྙམ་པ་ཡང་དང་ཡང་དུ་<line/>
སྒྲོག་ཅིང་གནས་ཏེ། ནམ་ཞིག་ན་བདག་ཤེས་ལྡན་ཡུལ་འཁོར་སྐྱོང་མངོན་སུམ་དུ་མཐོང་བར་འགྱུར། ནམ་ཞིག་ན་ཞུ་བ་ལུང་བསྟན་པའི་ཕྱིར་སྐབས་ཕྱེ་ན། བདག་ཕྱོགས་འགའ་ཞིག་ཞུ་བར་འགྱུར་<line/>
</page>
<page index="406" id="204A">༄༅། །སྙམ་པའི་ཤེས་ལྡན་ཡུལ་འཁོར་སྐྱོང་དེ་ནི། འདི་ཡིན་ཏེ། བང་མཛོད་སྟུག་པོ་ཅན་གྱི་འདི་ལྟ་བུ་ཞིག་ཏུ་ཕྱིན་གྱི། མ་ལ་བདག་གིས་རྒྱལ་པོ་ཀོའུ་རབ་བྱ་ལ་སྦྲན་པར་<line/>
བྱའོ། །སྙམ་ནས། དེ་ནས་སྐྱེས་པ་དེ་རྒྱལ་པོ་ཀོའུ་རབ་བྱ་གང་ན་བ་དེར་སོང་སྟེ་ཕྱིན་ནས་རྒྱལ་པོ་ཀོའུ་རབ་བྱ་ལ་འདི་སྐད་ཅེས་སྨྲས་སོ། །ལྷ་གང་གི་སྙན་པ་ཡང་དང་ཡང་དུ་སྒྲོག་ཅིང་བཞུགས་ལ།<line/>
ནམ་ཞིག་ན་བདག་ཤེས་ལྡན་ཡུལ་འཁོར་སྐྱོང་མངོན་སུམ་དུ་མཐོང་བར་འགྱུར། ནམ་ཞིག་ན་གལ་ཏེ་ཞུ་བ་ལུང་བསྟན་པའི་སྐབས་ཕྱེ་ན། བདག་ཕྱོགས་འགའ་ཞིག་ཞུ་བར་འགྱུར་སྙམ་<line/>
པའི་ཤེས་ལྡན་ཡུལ་འཁོར་སྐྱོང་དེ་ནི། དེ་ལགས་ཏེ། བང་མཛོད་སྟུག་པོ་ཅན་གྱི་འདི་ལྟ་བུ་ཞིག་ཏུ་མཆིས་ལགས་ཏེ། ལྷས་དེའི་དུས་ལ་བབ་པར་དགོངས་སུ་གསོལ། དེ་ནས་རྒྱལ་པོ་ཀོའུ་རབ་<line/>
བྱས། མི་གཞན་ཞིག་ལ་བསྒོ་བ། ཀྭ་ཡེ་ནང་རྗེ་ཚུར། བཞོན་པ་བཟང་པོ་མྱུར་དུ་སྡོགས་ཤིག །དེ་ལ་ང་ཞོན་ནས་དེང་ཁོ་ནར་ཤེས་ལྡན་ཡུལ་འཁོར་སྐྱོང་བལྟ་བའི་ཕྱིར་འགྲོའོ། །ལྷ། བཀའ་<line/>
བཞིན་འཚལ་ཞེས་མི་དེས། རྒྱལ་པོ་ཀོའུ་རབ་བྱའི་ལྟར་མཉན་ནས་བཞོན་པ་བཟང་པོ་མྱུར་དུ་བསྡོགས་ཏེ། རྒྱལ་པོ་ཀོའུ་རབ་བྱ་གང་ན་བ་དེར་སོང་སྟེ་ཕྱིན་པ་དང་རྒྱལ་པོ་ཀོའུ་རབ་བྱ་ལ་འདི་<line/>
སྐད་ཅེས་སྨྲས་སོ། །ལྷ། ཆིབས་པ་བཟང་པོ་བསྡོགས་ལགས་ཏེ། ལྷ་ད་དེའི་དུས་ལ་བབ་པར་དགོངས་སུ་གསོལ། དེ་ནས་རྒྱལ་པོ་ཀོའུ་རབ་བྱ་བཞོན་པ་བཟང་པོ་ལ་ཞོན་ནས་བང་མཛོད་སྟུག་<line/>
</page>
<page index="407" id="204B">པོ་ཅན་ནས་བྱུང་སྟེ་ཚེ་དང་ལྡན་པ་ཡུལ་འཁོར་སྐྱོང་ལ་བལྟ་བ་དང༌། བསྙེན་བཀུར་བྱ་བའི་ཕྱིར་སོང་ནས། དེ་ཇི་ཙམ་བཞོན་པའི་སའི་བར་དུ་བཞོན་པས་སོང་སྟེ་བཞོན་པ་ལས་བབས་ནས་རྐང་པ་ཁོ་ནས་ཀུན་<line/>
དགའ་ར་བར་ཞུགས་སོ། །ཚེ་དང་ལྡན་པ་ཡུལ་འཁོར་སྐྱོང་གིས་རྒྱལ་པོ་ཀོའུ་རབ་བྱ་རྒྱང་རིང་པོ་ཁོ་ན་ནས་འོང་བ་མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་སོ། །རྒྱལ་པོ་ཆེན་པོ་བྱོན་པ་ལེགས་སོ། །<line/>
ཚུར་སྤྱོན། རྒྱལ་པོ་ཆེན་པོ་ཁྱོད་ཉིད་ཀྱི་ཡུལ་ལགས་པས། བཞེད་ན་བདག་ཀྱང་སྟན་ལ་གཡར་དྲོངས་ཤིག །ཀྱེ་ཡུལ་འཁོར་སྐྱོང༌། བདག་གི་ཡུལ་ལགས་མོད་ཀྱི། འོན་ཀྱང་བདག་ཡུལ་འཁོར་སྐྱོང་གིས་<line/>
བདག་སྟན་ལ་གཡར་དྲང་བར་འཚལ་ལོ། །རྒྱལ་པོ་ཆེན་པོ། གདན་མཆིས་ཀྱི། གལ་ཏེ་བཞེད་ན། བཞུགས་ཤིག། དེ་ནས་རྒྱལ་པོ་ཀོའུ་རབ་བྱ། ཚེ་དང་ལྡན་པ་ཡུལ་འཁོར་སྐྱོང་དང་ལྷན་ཅིག །མངོན་དུ་<line/>
ཡང་དག་པར་དགའ་བར་འགྱུར་བ་དང༌། མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ཏེ། ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་རྒྱལ་པོ་ཀོའུ་རབ་བྱས། ཚེ་དང་ལྡན་པ་ཡུལ་<line/>
འཁོར་སྐྱོང་ལ་འདི་སྐད་ཅེས་སྨྲས་སོ། །ཤེས་ལྡན་ཡུལ་འཁོར་སྐྱོང༌། གལ་ཏེ་རིགས་དམན་པའམ། ལོངས་སྤྱོད་རྣམས་ཡོངས་སུ་ཟད་པའམ། གཏུགས་པར་གྱུར་ན། སྐྲ་དང་ཁ་སྤུ་བྲེགས་ཏེ་གོས་<line/>
ངུར་སྨྲིག་བགོས་ནས་དད་པ་ཡང་དག་པར་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བ་ཡོད་ན། བདག་ཅག་རིགས་ནི། ཀོའུ་རབ་བྱ་ཡིན་ལ། ལོངས་སྤྱོད་ནི། རྒྱ་ཆེ་བ་ཡིན་གྱི། འདི་ལྟར། ཁོ་བོས་<line/>
</page>
<page index="408" id="205A">༄༅། །ཤེས་ལྡན་ཡུལ་འཁོར་སྐྱོང་ལ་ལོངས་སྤྱོད་ཀྱི་སྐལ་བ་བདག་ལས་བགོ་བཤའ་བྱའི། ཤེས་ལྡན་ཡུལ་འཁོར་སྐྱོང་ཚུར། ཁྱོད་འདུག་ལ་འདོད་པ་དག་ལ་ཡོངས་<line/>
སུ་སྤྱོད་ཅིག །སྦྱིན་པ་དག་ཐོང་ཞིག །བསོད་ནམས་དག་གྱིས་ཤིག །རྒྱལ་པོ་ཆེན་པོ། ཆ་མ་ལགས་པའི་མགྲོན་དུ་འབོད་པས་མགྲོན་དུ་འབོད་ཀྱི། འཚམ་པས་ནི། མ་ལགས་སོ། །ཁྱོད་ལྟ་བུས་བདག་འདྲ་<line/>
བའི་སྐྱེས་བུ་མཁས་པ་འདི་ལྟ་བུའི་མགྲོན་དུ་འབོད་པས་མགྲོན་དུ་ཡང་མ་འབོད་ཅིག །བདག་གིས་ཤེས་ལྡན་ཡུལ་འཁོར་སྐྱོང་དང་འཚམ་པའི་མགྲོན་དུ་འབོད་པས་མགྲོན་དུ་འབོད་པ་ཇི་ལྟ་བུ་ཞིག་ལགས་<line/>
རྒྱལ་པོ་ཆེན་པོ་ཚུར་སྤྱོན། ཁྱོད་ཀྱིས་འདི་སྐད་ཅེས། ཀྱེ་ཡུལ་འཁོར་སྐྱོང༌། ཁོ་བོའི་ཡུལ་འབྱོར་ཅིང་གནོད་པ་མེད་པ། བསྡོ་བ་མེད་ཅིང་འཚེ་བ་མེད་ལ། སློང་བ་པོའི་བསོད་སྙོམས་རྙེད་སླ་བ་<line/>
ཡིན་གྱི། ཤེས་ལྡན་ཡུལ་འཁོར་སྐྱོང༌། བང་མཛོད་སྟུག་པོ་ཅན་འདིར་མནོས་ཤིག་དང༌། བདག་གིས་ཤེས་ལྡན་ཡུལ་འཁོར་སྐྱོང་ཆོས་བཞིན་གྱིས་བསྲུང་བ་དང༌། བསྐྱབ་པ་དང༌། སྦ་བར་<line/>
བྱའོ༑ ༑ཞེས་བགྱི་བ་ལགས་ན། རྒྱལ་པོ་ཆེན་པོ། སེམས་མངོན་པར་དད་པ་གང་ལགས་པ་དེ་ཙམ་གྱིས་བགྱིས་ལགས་ཏེ་འཚལ་ལོ། །གཞན་ཡང༌། གལ་ཏེ་ཞུས་པ་ལུང་བསྟན་པའི་ཕྱིར་སྐབས་<line/>
ཕྱེ་ན། ཤེས་ལྡན་ཡུལ་འཁོར་སྐྱོང་ལ་བདག་ཞུ་ལགས་སོ། །རྒྱལ་པོ་ཆེན་པོ། །གསུངས་ཤིག །ཐོས་ནས་ཁྱོད་ལ་རིག་པར་བགྱིའོ། །ཀྱེ་ཡུལ་འཁོར་སྐྱོང༌། བཞི་པོ་འདི་དག་ནི། ཡོངས་སུ་ཉམས་པ་<line/>
</page>
<page index="409" id="205B">ལགས་ཏེ། དེ་དག་གིས་ཡོངས་སུ་ཉམས་པའི་རིགས་ཀྱི་བུ་དག །སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འགྱུར་<line/>
རོ༑ ༑བཞི་གང་ཞེ་ན། འདི་ལྟ་སྟེ། རྒ་བས་ཡོངས་སུ་ཉམས་པ་དང༌། ནད་ཀྱིས་ཡོངས་སུ་ཉམས་པ་དང༌། ཉེ་དུས་ཡོངས་སུ་ཉམས་པ་དང༌། ལོངས་སྤྱོད་ཀྱིས་ཡོངས་སུ་ཉམས་པའོ། །ཀྱེ་ཡུལ་འཁོར་<line/>
སྐྱོང༌། རྒ་བས་ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུ་རྒས་འཁོགས། གཏུགས་པར་གྱུར་ནས་དེ་འདི་སྙམ་དུ་སེམས་ཏེ། ད་ནི། བདག་རྒས། འཁོགས། གཏུགས་པས། བདག་<line/>
གིས་རེ་ཞིག་འདོད་པ་དག་བདོག་ཀྱང་ལོངས་སྤྱད་པར་སླ་བ་མ་ཡིན་ན། མི་བདོག་ན། ལྟ་སྨོས་ཀྱང་ཅི་དགོས། མ་ལ་བདག་སྐྲ་དང་ཁ་སྦུ་བྲེགས་ལ། གོས་ངུར་སྨྲིག་བགོས་ནས། དད་པ་ཡང་དག་<line/>
པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ༌། །སྙམ་ནས། དེ་རྒ་བའི་ཡོངས་སུ་ཉམས་པས་ཡོངས་སུ་ཉམས་པ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་<line/>
ནས་ཁྱིམ་མེད་པར་རབ་ཏུ་འབྱུང་སྟེ། འདི་ནི། རྒ་བས་ཡོངས་སུ་ཉམས་པ་ཞེས་བྱའོ། །ཤེས་ལྡན་ཡུལ་འཁོར་སྐྱོང་རྒ་བས་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན། སྐྲ་དང་ཁ་སྤུ་བྲེགས་<line/>
ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ༌། །དེ་ཅིའི་ཕྱིར་ཞེ་ན། ཤེས་ལྡན་ཡུལ་འཁོར་སྐྱོང་ནི། གཞོན་ནུ་ཐོར་བུ་ལང་ཚོ་ལ་བབ་པ། སྐྲ་ནག་པ།<line/>
</page>
<page index="410" id="206A">༄༅། །ན་ཚོད་དར་ལ་བབ་པ་དང་ལྡན་པ་ཡིན་ཏེ། གང་གི་ཚེ། རྩེད་མོ་དང༌། དགའ་བ་དང༌། མ་གུ་བ་དང༌། ཆ་བ་དང༌། བརྒྱན་པའི་གནས་ལ་བརྩོན་པ་དང་ལྡན་པས་གནས་<line/>
པར་བྱ་བ་དེའི་ཚེ། ཉེ་དུ་རྣམས་མཆི་མས་བརྣངས་ཤིང་ངུ་བཞིན་དང་བཅས་པས་མ་རངས་བཞིན། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་<line/>
མེད་པར་རབ་ཏུ་བྱུང་ན། ཤེས་ལྡན་ཡུལ་འཁོར་སྐྱོང་གིས། ཅི་ཞིག་ཤེས། མཐོང༌། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་<line/>
ཁྱིམ་མེད་པ་རབ་ཏུ་བྱུང༌། དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །ཀྱེ་ཤེས་ལྡན་ཡུལ་འཁོར་སྐྱོང༌། ནད་ཀྱིས་ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུ་ན་བ། སྡུག་བསྔལ་<line/>
པ༑ ནད་ཚབས་ཆེ་བར་གྱུར་ནས་དེ་འདི་སྙམ་དུ་སེམས་ཏེ། བདག་ནི། ན་བ། སྡུག་བསྔལ་བ། ནད་ཚབས་ཆེ་བས། བདག་གིས་རེ་ཞིག་འདོད་པ་དག་བདོག་ཀྱང༌། ལོངས་སྤྱད་པར་སླ་བ་མ་ཡིན་ན།<line/>
མི་བདོག་ན། ལྟ་སྨོས་ཀྱང་ཅི་དགོས། མ་ལ་བདག་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་ཞེས་བྱ་བ་ནས་རབ་ཏུ་འབྱུང་ངོ༌། །ཞེས་བྱ་བའི་བར་གོང་མ་བཞིན་དུའོ། །དེ་ནད་ཀྱིས་<line/>
ཡོངས་སུ་ཉམས་པས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་ཞེས་བྱ་བ་ནས་རབ་ཏུ་འབྱུང་ཞེས་བྱ་བའི་བར་གོང་མ་བཞིན་དུའོ། །འདི་ནི། ནད་ཀྱིས་ཡོངས་སུ་ཉམས་པ་ཞེས་བྱའོ། །<line/>
</page>
<page index="411" id="206B">ཤེས་ལྡན་ཡུལ་འཁོར་སྐྱོང་ནི། ནད་ཀྱིས་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཞེས་བྱ་བ་ནས་རབ་ཏུ་བྱུང་ངོ༌། །<line/>
ཞེས་བྱ་བའི་བར་གོང་མ་བཞིན་དུའོ། །དེ་ཅིའི་ཕྱིར་ཞེ་ན། ཤེས་ལྡན་ཡུལ་འཁོར་སྐྱོང༌། གནོད་པ་མེད་ཅིང༌། ནད་མེད་པའི་རང་བཞིན་ཅན་དང༌། རན་པར་འཇུག་པའི་དྲོད་དང་ལྡན་པ་སྟེ། ཧ་ཅང་བསིལ་བ་<line/>
མ་ཡིན་པ་དང༌། ཧ་ཅང་ཚ་བ་མ་ཡིན་པ་དང༌། ཁམས་སྙོམས་པས་གནོད་པ་མེད་པ་དང་ལྡན་པས་ཁྱོད་ཀྱིས་ཟོས་པ་དང༌། འཐུངས་པ་དང༌། འཆོས་པ་དང༌། མྱངས་པ་རྣམས་ལེགས་པར་བདེ་བར་<line/>
འཇུ་བར་འགྱུར་ན། ཤེས་ལྡན་ཡུལ་འཁོར་སྐྱོང༌། དེ་ལ་ཅི་ཞིག་ཤེས། མཐོང་ཞེས་བྱ་བ་ནས་རབ་ཏུ་འབྱུང་ཞེས་བྱ་བའི་བར་གོང་མ་བཞིན་དུའོ། །དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །<line/>
ཀྱེ་ཡུལ་འཁོར་སྐྱོང༌། ཉེ་དུས་ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུའི་ཉེ་དུ་རྣམས་རབས་ཆད། ཉེ་དུ་རྣམས་ཁ་བཏག་ནས་དེ་འདི་སྙམ་དུ་སེམས་ཏེ། བདག་གི་ཉེ་དུ་རྣམས་རབས་<line/>
ཆད༑ ཉེ་དུ་རྣམས་ཁ་བཏགས་པས། མ་ལ་བདག་སྐྲ་དང་ཁ་སྤུ་བྲེགས་ནས་ཞེས་བྱ་བ་ནས་རབ་ཏུ་འབྱུང་བ་ཞེས་བྱའོ། །ཞེས་བྱ་བའི་བར་གོང་མ་བཞིན་དུའོ། །དེ་ཉེ་དུས་ཡོངས་སུ་ཉམས་པས་ཡོངས་<line/>
སུ་ཉམས་པ་སྐྲ་དང་ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ངོ༌། །ཞེས་བྱ་བའི་བར་གོང་མ་བཞིན་དུའོ། །འདི་ནི། ཉེ་དུས་ཡོངས་སུ་ཉམས་པ་ཞེས་བྱའོ། །ཤེས་ལྡན་ཡུལ་འཁོར་སྐྱོང་ནི། ཉེ་<line/>
</page>
<page index="412" id="207A">༄༅། །དུས་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་<line/>
ཏུ་བྱུང་ངོ༌། །དེ་ཅིའི་ཕྱིར་ཞེ་ན། ཡུལ་འཁོར་སྐྱོང་གི་ཉེ་དུ་ནི། ཀོའུ་རབ་བྱའི་རིགས་ནས་བཟུང་སྟེ་བརྒྱུད་པ། བང་མཛོད་སྟུག་པོ་ཅན་འདི་ཉིད་ན་རྒྱས་པར་ཡོད་ན། ཤེས་ལྡན་ཡུལ་འཁོར་སྐྱོང་<line/>
གིས། ཅི་ཞིག་ཤེས། མཐོང་ཞེས་བྱ་བ་ནས་རབ་ཏུ་བྱུང་ཞེས་བྱ་བའི་བར་གོང་མ་བཞིན་དུའོ། །དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །ཀྱེ་ཡུལ་འཁོར་སྐྱོང༌། ལོངས་སྤྱོད་ཀྱིས་<line/>
ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུའི་ལོངས་སྤྱོད་བསྲབས་པ་དང༌། ཡོངས་སུ་ཟད་པ་དང༌། གཏུགས་པར་གྱུར་ནས། དེ་འདི་སྙམ་དུ་སེམས་ཏེ། བདག་གི་ལོངས་སྤྱོད་ནི། བསྲབས་<line/>
པ་དང༌། ཡོངས་སུ་ཟད་པ་དང༌། གཏུགས་པར་གྱུར་གྱི། མ་ལ་བདག་སྐྲ་དང༌། ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ངོ༌། །ཞེས་བྱ་བའི་བར་དུའོ། །དེ་ལོངས་སྤྱོད་ཡོངས་སུ་ཉམས་པས་ཡོངས་སུ་<line/>
ཉམས་པ་སྐྲ་དང་ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ངོ༌། །ཞེས་བྱ་བའི་བར་གོང་མ་བཞིན་དུའོ། །འདི་ནི། ལོངས་སྤྱོད་ཀྱིས་ཡོངས་སུ་ཉམས་པ་ཞེས་བྱའོ། །ཤེས་ལྡན་ཡུལ་འཁོར་སྐྱོང་<line/>
ནི། ལོངས་སྤྱོད་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན་ཞེས་བྱ་བ་ནས་རབ་ཏུ་བྱུང་ངོ༌། །ཞེས་བྱ་བའི་བར་གོང་མ་བཞིན་དུའོ། །ཤེས་ལྡན་ཡུལ་འཁོར་སྐྱོང་ནི། བང་མཛོད་སྟུག་པོ་ཅན་<line/>
</page>
<page index="413" id="207B">འདི་ན། རིགས་མཆོག་དང༌། རིགས་བཟང་པོ་ཡིན་པས་འདི་ལྟ་སྟེ། ལོངས་སྤྱོད་ཆེན་པོ་དང་ལྡན་པ་ཡིན་ན། འདི་ལ་ཤེས་ལྡན་ཡུལ་འཁོར་སྐྱོང་གིས། ཅི་ཞིག་ཤེས། མཐོང༌། ཐོས། རྟོགས་ནས་སྐྲ་དང་<line/>
ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང༌། དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །རྒྱལ་པོ་ཆེན་པོ། བཞི་པོ་འདི་དག །བཅོམ་<line/>
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས། ཡིད་འབྱུང་བའི་ལམ་དུ་གསུངས་ཏེ། ཡིད་འབྱུང་བ་དེ་དག་གིས་ཡིད་བྱུང་ནས། རིགས་<line/>
ཀྱི་བུ་རྣམས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འགྱུར་ཏེ། རྒྱལ་པོ་ཆེན་པོ། འཇིག་རྟེན་འདི་ཐམས་ཅད་ནི། རྒ་བས་<line/>
ཉེ་བར་ཁྲིད་པ་ཡིན། འཇིག་རྟེན་འདི་ནི། རྗེས་སུ་འགྲོ་བ་མེད་པས་སྐྱབས་མེད་པ་ཡིན། འཇིག་རྟེན་འདི་ནི། ཐམས་ཅད་བོར་ཏེ་འགྲོ་བར་འགྱུར་བས་བདོག་པ་མེད་པ་ཡིན། འཇིག་རྟེན་འདི་ནི། ངོམས་<line/>
མི་ཤེས་ཏེ། སྲེད་པས་འཁོལ་བས་ཆོག་མི་ཤེས་པ་ཡིན་པར་བདག་གིས་ཤེས། མཐོང༌། ཐོས། རྟོགས་ནས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་<line/>
མེད་པར་རབ་ཏུ་བྱུང་ངོ༌། །བདག་གིས། མདོར་བསྡུས་ཏེ་གསུངས་ཤིང་རྣམ་པར་མ་ཕྱེ་བ་འདིའི་དོན་རྒྱས་པར་འཚལ་བར་མི་འགྱུར་བས། ཤེས་ལྡན་ཡུལ་འཁོར་སྐྱོང་གིས། དོན་དེ་ཉིད་ཅི་ནས། བདག་གིས་<line/>
</page>
<page index="414" id="208A">༄༅། །ཤེས་ལྡན་ཡུལ་འཁོར་སྐྱོང་གིས་མདོར་བསྡུས་ཏེ་གསུངས་ཤིང་རྣམ་པར་མ་ཕྱེ་བ་འདི་ནི་དོན་རྒྱས་པར་འཚལ་བར་འགྱུར་བར་རྒྱས་པར་བཤད་དུ་གསོལ། ཤེས་ལྡན་<line/>
ཡུལ་འཁོར་སྐྱོང་གིས་འདི་སྐད་ཅེས། འཇིག་རྟེན་འདི་ཐམས་ཅད་ནི། རྒ་བས་ཉེ་བར་ཁྲིད་པ་ཡིན་ནོ། །ཞེས་གསུངས་པ་གང་ཡིན་པ་དེ། ཤེས་ལྡན་ཡུལ་འཁོར་སྐྱོང་གིས་ཅི་ལས་དགོངས་ཏེ་<line/>
གསུངས། དེའི་ཕྱིར་རྒྱལ་པོ་ཆེན་པོ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག །རྒྱལ་པོ་ཆེན་པོ། ཇི་སྙམ་དུ་སེམས། གང་གི་ཚེ་ཁྱོད་ལོ་ཉི་ཤུའམ། ཉི་ཤུ་རྩ་ལྔ་ལོན་པར་<line/>
གྱུར་པ་ན། ན་ཚོད་ཀྱིས་གཞོན་ནུ་ཐོར་བུ། ལང་ཚོ་ལ་བབ་པ། སྐྲ་ནག་པ། ཉམས་རྩལ་བདོ་བ་དང་ལྡན་པ་དེ་དང༌། ད་ལྟར་གྱི་ལུས་སུ་འདི་ལྟ་སྟེ། ཚེའམ། ཁ་དོག་གམ། སྟོབས་སམ། ཤུགས་<line/>
སམ། སྨྲ་དངགས་སམ། སྲིད་དུའམ། སྦོམ་དུ་མཉམ་ཞིང་མཚུངས་པར་མཐོང་ངམ། ཀྱེ་ཡུལ་འཁོར་སྐྱོང༌། གང་གི་ཚེ་བདག་ལོ་ཉི་ཤུའམ། ལོ་ཉི་ཤུ་རྩ་ལྔ་ལོན་པར་གྱུར་པ་ན། ན་ཚོད་ཀྱིས་<line/>
གཞོན་ནུ་ཐོར་བུ། ལང་ཚོ་ལ་བབ་པ། སྐྲ་ནག་པ། ཉམས་རྩལ་བདོ་བ་དང་ལྡན་པ་དེ་དང༌། ད་ལྟར་གྱི་ལུས་སུ་འདི་ལྟ་སྟེ། ཚེའམ། ཁ་དོག་གམ། སྟོབས་སམ། ཤུགས་སམ། སྲིད་དུའམ། སྦོམ་<line/>
དུའམ། སྨྲ་དངགས་སུ་མཉམ་ཞིང་མཚུངས་པར་མ་མཐོང་སྟེ། ད་ནི། བདག་ན་ཚོད་ཀྱིས་ལོ་བརྒྱད་ཅུ་ལོན་པས། རྒས་འཁོགས། གཏུགས་ཏ། བར་འགའ་བདག་འདུག་པ་དང༌། ལངས་པ་<line/>
</page>
<page index="415" id="208B">ཡང་གཞན་གྱི་བྱ་དགོས་སོ། །རྒྱལ་པོ་ཆེན་པོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས། འདི་ལས་དགོངས་ནས་འཇིག་<line/>
རྟེན་འདི་ཐམས་ཅད་ནི། རྒ་བས་ཉེ་བར་ཁྲིད་པ་ཡིན་ནོ། །ཞེས་གསུངས་པ་དེ། བདག་གིས་ཤེས། མཐོང༌། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་<line/>
ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ལ་ནི། བདག་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང་གང་ལ་རངས་ཏེ་བཟོད་པ་དེ་ལ་བདག་ཀྱང་རངས་ཏེ་བཟོད་དོ། །གང་ཡང་ཤས་ལྡན་ཡུལ་འཁོར་<line/>
སྐྱོང་འདི་སྐད་ཅེས། འཇིག་རྟེན་འདི་ནི། རྗེས་སུ་འགྲོ་བ་མེད་པས་སྐྱབས་མེད་པ་ཡིན་ནོ། །ཞེས་གསུངས་པ། བདག་ལ་ནི། བུ་དང༌། ཆུང་མ་དང༌། བྲན་དང༌། ལས་བགྱིད་པ་དང༌། བཞད་གད་པ་དང༌། སྐྲ་<line/>
མཁན་དང༌། ཁྲུས་མཁན་དང༌། འདུལ་སྦྱོང་མཁན་དང༌། གླང་པོ་ཆེ་ལ་ཞོན་པ་དང༌། རྟ་རྐྱ་དང༌། ཤིང་རྟ་པ་དང༌། བཤན་ཐོགས་དང༌། གཞུ་འཛིན་པ་དང༌། འདྲོལ་བུ་དང༌། གོ་རེ་ལོང་བགྱིད་པ་དང༌།<line/>
བྲོ་གར་ལེན་པ་རྣམས་དང༌། རྒྱལ་པོའི་བུ་དཔའ་བ། རྟུལ་ཕོད་པ། རབ་ཏུ་གནོན་ཚན་པོ་ཆེ་ཆེན་པོ་དང་ལྡན་པ། གང་དག་བདག་གི་གཤེད་མ་ཕྱིར་རྒོལ་བ་མི་མཛའ་བ་དག་མཆིས་པ་སླར་འཇོམས་པར་<line/>
བགྱིད་པ་མཆིས་ན། འོན་ཀྱང་ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་འདི་ནི། རྗེས་སུ་འགྲོ་བ་མེད་པས་སྐྱབས་མེད་པ་ཡིན་ནོ། །ཞེས་གསུངས་པ་དེ། ཤེས་ལྡན་ཡུལ་འཁོར་སྐྱོང་གིས་<line/>
</page>
<page index="416" id="209A">༄༅། །ཅི་ལ་དགོངས་ཏེ་གསུངས། རྒྱལ་པོ་ཆེན་པོ། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་བ་དེ་བཞིན་དུ་ལན་ཐོབ་ཅིག །རྒྱལ་པོ་ཆེན་པོ། ད་ལྟར་ཁྱོད་ལ་ལུས་<line/>
ཀྱི་གནོད་པ་འགའ་མཆིས་སམ། ཀྱེ་ཡུལ་འཁོར་སྐྱོང༌། བདག་ལ་མཆིས་ཏེ། ད་ལྟར་རླུང་གིས་རྒྱབ་ཏུ་གནོད་དོ། །རྒྱལ་པོ་ཆེན་པོ། གང་གི་ཚེ་རླུང་གིས་རྒྱབ་ཏུ་གནོད་པར་གྱུར་པ་དེའི་ཚེ། བདག་<line/>
གི་བུ་དང༌། ཆུང་མ་དང༌། བྲན་དང༌། ལས་བྱེད་པ་དང༌། བཞད་གད་པ་དང༌། སྐྲ་མཁན་དང༌། ཁྲུས་མཁན་དང༌། འདུལ་སྦྱོང་མཁན་དང༌། གླང་པོ་ཆེ་ལ་ཞོན་པ་དང༌། རྟ་རྐྱ་དང༌། ཤིང་རྟ་པ་དང་<line/>
བཤན་ཐོགས་དང༌། གཞུ་འཛིན་དང༌། འདྲོལ་བུ་དང༌། གོ་རེ་ལོང་བྱེད་པ་དང༌། བྲོ་གར་ལེན་པ་དང༌། རྒྱལ་པོའི་བུ་དཔའ་བ། རྟུལ་ཕོད་པ། རབ་ཏུ་གནོན་ཚན་པོ་ཆེ་ཆེན་པོ་དང་ལྡན་པ་གང་དག་<line/>
ཡིན་པ་ཚུར། བདག་ལ་སྐྱེས་ཤིང་བྱུང་བའི་སྡུག་བསྔལ་དྲག་པོ། རྩུབ་པ། ཚ་བ། མི་བཟོད་པ། ཡིད་དུ་མི་འོང་བའི་ཚོར་བ་རྣམས་ཆོམས་ཤིག །ཅེས་བགྱིས་ན། འགྲུབ་བམ། ཀྱེ་ཡུལ་འཁོར་<line/>
སྐྱོང༌། མ་ལགས་སོ། །གང་གི་ཚེ་རླུང་གིས་བདག་གི་རྒྱབ་ཏུ་གནོད་པར་གྱུར་པ་དེའི་ཚེ། བདག་གི་བུ་དང༌། ཆུང་མ་དང༌། བྲན་དང༌། ལས་བགྱིད་པ་དང༌། བཞད་གད་པ་དང༌། སྐྲ་མཁན་དང༌།<line/>
ཁྲུས་མཁན་དང༌། འདུལ་སྦྱོང་མཁན་དང༌། གླང་པོ་ཆེའི་གཉར་ཞོན་པ་དང༌། རྟ་རྐྱ་དང༌། ཤིང་རྟ་པ་དང༌། བཤན་ཐོགས་དང༌། གཞུ་འཛིན་དང༌། འདྲོལ་བུ་དང༌། གོ་རེ་ལོང་བགྱིད་པ་དང༌།<line/>
</page>
<page index="417" id="209B">བྲོ་གར་ལེན་པ་དང༌། རྒྱལ་པོའི་བུ་དཔའ་བ། རྟུལ་ཕོད་པ། རབ་ཏུ་གནོན་ཚན་པོ་ཆེ་ཆེན་པོ་དང་ལྡན་པ་གང་དག་ཡིན་པ་ཚུར་བདག་ལ་བྱུང་ཞིང་སྐྱེས་པའི་སྡུག་བསྔལ་དྲག་པོ་རྩུབ་པ། ཚ་བ། མི་<line/>
བཟོད་པ། ཡིད་དུ་མི་འོང་བའི་ཚོར་བ་རྣམས་ཆོམས་ཤིག །ཅེས་བགྱིས་ཀྱང་མི་འགྲུབ་ཀྱི། དེའི་ཚེ་བདག་འབའ་ཞིག་སྡུག་བསྔལ་དྲག་པོ། རྩུབ་བ། ཚ་བ། མི་བཟོད་པ། ཡིད་དུ་མི་འོང་བའི་ཚོར་བ་རྣམས་<line/>
མྱོང་ངོ༌། །རྒྱལ་པོ་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེ་འདི་ལས་དགོངས་ནས། འཇིག་རྟེན་འདི་ནི། རྗེས་སུ་འགྲོ་བ་མེད་དེ་<line/>
སྐྱབས་མེད་པ་ཡིན་ནོ། །ཞེས་གསུངས་པ་དེ་བདག་གིས་ཤེས། མཐོང༌། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་<line/>
སྟེ༑ དེ་ལ་ནི། བདག་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང་གང་ལ་རངས་ཏེ་བཟོད་པ་དེ་ལ་བདག་ཅག་ཀྱང་རངས་ཏེ་བཟོད་དོ། །གང་ཡང་ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་<line/>
འདི་ནི། ཐམས་ཅད་བོར་ནས་འགྲོ་བར་འགྱུར་བས་བདོག་པ་མེད་པ་ཡིན་ནོ། །ཞེས་གསུངས་པ། ཀྱེ་ཡུལ་འཁོར་སྐྱོང༌། བདག་ཅག་ལ་བུ་དང༌། ཆུང་མ་དང༌། བྲན་དང༌། ལས་བགྱིད་པ་དང་ཞེས་<line/>
བྱ་བ་ནས་རྒྱལ་པོའི་བུ་རྣམས་མཆིས་ཏེ་ཞེས་བྱ་བའི་བར་གོང་མ་བཞིན་དུའོ། །གང་དག་བདག་མཚན་རྗེ་བཞིན་འབྲེང་ལ། འགྲེང་ན་འགྲེང་བ་དང༌། ཉལ་ན་ཞུགས་ཚེ་བགྱིད་པ་དག་མཆིས་ན། འོན་ཀྱང་<line/>
</page>
<page index="418" id="210A">༄༅། །ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་འདི་ནི། ཐམས་ཅད་བོར་ཏེ་འགྲོ་བར་འགྱུར་བས་བདོག་པ་མེད་པ་ཡིན་ནོ། །ཞེས་གསུངས་པ་དེ། ཤེས་ལྡན་ཡུལ་<line/>
འཁོར་སྐྱོང་གིས་ཅི་ལས་དགོངས་ཏེ་གསུངས། རྒྱལ་པོ་ཆེན་པོ། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག །རྒྱལ་པོ་ཆེན་པོ་ཇི་སྙམ་དུ་སེམས། གང་<line/>
གི་ཚེ་སྐྱེ་བོ་མང་པོ་ལ་མི་སྡུག་པ། སྐྱེ་བོ་མང་པོ་མི་འདོད་པ། སྐྱེ་བོ་མང་པོ་མི་དགའ་བ། སྐྱེ་བོ་མང་པོའི་ཡིད་དུ་མི་འོང་བ། འཇིག་རྟེན་ཐམས་ཅད་ཀྱི་ཐུན་མོང་འདི་ལྟ་སྟེ། འཆི་བ་ཞེས་བྱ་བའི་ཆོས་དེ་<line/>
འོངས་པར་གྱུར་པ་དེའི་ཚེ། བདག་གི་བུ་དང༌། ཆུང་མ་དང༌། བྲན་དང༌། ལས་བྱེད་པ་ཞེས་བྱ་བ་ནས་རྒྱལ་པོའི་བུ་དག་ཚུར་ཞེས་བྱ་བའི་བར་དུའོ། །གང་དག་འཇིག་རྟེན་འདི་ནས་འཇིག་རྟེན་ཕ་རོལ་ཏུ་<line/>
འགྲོ་བའི་ཕྱི་བཞིན་ཤོག་ཅིག །ཅེས་བགྱིས་ན། འགྲུབ་བམ། ཀྱེ་ཡུལ་འཁོར་སྐྱོང་མ་ལགས་སོ། །ཀྱེ་ཡུལ་འཁོར་སྐྱོང༌། གང་གི་ཚེ་སྐྱེ་བོ་མང་པོ་ལ་མི་སྡུག་པ། སྐྱེ་བོ་མང་པོ་མི་འདོད་པ། སྐྱེ་<line/>
བོ་མང་པོ་མི་དགའ་བ། སྐྱེ་བོ་མང་པོའི་ཡིད་དུ་མི་འོང་བ། འཇིག་རྟེན་ཐམས་ཅད་ཀྱི་ཐུན་མོང་འདི་ལྟ་སྟེ། འཆི་བ་ཞེས་བྱ་བའི་ཆོས་དེ་འོངས་པར་གྱུར་པ་དེའི་ཚེ། བདག་གི་བུ་དང༌། ཆུང་མ་དང༌།<line/>
བྲན་དང༌། ལས་བགྱིད་པ་རྣམས་དང་ཞེས་བྱ་བ་ནས་རྒྱལ་པོའི་བུའི་བར་གང་དག་ཡིན་པ་ཚུར་ཞེས་བྱ་བའི་བར་དུའོ། །བདག་འཇིག་རྟེན་འདི་ནས་འཇིག་རྟེན་ཕ་རོལ་དུ་མཆི་བའི་ཕྱི་བཞིན་ཤོག་<line/>
</page>
<page index="419" id="210B">ཅིག་ཅེས་བགྱིས་ཀྱང་མི་འགྲུབ་སྟེ། བདག་འབའ་ཞིག་འཇིག་རྟེན་འདི་ནས་འཇིག་རྟེན་ཕ་རོལ་ཏུ་མཆི་བར་འགྱུར་རོ། །རྒྱལ་པོ་ཆེན་པོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས། འདི་ལས་དགོངས་ནས་འཇིག་རྟེན་འདི་ནི། ཐམས་ཅད་བོར་ཏེ་འགྲོ་བར་འགྱུར་བས། བདོག་པ་མེད་པ་ཡིན་ནོ། །ཞེས་གསུངས་པ་དེ།<line/>
བདག་གིས་ཤེས། མཐོང༌། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ལ་ནི། བདག་རངས་ཏེ་བཟོད་དོ། །<line/>
ཤེས་ལྡན་ཡུལ་འཁོར་སྐྱོང་གང་ལ་རངས་ཏེ་བཟོད་པ་དེ་ལ་བདག་ཀྱང་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང༌། གང་ཡང་འདི་སྐད་ཅེས། འཇིག་རྟེན་འདི་ནི། ངོམས་མི་ཤེས་ཤིང་སྲེད་པས་བཀོལ་<line/>
བས་ཆོག་མི་ཤེས་པ་ཡིན་ནོ། །ཞེས་གསུངས་པ། ཀྱེ་ཡུལ་འཁོར་སྐྱོང༌། བདག་སྒྲ་ངན་རྒྱས་པའི་འདི་ཉིད་ལ་ཡོངས་སུ་སྤྱོད་ཅིང༌། བཙུན་མོ་མང་པོ་དང༌། མཛོད་དང༌། བང་མཛོད་རྒྱས་པ་ལ་ཡོངས་སུ་ལོངས་<line/>
སྤྱོད་ན། འོན་ཀྱང་ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་འདི་ནི། ངོམས་མི་ཤེས་ཤིང་སྲེད་པས་བཀོལ་བས་ཆོག་མི་ཤེས་པ་ཡིན་ནོ། །ཞེས་གསུངས་པ་དེ། ཤེས་ལྡན་ཡུལ་འཁོར་<line/>
སྐྱོང་གིས་ཅི་ལས་དགོངས་ཏེ་གསུངས། རྒྱལ་པོ་ཆེན་པོ། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག །རྒྱལ་པོ་ཆེན་པོ་ཇི་སྙམ་དུ་སེམས། ཁྱོད་འདི་ན་སྒྲ་ངན་རྒྱས་པ་<line/>
</page>
<page index="420" id="211A">༄༅། །ལ་ཡོངས་སུ་སྤྱོད་ཅིང༌། བཙུན་མོ་མང་པོ་དང༌། མཛོད་དང༌། བང་མཛོད་རྒྱས་པ་ལ་ཡོངས་སུ་སྤྱོད་པ་ལས། ཤར་ཕྱོགས་ནས་མི་ཡིད་གཅུགས་པ། ཡིད་ཆེས་པ་<line/>
བརྟན་པོ། འཇིག་རྟེན་ལ་མི་སླུ་བ་ཞིག་འོངས་ནས། དེ་འདི་སྐད་ཅེས། ལྷ། བདག་ཤར་ཕྱོགས་ནས་འདིར་མཆི་བ་ན། དེ་ན་བདག་གིས་ལྗོངས་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་<line/>
པ༑ སྐྱེ་བོ་དང་མི་མང་པོས་རབ་ཏུ་གང་བ་དག་ཅིག་མཐོང་སྟེ། ལྷ། ལྗོངས་དེ་དག་འདི་ལྟ་བུའི་དཔུང་དང༌། འདི་ལྟ་བུའི་དབྱིག་དང༌། འདི་ལྟ་བུའི་བཞོན་པས་དྲ་མ་དྲངས་ཏེ། བཞོན་པ་དང་ཆོམས་<line/>
ནས་རྣལ་དུ་དགོད་པར་རུང་ངོ༌། །ཞེས་སྨྲ་ན། རྒྱལ་པོ་ཆེན་པོ་ཇི་སྙམ་དུ་སེམས། ཁྱོད་ཡུལ་དེར་དྲ་མ་དྲངས་ཤིང༌། དྲངས་ནས་བཅོམ་སྟེ་རྣལ་དུ་དགོད་དམ། ཁྱོད་ལྗོངས་དེ་དག་འདོད་དམ། ཀྱེ་<line/>
ཡུལ་འཁོར་སྐྱོང༌། གལ་ཏེ་བདག་གིས་ལྗོངས་དེ་དག། འདི་ལྟ་བུའི་དབྱིག་དང༌། འདི་ལྟ་བུའི་དཔུང་དང༌། འདི་ལྟ་བུའི་བཞོན་པས་དྲ་མ་དྲངས་པ་དང༌། དྲ་མ་དྲངས་ནས་ཆོམས་པ་དང༌། བཅོམ་<line/>
ནས་རྣལ་དུ་དགོད་དུ་རུང་བར་ཤེས་ན། ལྗོངས་དེ་དག་ཏུ་དྲ་མ་དྲངས་ཤིང༌། དྲ་མ་དྲངས་ནས་བཅོམ་ལ། བཅོམ་ནས་རྣལ་དུ་འགོད་དོ། །བདག་ལྗོངས་དེ་དག་ཀྱང་འཚལ་ལོ།། །།འདུལ་<line/>
བ་གཞི། བམ་པོ་སུམ་ཅུ་ལྔ་པ། རྒྱལ་པོ་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་མཁྱེན་ཅིང་གཟིགས་པ་དེས། དེ་ལས་<line/>
</page>
<page index="421" id="211B">དགོངས་ནས། འཇིག་རྟེན་འདི་ནི། ངོམས་མི་ཤེས་ཤིང་སྲེད་པས་བཀོལ་བས་ཆོག་མི་ཤེས་པ་ཡིན་ནོ། །ཞེས་གསུངས་པ་དེ་བདག་གིས་ཤེས། མཐོང༌། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་<line/>
ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ལ་ནི། བདག་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང༌། ཁྱོད་གང་ལ་རངས་ཏེ་བཟོད་པ་དེ་ལ། བདག་<line/>
ཀྱང་རངས་ཏེ་བཟོད་དོ། །ཚེ་དང་ལྡན་པ་ཡུལ་འཁོར་སྐྱོང་གིས་དེ་སྐད་ཅེས་སྨྲས་ནས། གནས་བརྟན་དགྲ་བཅོམ་པས་གཞན་ཡང་འདི་སྐད་ཅེས་སྨྲས་སོ། །འཇིག་རྟེན་དག་ན་ནོར་དང་ལྡན་པའི་མི། །དེ་དག་ཆགས་<line/>
དང་བཅས་པས་གསོག་བྱེད་ཅིང༌། །ནོར་རྣམས་རྙེད་ནས་གཏོང་བར་མི་བྱེད་ལ། །ཕྱིར་ཞིང་འདོད་པ་དོན་དུ་གཉེར་བ་མཐོང༌། །མི་དབང་རྒྱ་མཚོ་མཐའ་ཡིས་གཏུགས་པའི་ས། །ཐག་བཅུག་བཅོམ་སྟེ་ཆམ་དུ་ཕབ་<line/>
ནས་ནི། །རྒྱ་མཚོ་ཚུན་ཆད་ཀྱིས་ཀྱང་མི་ཆོག་སྟེ། །ཆགས་པས་ཕ་རོལ་དོན་དུ་གཉེར་བར་འབད། །མི་དབང་དེ་བཞིན་མི་གཞན་མང་པོ་དག །ཡོངས་སུ་གཟུང་ལ་ངོམས་པ་ཡོད་མིན་པས། །ཆོག་མི་ཤེས་པས་<line/>
རང་གི་ལུས་པོར་ཏེ། །སྲེད་དང་མ་བྲལ་བར་ནི་འཆི་བར་འགྱུར། །སྲོག་ནི་ཐེར་ཟུག་མ་ཡིན་ཚེ་ཐུང་སྟེ། །རྒ་བས་གཟིར་བ་ལ་ནི་སྐྱབས་ཡོད་མིན། །འཆི་བ་ལ་ནི་ནོར་རྗེས་འབྲང་མི་འགྱུར། །ཉེ་དུ་མ་ཡིན་གྲོགས་<line/>
མིན་བུ་མ་ཡིན། །སྤུན་དང་སྲིང་མོ་དེ་བཞིན་གྲོགས་ཀུན་དང༌། །སྙིང་དུ་སྡུག་པའི་ཚོགས་ནི་འདུས་ནས་ནི། །ཀྱེ་མ་ཀྱེ་ཧུད་འདི་ནི་ལྷར་གྱུར་ཅེས། །སྐྲ་བཤིག་མཆི་མ་ཅན་གྱི་གདོང་གིས་ངུ༌། །དེ་ནི་རས་<line/>
</page>
<page index="422" id="212A">༄༅། །ཀྱིས་དཀྲིས་ཏེ་ཕྱུང་ནས་ནི། །མེ་འབར་ནས་ནི་དེ་ནས་སྲེག་པར་བྱེད། །རང་གི་ལས་ཀྱིས་སེམས་ཅན་དེ་ཁྲིད་ནས། །དེ་ཡི་ནོར་རྣམས་བགོ་སྐལ་སྤྱོད་པས་འཕྲོག །འདི་ནི་སྐྱེ་བ་ན་<line/>
ཡང་གཅིག་པུ་སྐྱེས། །འཆི་བ་ན་ཡང་གཅིག་པུ་འཆིར་འགྱུར་ཞིང༌། །གཅིག་པུས་སྡུག་བསྔལ་ཉམས་སུ་འདིར་མྱོང་འགྱུར། །སྐྱེ་བོ་འཁོར་བར་གྲོགས་ཡོད་མ་ཡིན་ནོ། །ཕྱུག་པོའམ་ཡང་ན་བཀྲེན་<line/>
བའམ་བརྟན་པོའམ། །བུས་པ་དེ་བཞིན་གཉིས་ཀས་རེག་མྱོང་ནས། །བརྟན་པོ་དེ་ཡིས་ནམ་ཡང་གཡོགས་མི་འགྱུར། །བུས་པ་བུས་པ་ཡིན་ཕྱིར་རྟག་ཏུ་གཡོ། །བློ་ཆུང་མི་མཁས་རྗེས་སུ་སློབ་བྱེད་<line/>
ཅིང༌། །དེ་ནས་ལས་རྣམས་གསུམ་པོ་བྱེད་འགྱུར་ཞིང༌། །མངལ་དང་འཇིག་རྟེན་ཕ་རོལ་འགྲོ་བར་འགྱུར། །འཁོན་དང་རྗེས་འབྲེལ་སྡུག་བསྔལ་ལས་མི་འགྲོལ། །ཤེས་རབ་ནོར་རྣམས་ཀུན་གྱི་<line/>
མཆོག་ཏུ་གསུངས། །དེ་ཡིས་བདག་ཉིད་ཤེས་པས་བདག་ཉིད་རིག །སྲིད་དང་སྲིད་མིན་བདག་ཉིད་མ་རྟོགས་པས། །བླུན་པོ་སྡིག་པའི་ལས་རྣམས་བྱེད་པ་ཡིན། །ཕྲན་ཚེགས་ཐབས་སམ་ཡང་ན་<line/>
ཆོས་མིན་པའམ། །མཐུ་ཡིས་གཞན་དག་ལས་ནི་གང་འཕྲོག་པ། །ཉེས་བྱས་ལས་བྱེད་འཁོར་བ་ལ་བརྟེན་ནས། །ཉིང་ཏོར་བརྒྱུད་པས་གྲོལ་བར་འགྱུར་མ་ཡིན། །ཇི་ལྟར་རྐུན་པོ་ཁྱིམ་འབིགས་<line/>
བཟུང་ནས་ནི། །སྡིག་པའི་ལས་ཅན་རང་གི་ལས་ཀྱིས་བཅོམ། །དེ་བཞིན་སྐྱེ་རྒུ་ཉེས་བྱེད་འདི་དང་ནི། །འཇིག་རྟེན་ཕ་རོལ་རང་གི་ལས་ཀྱིས་བཅོམ། །ཤིང་ལས་ཤིང་ཐོག་བཞིན་དུ་མི་རྣམས་ནི། །<line/>
</page>
<page index="423" id="212B">གཞོན་དང་བར་མ་རྒན་པོ་རྣམས་ཀྱང་ལྟུང༌། །འདོད་པ་སྣ་ཚོགས་སྟུག་ཅིང་ཡིད་འོང་བ། །རང་བཞིན་དེ་ལྟ་བུ་ཡིས་སེམས་རབ་འཇོམས། །འདོད་པ་རྣམས་ཀྱིས་འདི་འཆིང་ཆགས་པར་འགྱུར། །འདོད་པ་ཡོད་<line/>
ན་འཁོན་དང་འཇིགས་པ་སྐྱེ། །དེ་ལྟས་རྒྱལ་པོ་འདི་ནས་རབ་བྱུང་སྟེ། །དགེ་སྦྱོང་ཉིད་ནི་ཉམས་པ་མེད་མཆོག་ཡིན། །དེ་ནས་རྒྱལ་པོ་ཆེན་པོ་ཀོའུ་རབ་བྱ། ཚེ་དང་ལྡན་པ་ཡུལ་འཁོར་སྐྱོང་གིས་སྨྲས་པ་ལ་<line/>
མངོན་པར་དགའ་སྟེ། ཡི་རང་ནས་རྐང་པ་གཉིས་ལ་མགོ་བོས་ཕྱག་བྱས་ཏེ་སྟན་ལས་ལངས་ནས་སོང་ངོ༌། །བཅོམ་ལྡན་འདས་གླང་པོ་ཆེའི་གྲོང་རྡལ་དུ་བྱོན་པ་དང༌། བྲམ་ཟེ་ཞིག་གིས། བཅོམ་ལྡན་འདས་<line/>
སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་<line/>
རི་བོ་འགྲོ་བ་ལྟར་ཀུན་ནས་བཟང་པ་དེ་རྒྱང་རིང་པོ་ཁོ་ན་ནས་མཐོང་ངོ༌། །མཐོང་ནས་ཀྱང་བཅོམ་ལྡན་འདས་ཀྱི་སྤྱན་སྔར་སོང་ནས་ཚིགས་སུ་བཅད་པས་བསྟོད་པར་བརྩམས་པ། གསེར་གྱི་མདོག་ཅན་<line/>
མིག་ཏུ་སྡུག་པ་དང༌། །དགའ་བའི་འབྱུང་གནས་ཡོན་ཏན་ཀུན་དང་ལྡན། །མི་འདུལ་ཁ་ལོ་སྒྱུར་བ་ལྷ་ཡི་ལྷ། །སྲིད་པའི་རྒྱ་མཚོའི་ཕ་རོལ་བྱོན་པ་ལགས། །དེ་ནས་བཅོམ་ལྡན་འདས་ཀྱིས་འཛུམ་པ་<line/>
མཛད་དོ། །ཆོས་ཉིད་ཀྱིས་གང་གི་ཚེ་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་ན་ཞེས་བྱ་བ་ནས་མཛོད་སྤུར་ནུབ་པར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་<line/>
</page>
<page index="424" id="213A">༄༅། །འདས་ལ་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་བ་བྱས་ནས་ཞུས་པ། ཁ་དོག་སྣ་ཚོགས་སྟོང་གིས་བཀྲ་བ་ཡིས། །ཞེས་བྱ་བ་ནས་ཀུན་དགའ་བོ། དེ་དེ་<line/>
བཞིན་ཏེ། དེ་དེ་བཞིན་ནོ། །ཞེས་བྱ་བའི་བར་གོང་མ་བཞིན་དུའོ། །ཀུན་དགའ་བོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་མེད་རྐྱེན་མེད་པར་<line/>
འཛུམ་པ་མི་མཛད་དོ། །ཀུན་དགའ་བོ། ཁྱོད་ཀྱིས་བྲམ་ཟེ་དེ་བཞིན་གཤེགས་པ་ལ་ཚིགས་སུ་བཅད་པས་བསྟོད་པ་གང་ཡིན་པ་མཐོང་ངམ། བཅོམ་ལྡན་འདས་མཐོང་ལགས་སོ། །འདི་དགེ་<line/>
བའི་རྩ་བ་འདིས་བསྐལ་བ་ཉི་ཤུར་ལོག་པར་ལྟུང་བར་འགྲོ་བར་མི་འགྱུར་ཏེ། འོན་ཀྱང་ལྷ་དང་མི་རྣམས་སུ་ཉིང་མཚམས་སྦྱར་ཞིང་འཁོར་ནས་སྲིད་པ་ཕྱི་མ་དང༌། སྐྱེ་གནས་ཕྱི་མ་དང༌།<line/>
ལུས་ཕྱི་མ་དང༌། བདག་གི་ངོ་བོ་ཐོབ་པ་ཕྱི་མ་ལ། རང་སངས་རྒྱས་བསྟོད་འོས་ཞེས་བྱ་བར་འགྱུར་རོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་<line/>
འདས་ལ་ཞུས་པ། བཙུན་པ། བྲམ་ཟེ་འདིས་བཅོམ་ལྡན་འདས་ལ་ཚིགས་སུ་བཅད་པ་གཅིག་གིས་བསྟོད་པ་དང༌། བཅོམ་ལྡན་འདས་ཀྱིས་རང་བྱང་ཆུབ་ཏུ་ལུང་བསྟན་པ་ལ་གཟིགས། བཅོམ་<line/>
ལྡན་འདས་ཀྱིས་བཀའ་སྩལ་པ། དགེ་སློང་དག། དེ་ལྟར་འབའ་ཞིག་ཏུ་མ་ཟད་ཀྱི། ཇི་ལྟར་འདིས་འདས་པའི་དུས་ན་ཡང་ང་ལ་ཚིགས་སུ་བཅད་པ་གཅིག་གིས་བསྟོད་པས། ངས་གྲོང་མཆོག་<line/>
</page>
<page index="425" id="213B">ལྔ་བྱིན་པ་དེ། ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །དགེ་སློང་དག །སྔོན་བྱུང་བ། ཝཱ་ར་ཎཱ་སིའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ། འབྱོར་པ་དང༌། རྒྱས་པ་དང༌། བདེ་<line/>
བ་དང༌། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་བ་ལ་རྒྱལ་སྲིད་བྱེད་དུ་འཇུག་སྟེ། དེ་ལྷག་པར་སྙན་དངགས་ལ་དགའ་བར་གྱུར་ཏོ། །ཝཱ་ར་ཎཱ་སི་ན་བྲམ་ཟེ་སྙན་དངགས་མཁན་གཞན་<line/>
ཞིག་ཡོད་པ་དེ་ལ། བྲམ་ཟེ་མོས་སྨྲས་པ། བྲམ་ཟེ། གྲང་བའི་དུས་ལ་བབ་ཀྱི། རྒྱལ་པོ་དེའི་སྤྱན་སྔར་སོང་ལ་རྗེས་སུ་མཐུན་པའི་ལེགས་པར་སྨྲ་བ་འགའ་བྱོས་དང༌། གལ་ཏེ་ན་གྲང་བའི་སྐྱབས་ཅུང་ཟད་<line/>
འཐོབ་པར་འགྱུར་རོ། །དེ་སོང་བ་ལས་ཇི་ཙམ་ན། རྒྱལ་པོ་གླང་པོ་ཆེ་ལ་ཞོན་ནས་བྱུང་ངོ༌། །བྲམ་ཟེ་དེས་བསམ་པ། ཅི། བདག་གིས་རྒྱལ་པོ་ལ་བསྟོད་དམ། འོན་ཏེ་གླང་པོ་ཆེ་དམ་པ་ལ་སྙམ་པ་ལས་<line/>
དེ་འདི་སྙམ་དུ་སེམས་ཏེ། གླང་པོ་ཆེ་དམ་པ་འདི་ནི། འཇིག་རྟེན་ཐམས་ཅད་ཀྱིས་སྡུག་ཅིང་ཡིད་དུ་འོང་བ་ཡིན་ལ། རྒྱལ་པོ་ལ་ནི་ཁྱད་པར་དུ་ཡིན་པས། རེ་ཞིག་གླང་པོ་ཆེ་དམ་པ་མངོན་པར་བསྟོད་<line/>
བར་བྱའོ། །སྙམ་ནས། དེས་ཚིགས་སུ་བཅད་དེ་སྨྲས་པ། ས་སྲུང་བུ་ཡི་ལུས་ཀྱི་ཤ་ཚུགས་ལྟར། །མཚན་མཆོག་ལྡན་པའི་གཟུགས་ནི་ཕུན་སུམ་ཚོགས། །མདོག་དང་ཚད་ཀྱིས་ལུས་ཀྱི་གཟུགས་<line/>
ལེགས་པ། །གླང་ཆེན་དབང་པོ་བཀྲ་ཤིས་རབ་ཏུ་བསྔགས། །དེ་ནས་རྒྱལ་པོ་མངོན་པར་དགའ་ནས་ཚིགས་སུ་བཅད་དེ་སྨྲས་པ། ཁོ་བོའི་གླང་ཆེན་སྡུག་ཅིང་ཡིད་འོང་བ། །མི་རྣམས་མིག་འཕྲོག་དགའ་<line/>
</page>
<page index="426" id="214A">༄༅། །བ་སྐྱེད་པ་གང༌། །དེ་ལ་ཁྱོད་ཀྱིས་བསྟོད་པའི་ཚིག་སྨྲས་ཀྱི། །ཁྱོད་ལ་གྲོང་གི་མཆོག་ནི་ལྔ་སྦྱིན་ནོ། །དགེ་སློང་དག །དེའི་ཚེ་དེའི་དུས་ཀྱི་གླང་པོ་ཆེ་དམ་པ་གང་ཡིན་པ་དེ་ནི།<line/>
ང་ཉིད་ཡིན་ནོ། །དེའི་ཚེ་དེའི་དུས་ཀྱི་བྲམ་ཟེ་གང་ཡིན་པ་དེ་ནི། བྲམ་ཟེ་འདི་ཉིད་ཡིན་ཏེ། དེ་ན་ཡང་ང་ལ་འདིས་ཚིགས་སུ་བཅད་པ་གཅིག་གིས་བསྟོད་པས། ངས་འདི་ལ་གྲོང་མཆོག་ལྔ་བྱིན་ནོ། །<line/>
ད་ལྟར་ཡང་ང་ལ་འདིས་ཚིགས་སུ་བཅད་པ་གཅིག་གིས་བསྟོད་པས། ངས་ཡང་འདིར་རང་བྱང་ཆུབ་ཏུ་ལུང་བསྟན་ཏོ། །གྲོང་ཁྱེར་ཆེན་པོར་གཤེགས་ནས་གྲོང་ཁྱེར་ཆེན་པོར་སངས་རྒྱས་བཞིའི་གདན་<line/>
ཞེས་བྱ་བའི་བར་རྒྱས་པར་གོང་མ་བཞིན་དུའོ། །ཡུལ་སྲུག་ནར་གཤེགས་པ་དང༌། ཡུལ་སྲུག་ན་ན་བྲམ་ཟེ་དབང་པོ་ཞེས་བྱ་བ། གཟུགས་དང༌། ལང་ཚོ་དང༌། ཐོས་པས་རྒྱགས་པར་གྱུར་ནས་<line/>
བདག་དང་འདྲ་བ་ནི། འགའ་ཡང་ཡོད་པ་མ་ཡིན་ནོ། །ཞེས་སྒྲོག་ཅིང་རྣམ་པར་སྒྲོག་གོ །བཅོམ་ལྡན་འདས་ཀྱང་ཕྱོགས་གཞན་ཞིག་ན་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་<line/>
བཞུགས་ཏེ་ཆོས་འཆད་དོ། །བྲམ་ཟེ་དབང་པོ་ཞེས་བྱ་བས། དགེ་སྦྱོང་གོའུ་ཏ་མ་ཡུལ་སྲུག་ནར་བྱོན་ཏོ། །ཞེས་ཐོས་ནས། དེ་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མ་གཟུགས་བཟང་བ། མཛེས་པ།<line/>
བལྟ་ན་སྡུག་པ་ཞེས་ཐོས་ཀྱི། ཅི། བདག་ལས་ལྷག་པར་གཟུགས་བཟང་བ་ཡིན་ནམ། འོན་ཏེ་མ་ཡིན་བལྟར་འགྲོའོ། །སྙམ་ནས་དེ་བྱུང་བ་དང༌། ཇི་ཙམ་ན་བཅོམ་ལྡན་འདས་སྐུ་སྐྱེས་བུ་ཆེན་པོའི་<line/>
</page>
<page index="427" id="214B">མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་རི་བོ་འགྲོ་བ་ལྟར་ཀུན་<line/>
ནས་བཟང་བ་མཐོང་ངོ༌། །མཐོང་ནས་ཀྱང་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མ་ནི། བདག་པས་གཟུགས་ལྷག་པར་བཟང་མོད་ཀྱི། ཚད་ནི། ལྷག་པར་རིང་བ་ནི། མ་ཡིན་ནོ། །སྙམ་ནས། བཅོམ་<line/>
ལྡན་འདས་དེའི་གཙུག་ཏོར་བལྟ་བར་བརྩམས་པ་དང༌། ཇི་ཙམ་ན་མ་མཐོང་ནས་དེ་ཕྱོགས་ཤིན་ཏུ་མཐོ་བ་ཞིག་ལ་འཛེགས་ན། འོན་ཀྱང་མ་མཐོང་ངོ༌། །དེ་ནས་བཅོམ་ལྡན་འདས་ཀྱིས་བྲམ་ཟེ་དབང་པོ་ལ་<line/>
བཀའ་སྩལ་པ། བྲམ་ཟེ་ཉོན་མོངས་ཀྱི། ཐོང་ཞིག །གལ་ཏེ་རི་རབ་ཀྱི་རྩེ་ལ་འཛེགས་ཏེ་བལྟས་ཀྱང་འོན་ཀྱང་ཆེས་ཉོན་མོངས་སུ་ཟད་ཀྱི། དེ་བཞིན་གཤེགས་པའི་གཙུག་ཏོར་ནི། མཐོང་བར་མི་འགྱུར་རོ། །<line/>
གཞན་ཡང༌། ཁྱོད་ཀྱིས་ལྷ་དང་ལྷ་མ་ཡིན་དུ་བཅས་པའི་འགྲོ་བས། སངས་རྒྱས་བཅོམ་ལྡན་འདས་རྣམས་ཀྱི་གཙུག་ཏོར་མི་མཐོང་ངོ༌། །ཞེས་ཐོས་སམ། འོན་ཀྱང་གལ་ཏེ་དེ་བཞིན་གཤེགས་པའི་སྐུའི་ཚད་<line/>
མཐོང་བར་འདོད་ན། ཁྱོད་ཀྱིས་ཁྱིམ་ན་མེའི་སྦྱིན་སྲེག་བྱེད་པའི་འོག་ན། ཙནྡན་ས་མཆོག་ལས་བྱས་པའི་མཆོད་སྡོང་ཉིད་ཡོད་ཀྱི། དེ་ཕྱུང་ལ་གཞོལ་ཅིག་དང་དེ་བཞིན་གཤེགས་པ་ཡབ་དང་ཡུམ་ལས་<line/>
འཁྲུངས་པའི་སྐུའི་ཚད་ནི། དེ་ཡིན་ནོ། །བྲམ་ཟེ་དབང་པོས་བསམ་པ། དེ་ཡང་ངོ་མཚར་ཞིག་སྟེ། བདག་གིས་ལན་འགའ་ཡང་མ་ཐོས་ན། སོང་སྟེ་བལྟའོ། །སྙམ་ནས། དེ་རིངས་པ་རིངས་པར་སོང་ནས་མེའི་<line/>
</page>
<page index="428" id="215A">༄༅། །སྦྱིན་སྲེག་བྱེད་པའི་ཐབ་ཀྱི་འོག་ཏུ་བརྐོ་བར་བརྩམས་པ་ལས། དེ་ཐམས་ཅད་དུ་དེ་བཞིན་དུ་གྱུར་ཏོ། །དེ་མངོན་པར་དད་པར་གྱུར་ནས་བསམ་པ། དགེ་སྦྱོང་གོའུ་ཏ་མ་<line/>
ནི། གདོན་མི་ཟ་བར་ཐམས་ཅད་མཁྱེན་པ་ཡིན་གྱི། སོང་ལ་བསྙེན་བཀུར་བྱའོ། །སྙམ་ནས། དེ་དད་པ་སྐྱེས་ཏེ་བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་བཅོམ་ལྡན་འདས་དང་ལྷན་<line/>
ཅིག་མངོན་དུ་ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ཏེ་ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་ཀྱིས་དེའི་བསམ་པ་<line/>
དང༌། བག་ལ་ཉལ་དང༌། ཁམས་དང༌། རང་བཞིན་ཐུགས་སུ་ཆུད་ནས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་<line/>
བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། དེས་བདེན་པ་མཐོང་ནས་སྨྲས་པ། བཅོམ་ལྡན་འདས་བདག་ནི། འཕགས་སོ། །མངོན་པར་འཕགས་སོ། །བདག་བཅོམ་ལྡན་འདས་<line/>
དང༌། ཆོས་དང༌། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྔོས་ཏེ་སྐྱབས་སུ་མཆི་བར་མངོན་<line/>
པར་དད་ལགས་སོ། །དེ་ནས་བྲམ་ཟེ་དབང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་<line/>
</page>
<page index="429" id="215B">འདི་སྐད་ཅེས་གསོལ་ཏོ། །གལ་ཏེ་བཅོམ་ལྡན་འདས་ཀྱིས་གནང་ན། བདག་གིས་ཙནྡན་ས་མཆོག་གི་མཆོད་སྡོང་གི་དུས་མཆོད་བཤམས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། བྲམ་ཟེ་<line/>
གནང་གི །སོང་ལ་ཤོམས་ཤིག །དེ་ནས་དེས་ས་ཕྱོགས་དབེན་པ་སྐབས་ཡོད་པ་ཞིག་ཏུ་རིམ་གྲོ་ཆེན་པོས་མཆོད་སྡོང་དེ་བསྒྲེངས་ནས་དུས་མཆོད་ཆེན་པོ་བཤམས་སོ། །བྲམ་ཟེ་དང་ཁྱིམ་བདག་གཞན་<line/>
དག་གིས་ཀྱང༌། རྟེན་དགེ་བར་གྱུར་ཅིག །ཅེས་བྱ་བར་རིག་ནས་རྩྭ་ཀུ་ཤ་བཏགས་ཏེ། བྲམ་ཟེ་དབང་པོས་མཆོད་སྡོང་གི་དུས་མཆོད་བཤམས་པས་ན། དབང་པོའི་དུས་མཆོད་ཅེས་བྱ་བར་གྲགས་སོ། །<line/>
གང་གི་ཚེ་བཅོམ་ལྡན་འདས་ཀྱིས་མཉན་ཡོད་དུ་ཆོ་འཕྲུལ་ཆེན་པོ་བསྟན་པས། མུ་སྟེགས་ཅན་རྣམས་ནི། སྤ་བཀོང༌། ལྷ་དང་མི་རྣམས་ནི། དགའ་བར་མཛད། སྐྱེ་བོ་དམ་པ་རྣམས་ནི། ཡི་རང་པར་མཛད་<line/>
པ་དེའི་ཚེ། མུ་སྟེགས་ཅན་རྣམས་བྲོས་ནས་མཐའ་འཁོབ་ཏུ་གནས་ཤིང༌། ཁ་ཅིག་ནི། བྲམ་ཟེའི་གྲོང་ཞེས་བྱ་བར་དོང་ནས་གནས་སོ། །དེའི་ཚེ་བཅོམ་ལྡན་འདས་ཀོ་ས་ལའི་ལྗོངས་རྒྱུ་ཞིང་གཤེགས་པ་<line/>
ན་བྲམ་ཟེའི་གྲོང་དུ་གཤེགས་སོ། །མུ་སྟེགས་ཅན་རྣམས་ཀྱིས། དགེ་སྦྱོང་གོའུ་ཏ་མ་འོང་ངོ༌། །ཞེས་ཐོས་སོ། །ཐོས་ནས་ཀྱང་རིངས་པ་རིངས་པར་བྲམ་ཟེ་དང་ཁྱིམ་བདག་རྣམས་ཀྱི་ཁྱིམ་དུ་དོང་སྟེ་ལྷགས་<line/>
ནས་སྨྲས་པ། ཆོས་ཐོབ་པར་གྱུར་ཅིག །ཆོས་ཐོབ་པར་གྱུར་ཅིག །དེ་རྣམས་ཀྱིས་སྨྲས་པ། འཕགས་པ་དག །དེ་ཅི་ཞིག །ཁོ་བོ་ཅག་གིས་ཁྱེད་ཀྱི་ཕུན་སུམ་ཚོགས་པ་ནི། མཐོང་གི །ཇི་སྲིད་རྒུད་པ་མི་<line/>
</page>
<page index="430" id="216A">༄༅། །མཐོང་བ་དེའི་བར་དུ་འགྲོ་བར་བྱའོ། །དེ་རྣམས་ཀྱིས་སྨྲས་པ། འཕགས་པ་དག །བདག་ཅག་གི་རྒུད་པ་གང་ལགས། ཤེས་ལྡན་དག །དགེ་སྦྱོང་གོའུ་ཏ་མ་འཁོར་<line/>
སྟོང་ཉིས་བརྒྱ་ལྔ་བཅུ་དང་སྤུ་གྲིའི་སེར་བ་འབེབས་ཤིང་འོང་སྟེ། བུ་དང་བཅས་པ་དུ་མ་བུ་མེད་པར་འགྱུར་རོ། །དེ་རྣམས་ཀྱིས་སྨྲས་པ། འཕགས་པ་དག །གང་གི་ཚེ་ཁོ་ནར་བཞུགས་ཤིང་གྲོགས་<line/>
བགྱི་བ་ལ་ཐུག་པ་དེ་ཁོ་ནའི་ཚེ་བཞུད་པ་ནི། བཟང་པོ་མ་ལགས་ཏེ། བདག་ཅག་རྣམ་པ་ཐམས་ཅད་དུ་མ་རུང་ངོ༌། །དེ་རྣམས་ཀྱིས་སྨྲས་པ། དམ་ཞིག་བཅའ་སྟེ། གལ་ཏེ་དགེ་སྦྱོང་གོའུ་ཏ་མ་<line/>
གསོད་ན་ནི། འཁོད་པར་བྱའོ། །བཞུགས་ཤིག །གསད་པར་བགྱིའོ། །ཞེས་དེ་རྣམས་ལག་ན་དབྱུག་པ་དང་གཞུ་ཐོགས། ཁུ་ཚུར་བཅངས། གོ་བགོས་ཏེ་བྱུང་བ་དང༌། ལམ་གྱི་དབུས་ན་<line/>
ཤཱཀྱ་རྒན་པོ་ཞིག་འདུག་པས་མཐོང་ནས་སྨྲས་པ། ཤེས་ལྡན་དག། གང་དུ་འདོང༌། དེ་རྣམས་ཀྱིས་སྨྲས་པ། དགྲ་གསད་པའི་ཕྱིར་རོ། །ཁྱེད་ཅག་གི་དགྲ་སུ་ཡིན། དགེ་སྦྱོང་གོའུ་ཏ་མའོ། །<line/>
ཤེས་ལྡན་དག །གལ་ཏེ་བཅོམ་ལྡན་འདས་དགྲ་ཡིན་ན། བྱམས་པ་གཞན་ཅི་འདྲ་བ་ཞིག་ཡིན། །ཤེས་ལྡན་དག །སླར་ལོག་ཅིག །དེ་རྣམས་ལྡོག་ཏུ་མ་བཏུབ་པ་དང༌། དེས་བསམ་པ། འདི་<line/>
དག་ནི། ཆོས་བཤད་པའི་འོས་སུ་འགྱུར་བ་མ་ཡིན་གྱི། རྣམ་པ་ཐམས་ཅད་དུ་ཕ་རོལ་གནོན་པ་ཞིག་བྱའོ། །སྙམ་ནས། དེས་རི་བྲག་ཏུ་ཞུགས་ནས་མེ་བཏང་བ་དང༌། རི་བྲག་ཀུན་ཚིག་<line/>
</page>
<page index="431" id="216B">ནས་ཅ་ཅོ་དང༌། ཀུ་ཅོའི་སྒྲ་ཆེན་པོ་བྱུང་བ། དེ་རྣམས་ཀྱིས་ཐོས་ནས་སྡངས་ཏེ་སྨྲས་པ། ཤེས་ལྡན་དག །བདག་ཅག་དང་དགེ་སྦྱོང་གོའུ་ཏ་མ་ནི། ཐག་རིང་པོ་ཁོ་ན་ཡིན་གྱི། རི་བྲག་འདིར་ནི་ཕུང་<line/>
པོ་ཆེན་པོ་གཞན་འདི་བྱུང་སྟེ་རི་བྲག་བསྲེགས་ཀྱི། མེ་གསད་ཀྱི། སླར་ལྡོག་གོ །ཞེས་དེ་རྣམས་ཀྱིས་གསད་པར་བརྩམས་པ་དང༌། གསད་པར་མ་ནུས་པ་དང་བཅོམ་ལྡན་འདས་ཀྱང་དེ་ཉིད་དུ་བྱོན་<line/>
ནས་བཀའ་སྩལ་པ། གནས་འཇོག་དག། འདི་ཅི་བྱེད། བཅོམ་ལྡན་འདས། རི་བྲག་རྣམས་ཞུགས་ཀྱིས་ཚིག་ན། དགུམ་པར་རྔོ་མ་ཐོགས་ལགས་སོ། །ངས་གསད་དམ།<line/>
བཅོམ་ལྡན་འདས། འགུམ་དུ་གསོལ། བཅོམ་ལྡན་འདས་ཀྱིས་གསུང་ཕྱུང་མ་ཐག་ཁོ་ནར་ཡང་སངས་རྒྱས་རྣམས་ཀྱི་སངས་རྒྱས་ཀྱི་མཐུ་དང༌། ལྷ་རྣམས་ཀྱི་ལྷའི་མཐུས་མེ་དེ་ཞི་བར་གྱུར་ཏོ། །དེ་རྣམས་<line/>
མངོན་པར་དད་པར་གྱུར་ནས་གསོལ་བ། བཅོམ་ལྡན་འདས། ཅི་ཞིག་གི་སླད་དུ་གཤེགས་ལགས། ཁྱེད་ཅག་ཁོ་ན་རྗེས་སུ་གཟུང་བའི་ཕྱིར་རོ། །དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་<line/>
དང༌། བག་ལ་ཉལ་དང་ཁམས་དང༌། རང་བཞིན་མཁྱེན་ནས་དེ་དང་འདྲ་བའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ་ཞེས་བྱ་བ་ནས། ཐོག་མ་མེད་པའི་དུས་<line/>
ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཞེས་བྱ་བའི་བར་གོང་མ་བཞིན་དུའོ། །དགེ་སློང་<line/>
</page>
<page index="432" id="217A">༄༅། །རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཤཱཀྱ་རྒན་པོ་འདིས་ཉེ་དུ་ལ་ཆགས་པས། བསོད་ནམས་མ་ལགས་པ་<line/>
མང་དུ་བསགས་ཏེ་རི་བྲག་བསྲེགས་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །ད་ལྟར་འབའ་ཞིག་ཏུ་མ་ཟད་དེ། ཇི་ལྟར་འདིས་འདས་པའི་དུས་ན་ཡང་གཉེན་ལ་ཆགས་<line/>
པས། བསོད་ནམས་མ་ཡིན་པ་མང་དུ་བསགས་ཏེ་རི་བྲག་བསྲེགས་པ་དེ། ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །དགེ་སློང་དག །སྔོན་བྱུང་བ། རི་བྲག་ཅིག་ན་སྤྲེའུ་ལྔ་བརྒྱའི་<line/>
ཚོགས་གནས་པས། ལོ་ཏོག་སྐྱེས་ཤིང་སྐྱེས་པ་རྣམས་ཆུད་གཟན་ཏོ། །རི་བྲག་ན་གནས་པའི་སྐྱེ་བོའི་ཚོགས་འདུས་ནས་ཕན་ཚུན་དུ་གྲོས་བྱ་བར་བརྩམས་པ། ཤེས་ལྡན་དག །སྤྲེའུ་རྣམས་ཀྱིས་<line/>
ལོ་ཏོག་ལ་གནོད་པ་བྱེད་ན། དེ་ལ་ཇི་ལྟར་བསྒྲུབ་པར་བྱ། གཞན་དག་གིས་སྨྲས་པ། སྤྲེའུ་རྣམས་གསད་མོད། དེ་རྣམས་ཇི་ལྟར་གསད་པར་བྱ། རི་བྲག་གི་ཉེན་ཀོར་གྱི་ཤིང་ཐམས་ཅད་བཅད་དེ།<line/>
ཤིང་ཏིན་ཏུ་ཀ་གཅིག་པུ་ཞིག་བཞག་ལ་ཉེ་འཁོར་རྣམས་ཚེར་མས་བསྐོར་དང༌། དེ་ལ་བཟའ་བའི་ཕྱིར་སྤྲེའུ་རྣམས་འཛེག་པར་འགྱུར་ཏེ། དེ་ལྟར་གྱུར་དང༌། དེར་དེ་རྣམས་གསད་པར་བྱའོ། །དེ་<line/>
ནས་དེ་རྣམས་ཀྱིས་རི་བྲག་གི་ཉེན་ཀོར་གྱི་ཤིང་ཐམས་ཅད་བཅད་དེ། ཤིང་ཏིན་ཏུ་ཀ་གཅིག་པུ་བཞག་ནས་ཉེན་ཀོར་རྣམས་ཚེར་མའི་ར་བས་བསྐོར་ཏེ། སྲུང་མ་པའི་མི་བཞག་ནས་བསྒོ་བ། ཁྱེད་ཀྱིས་<line/>
</page>
<page index="433" id="217B">གང་གི་ཚེ་སྤྲེའུ་རྣམས་ཚོགས་པར་གྱུར་པ་དེའི་ཚེ་ཁོ་བོ་ཅག་ལ་སྦྲོན་ཅིག །དེ་ནས་དུས་གཞན་ཞིག་ན་ཤིང་ཏིན་ཏུ་ཀའི་མེ་ཏོག་དང་འབྲས་བུ་ཆགས་ཏེ་སྨིན་པ་དང་སྤྲེའུ་རྣམས་ཀྱིས་སྡེ་དཔོན་ལ་<line/>
སྨྲས་པ། སྡེ་དཔོན། ཤིང་ཏིན་ཏུ་ཀ་སྨིན་ཅིང་མཆིས་ཀྱི། གསོལ་དུ་གཤེགས་སོ། །དེ་ནས་སྡེ་དཔོན་འཁོར་ལྔ་བརྒྱ་དང་ཤིང་ཏིན་ཏུ་ཀ་དེ་ལ་འཛེགས་ཏེ་ཤིང་ཏིན་ཏུ་ཀ་ལ་བཟའ་བར་བརྩམས་<line/>
སོ། །དེ་ནས་སྲུང་མའི་མིས་རི་བྲག་ན་གནས་པའི་སྐྱེ་བོའི་ཚོགས་ལ་སྨྲས་པ། ཤེས་ལྡན་དག །ཤིང་ཏིན་ཏུ་ཀ་ལ་སྤྲེའུ་ཐམས་ཅད་འཛེགས་ནས་ཟ་བར་བྱེད་ཀྱི། ཁྱེད་ཅག་གི་བྱ་བའམ་བྱེད་པ་<line/>
གང་ཡིན་པ་དེ། གྱིས་ཤིག །དེ་ནས་རི་བྲག་ན་གནས་པའི་སྐྱེ་བོའི་ཚོགས་ལག་ན་མདའ་གཞུ་དང་དགྲ་སྟ་ཐོགས། ཁུ་ཚུར་བཅངས་ཏེ་རིངས་པར་སོང་ནས་ཤིང་ཏིན་ཏུ་ཀ་གཅད་པར་བརྩམས་པ་དང༌།<line/>
དེ་ནས་སྤྲེའུ་དེ་རྣམས་བྲེད་དེ་མཆོང་བརྒལ་ཞིང་ཤིང་ཀ་ཕན་ཚུན་རྒྱུ་བར་བྱེད་དོ། །སྡེ་དཔོན་ནི། སེམས་ལས་ཆུང་ངུས་ཟ་བར་བྱེད་པ་དང་སྤྲེའུ་དེ་རྣམས་ཀྱིས་དེ་ལ་སྨྲས་པ། སྡེ་དཔོན། བདག་ཅག་ནི།<line/>
སྡུག་བསྔལ་མི་བཟད་པ་ཉམ་ང་བ་ཐོབ་ཅིང་མཆིས་ཏེ་ཕན་ཚུན་དུ་རྒྱུ་ལགས་ན། ཁྱོད་ཅིའི་སླད་དུ་ཐུགས་ཁྲལ་ཆུང་ངུར་བཞུགས། དེས་ཚིགས་སུ་བཅད་དེ་སྨྲས་པ། བྱ་བ་མང་པོའི་མི་རྣམས་ལ། །<line/>
བྱ་བ་མིན་པའང་དེ་དང་འདྲ། །ཤིང་གི་འཕྲོ་ནི་མང་ཡོད་པས། །སེམས་ལས་བསྐྱུངས་ཏེ་བཟའ་བར་གྱིས། །དེ་ནས་ཡང་སྡེ་དཔོན་གྱི་ཕྲུ་གུ་ཞིག་རི་བྲག་དེ་ན་བཅིངས་ཏེ་འདུག་པ་དེ་ལག་པ་འགྲམ་པ་<line/>
</page>
<page index="434" id="218A">༄༅། །ལ་གཏད་ནས། སེམས་ཁོང་དུ་ཆུད་ཅིང་འདུག་པ་དང༌། ཇི་ཙམ་ན་སྤྲེའུ་བཟང་པོ་ཞིག་ཕྱོགས་དེར་འོངས་པ་དང༌། དེ་སེམས་ཁོང་དུ་ཆུད་པ་མཐོང་ནས་སྨྲས་པ། གྲོགས་<line/>
པོ། ཅིའི་ཕྱིར་ལག་པ་འགྲམ་པ་ལ་གཏད་ནས་སེམས་ཁོང་དུ་ཆུད། དེས་སྨྲས་པ། ད་ལྟར་རི་བྲག་ན་གནས་པའི་སྐྱེ་བོའི་ཚོགས་ཐམས་ཅད་ཁོ་བོའི་ཉེ་དུ་གསོད་དུ་དོང་ན། ཅིའི་ཕྱིར་སེམས་<line/>
ཁོང་དུ་ཆུད་པར་མི་འགྱུར། ཅིའི་ཕྱིར་ཁྱོད་ཀྱིས་ཕ་རོལ་གནོན་པ་མ་བྱས། བཅིངས་ན། ཇི་ལྟར་ཕ་རོལ་གནོན་པར་བྱ། ཁོ་བོས་ཁྱོད་དགྲོལ་ལོ། །ཞེས་དེས་དེ་བཀྲོལ་བ་དང༌། དེ་ནས་དེས་རི་<line/>
བྲག་དེར་མེ་བཏང་སྟེ་རི་བྲག་ཀུན་ཚིག་པས། ཅ་ཅོ་དང༌། ཀུ་ཅོའི་སྒྲ་ཆེན་པོ་བྱུང་བ་དེ་རྣམས་ཀྱིས་ཐོས་ནས་སྡངས་ཏེ་སྨྲས་པ། ཤེས་ལྡན་དག །བདག་ཅག་དང༌། སྤྲེའུ་རྣམས་ནི། ཐག་རིང་པོ་ཁོ་<line/>
ན་ཡིན་གྱི། ཕུང་པོ་ཆེན་པོ་གཞན་འདི་བྱུང་སྟེ་རི་བྲག་བསྲེགས་ཀྱི། མེ་གསད་ཀྱི། སླར་ལྡོག་གོ །ཞེས་དེ་རྣམས་མེ་གསད་པའི་ཕྱིར་རྒྱུགས་པ་དང༌། སྤྲེའུ་རྣམས་ཀྱང་ཤིང་ཏིན་ཏུ་ཀ་ལས་<line/>
བབས་ནས་བྲོས་སོ། །དགེ་སློང་དག །ཇི་སྙམ་དུ་སེམས། སྤྲེའུའི་ཕྲུ་གུ་གང་ཡིན་པ་དེ་ནི། ཤཱཀྱ་རྒན་པོ་འདི་ཉིད་ཡིན་ཏེ། དེ་ན་ཡང་འདིས་ཉེ་དུ་ལ་ཆགས་པས་རི་བྲག་བསྲེགས་ལ། ད་ལྟར་<line/>
ཡང་འདིས་ཉེ་དུ་ལ་ཆགས་པས་རི་བྲག་བསྲེགས་སོ། །ནག་པོའི་གྲོང་ཁྱེར་དུ་གཤེགས་ནས་ནག་པོའི་གྲོང་ཁྱེར་དུ་སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །རོ་ཧི་ཏ་<line/>
</page>
<page index="435" id="218B">ཀར་བྱོན་ནས་རོ་ཧི་ཏ་ཀ་ན་གནོད་སྦྱིན་གླང་ཆེན་སྟོབས་ཀྱི་གནས་ན་བཞུགས་སོ། །དེའི་ཚེ་གནོད་སྦྱིན་གླང་ཆེན་སྟོབས། གནོད་སྦྱིན་རྣམས་ཀྱི་གནོད་སྦྱིན་གྱི་མདུན་སར་སོང་བ་དང༌། གནོད་སྦྱིན་<line/>
གླང་ཆེན་སྟོབས་ཀྱིས། བཅོམ་ལྡན་འདས་བསྐྱེད་པར་བྱོན་ནས་རོ་ཧི་ཏ་ཀ་ན་བདག་གི་གནས་ཁོ་ན་ན་བཞུགས་སོ། །ཞེས་ཐོས་སོ། །ཐོས་ནས་ཀྱང༌། བཅོམ་ལྡན་འདས་ག་ན་བ་དེར་སོང་སྟེ་ཕྱིན་པ་<line/>
དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་པ་དང༌། བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ།<line/>
ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད་ཅེས་བྱ་བ་ནས། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་<line/>
བར་གོང་མ་བཞིན་དུའོ། །དེ་ནས་གནོད་སྦྱིན་གླང་ཆེན་སྟོབས་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་<line/>
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དོ་མོད་བདག་གི་གནས་སུ་བཞུགས་པར་གནང་བར་མཛད་དུ་གསོལ། །བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་ཅང་མི་<line/>
གསུང་བས་གནང་ངོ༌། །དེ་ནས་གནོད་སྦྱིན་གླང་ཆེན་སྟོབས་ཀྱིས། བཅོམ་ལྡན་འདས་ཀྱི་ཕྱིར་གཙུག་ལག་ཁང་ལྔ་བརྒྱ་སྤྲུལ་ཏེ། སྟན་ནང་ཚངས་ཅན་དང༌། སྔས་ནང་ཚངས་ཅན་དང༌། གོར་བུ་ལྔ་བརྒྱ་<line/>
</page>
<page index="436" id="219A">༄༅། །དང༌། ཞུགས་ལིང་ལྔ་བརྒྱ་བཤམས་སོ། །དེ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་ཐབས་གཅིག་ཏུ་སང་<line/>
བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། །བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་ཅང་མི་གསུང་བས་གནང་ངོ༌། །དེ་ནས་གནོད་སྦྱིན་<line/>
གླང་ཆེན་སྟོབས་ཀྱིས། བཅོམ་ལྡན་འདས་ཅང་མི་གསུང་བས་གནང་བར་རིག་ནས་སྟན་ལས་ལངས་ཏེ་སོང་ནས་དེའི་ནེའུ་ཟླ་ཁ་ཆེ་ཡུལ་གྱི་གནོད་སྦྱིན་སྒྲ་སྒྲོག་ཅེས་བྱ་བ་དེ་ལ་དེས་བསྒོ་བ། ཁོ་བོས་<line/>
སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་ལ་སྤྱན་དྲངས་ཀྱི། བྱང་ཕྱོགས་ཀྱི་འབྲས་བུ་རྣམས་སྐུར་ཅིག །ཅེས་དེས་ཕོ་ཉ་བཏང་ནས། དེ་ཉིད་ཀྱི་མཚན་མོ་ནས་གཙང་ཞིང་<line/>
བསོད་པའི་བཟའ་བ་དང་བཅའ་བ་དག་སྟ་གོན་བྱས་ནས་ནང་པར་སྔར་ལངས་ཏེ་གཙུག་ལག་ཁང་ཆག་ཆག་དང་ཕྱག་དར་བྱས་ནས་གདན་བཤམས་ཏེ་ནོར་བུའི་ཆུ་སྣོད་བཞག་ནས་ཁང་སྐྱོང་གིས་<line/>
གཎྜཱི་བརྡུངས་པ་དང༌། གནོད་སྦྱིན་སྒྲ་སྒྲོག་གིས་རྒུན་འབྲུམ་གྱིས་སྐོན་པ་བཀང་སྟེ། གནོད་སྦྱིན་རྣམས་ཀྱི་ལག་ཏུ་བསྐུར་ཏེ། དེ་དག་གིས་གཙུག་ལག་ཁང་གི་དབུས་སུ་ཕུང་པོར་སྤུངས་ཏེ་<line/>
བཞག་གོ །དགེ་སློང་རྣམས་ཀྱིས་འབྲས་བུ་འདི་དག་ཅིའི་ཡིན་པ་དང༌། ཇི་ལྟར་བརྟག་པར་བྱ་བ་མི་ཤེས་ནས་དེ་རྣམས་ཀྱིས་བཅོམ་ལྡན་འདས་ལ་ཞུས་པ་དང༌། བཅོམ་ལྡན་འདས་ཀྱིས་བཀའ་སྩལ་<line/>
</page>
<page index="437" id="219B">པ། དགེ་སློང་དག །བྱང་ཕྱོགས་ཀྱི་ནགས་ཀྱི་འབྲས་བུ་རྒུན་འབྲུམ་ཞེས་བྱ་སྟེ། མེས་བརྟག་པ་བྱོས་ལ་རིམས་ཤིག །དགེ་སློང་རྣམས་འབྲུམ་བུ་རེ་རེ་ནས་བྱེད་པ་དང༌། ཤིན་ཏུ་ཡུན་རིང་དུ་ཐོགས་པར་<line/>
གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ཕུང་པོ་གཉིས་སམ་གསུམ་དུ་བྱོས་ལ་མེས་རེག་པར་བྱོས་ཤིག །དེ་ནས་གནོད་སྦྱིན་གླང་ཆེན་སྟོབས་ཀྱིས་སངས་རྒྱས་ལ་སོགས་པ་དགེ་སློང་གི་དགེ་<line/>
འདུན་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང་བཅའ་བ་དག་རང་གི་ལག་ནས་ཞེས་བྱ་བ་ནས་སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་<line/>
པའི་ཕྱིར་འདུག་གོ །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་<line/>
དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་གདན་ལས་བཞེངས་པ་དང༌། རྒུན་འབྲུམ་མང་དུ་ལྷག་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ།<line/>
རྒུན་འབྲུམ་རྣམས་མཉེས་ལ་ཁུ་བ་བྲིམ་པར་བྱའོ། །འོན་ཀྱང་ལྷག་ནས། བཅོམ་ལྡན་འདས་ཀྱིས་བཀའ་སྩལ་པ། དྲོ་འཇར་བྱས་ཏེ་བཞག་པ་དང༌། དགེ་འདུན་གྱི་དུས་མ་ཡིན་པའི་བཏུང་བར་འགྱུར་<line/>
རོ། །དེ་ནས་བཅོམ་ལྡན་འདས་གཙུག་ལག་ཁང་གི་ཕྱི་རོལ་ཏུ་ཞབས་གཉིས་བཀྲུས་ནས་གཙུག་ལག་ཁང་དུ་ནང་དུ་ཡང་དག་འཇོག་གི་ཕྱིར་ཞུགས་སོ། །དེ་ནས་བཅོམ་ལྡན་འདས་འདི་སྙམ་དུ་དགོངས་<line/>
</page>
<page index="438" id="220A">༄༅། །ཏེ། ང་ནི་ཚེ་ཐུང་ངུའི་དུས་ལ་བྱུང་བས་མྱ་ངན་ལས་འདས་པའི་དུས་ལ་བབ་ན། གདུལ་བའི་དོན་བྱ་བ་ནི། རབ་ཏུ་མང་བས་གལ་ཏེ་ང་དགེ་སློང་ཀུན་དགའ་བོ་དང་ཐབས་<line/>
གཅིག་ཏུ་བྱང་ཕྱོགས་སུ་གཤེགས་ན་ནི། གདུལ་བ་རྣམས་ཀྱི་དོན་བྱ་དཀའ་བར་འགྱུར་གྱི། མ་ལང་ང་གནོད་སྦྱིན་ལག་ན་རྡོ་རྗེ་དང་ལྷན་ཅིག་གཤེགས་པར་བྱའོ། །སྙམ་ནས། དེ་ནས་བཅོམ་ལྡན་<line/>
འདས་ཀྱིས་གཙུག་ལག་ཁང་གི་ཕྱི་རོལ་ཏུ་ཚིགས་སུ་བཅད་པ་གཉིས་ཀྱིས་གནོད་སྦྱིན་ལག་ན་རྡོ་རྗེ་བོས་པ། དྲན་དང་ལྡན་རྣམས་བཟང་པོར་ཤོག །དྲན་དང་ལྡན་རྣམས་རྟག་ཏུ་བཟང༌། ཞི་བ་<line/>
ཐོབ་པའི་སེམས་ཀྱིས་ནི། །དྲན་དང་ལྡན་པ་བདེ་བར་ཉལ། །དྲན་དང་ལྡན་རྣམས་བཟང་པོར་ཤོག །དྲན་དང་ལྡན་རྣམས་རྟག་ཏུ་བཟང༌། །རྒྱལ་དང་ཕ་རོལ་རྒྱལ་སྤངས་ནས། །དྲན་དང་ལྡན་པ་<line/>
བདེ་བར་ཉལ། །བར་སྡོམ་ལ། སྤུངས་པ་ཅན་ན་སངས་རྒྱས་སྟོབས། །རེ་ཏུ་ཀ་ན་ཆོས་སྟོབས་ཏེ། །སིནྡྷུ་ན་ནི་ཕོར་ཆེན་ཞབས། །མགོ་རེག་སྤྱི་བླུགས་སོག་མ་མེད། །ཧུ་ལུ་ཀླུ་དང་དེ་བཞིན་<line/>
ནགས། །གཉིས་འགྲོགས་དྲང་སྲོང་ཉམས་པ་དང༌། །ཀན་ཐ་འབྲས་ཀྱི་གྲོང་ཁྱེར་དུ། །མཆོག་གི་མ་བཏུལ་དབང་ལྡན་རྫ། གསིང་མའི་གནོད་སྦྱིན་ཆེན་པོ་དང༌། དེ་བཞིན་བརྩེགས་སྐྱོང་<line/>
དགའ་འཕེལ་དང༌། སྲིད་པའི་ལྷ་དང་གཏུམ་བྱེད་ཀྱི། །བུ་བདུན་རྣམས་ནི་བཏུལ་བ་དང༌། །གནོད་སྦྱིན་ཕྱུགས་སྐྱོང་འགྲོ་མགྱོགས་དང༌། །ནབ་སོའི་ཀླུ་ལ་གཟུགས་བརྙན་བཏང༌། སྤུ་བུ་ཅན་<line/>
</page>
<page index="439" id="220B">དང་སྦུབས་ཅན་བཏུལ། །མདུང་ཅན་གྱི་ནི་གྲོང་ཁྱེར་ན། །མདུང་ཅན་ཞེས་བྱའི་གནོད་སྦྱིན་མོ། །འབྲ་གོ་ཅན་དང་རྡུལ་མཆོད་རྟེན། །སོག་མེད་ཚོགས་སུ་བསྡུས་ཏེ་བརྗོད། །དེ་ནས་བཅོམ་ལྡན་འདས་ཀྱིས་<line/>
གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ་ཚུར། བྱང་ཕྱོགས་སུ་ཀླུ་སོགས་མ་མེད་འདུལ་དུ་འདོང་ངོ༌། །བཙུན་པ། བཀའ་བཞིན་འཚལ་ཞེས་གནོད་སྦྱིན་ལག་ན་རྡོ་རྗེ་བཅོམ་ལྡན་འདས་<line/>
ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་གནོད་སྦྱིན་ལག་ན་རྡོ་རྗེ་དང་ཐབས་གཅིག་ཏུ་དེ་ཉིད་ནས་རྫུ་འཕྲུལ་གྱིས་ནམ་མཁའ་ལ་གཤེགས་པ་ན། བཅོམ་ལྡན་འདས་ཀྱིས་རྒྱང་རིང་པོ་ཁོ་ན་ཞིག་ན་<line/>
ཚལ་སྔོ་ཞིང་སྔོ་བ་སྦྲེངས་པ་དག་གཟིགས་སོ། །གཟིགས་ནས་ཀྱང་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ་ཁྱོད་ཀྱིས་ཚལ་སྔོ་ཞིང་སྔོ་བ་སྦྲེངས་པ་དག་མཐོང་ངམ། བཙུན་པ། མཐོང་ལགས་<line/>
སོ། །དེ་ནི། ཨུ་ཤའི་རི་ཡིན་ཏེ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་པ་ན་ཞིག་ནས་དང་རྗེས་སུ་མཐུན་པ་རྣམས་ཀྱི་གནས་མལ་གྱི་མཆོག །ཏ་མ་སའི་ཚལ་ཞེས་བྱ་བར་འགྱུར་རོ། །དེ་ནས་<line/>
བཅོམ་ལྡན་འདས་སྤུངས་པ་ཅན་དུ་གཤེགས་སོ། །དེའི་ཚེ་སྤུངས་པ་ཅན་ན་གནོད་སྦྱིན་སངས་རྒྱས་སྟོབས་ཞེས་བྱ་བ་འདུག་པ། སྡིག་པའི་བསམ་པ་ཅན་ཞིག་གནས་པས། སྤུངས་ཅན་ན་གནས་<line/>
པའི་སྐྱེ་བོའི་ཚོགས་ཀྱིས་མགུ་བར་བྱས་ཀྱང་དེ་དུས་དུས་སུ་གནོད་པ་བྱེད་དོ། །སྤུངས་པ་ཅན་ན་གནས་པའི་སྐྱེ་བོའི་ཚོགས་ཀྱིས་བཅོམ་ལྡན་འདས་སྤུངས་པ་ཅན་དུ་གཤེགས་ནས་ཕྱོགས་ཆེ་གེ་མོ་ན་<line/>
</page>
<page index="440" id="221A">༄༅། །བཞུགས་སོ། །ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་<line/>
ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་པ་དང༌། སྤུངས་པ་ཅན་ན་གནས་པའི་སྐྱེ་བོའི་ཚོགས་ལ་བཅོམ་ལྡན་འདས་ཀྱིས་ཆོས་དང་ལྡན་པའི་གཏམ་གྱིས་ཡང་དག་པར་སྟོན་<line/>
པར་མཛད། ཡང་དག་པར་འཛིན་ཏུ་འཇུག་པར་མཛད། ཡང་དག་པར་གཟེངས་བསྟོད་པར་མཛད་ཅེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་<line/>
བར་གོང་མ་བཞིན་དུའོ། །དེ་ནས་སྤུངས་པ་ཅན་ན་གནས་པའི་སྐྱེ་བོའི་ཚོགས་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་<line/>
བཏུད་ནས་བཅོམ་ལྡན་འདས་ལ་འདི་སྐད་གསོལ་ཏོ། །བཙུན་པ། གནོད་སྦྱིན་སངས་རྒྱས་སྟོབས་འདི། བདག་ཅག་ལ་ཡུན་རིང་མོ་ཞིག་ནས་ཤ་འཁོན་མ་མཆིས་པར་ནི། ཤ་འཁོན་བགྱིས།<line/>
འགྲན་ཟླ་མ་ལགས་པར་ནི། འགྲན་ཟླ་བགྱིས། གླགས་མ་བཙལ་བར་ནི། གླགས་ཚོལ་བར་བགྱིད་ལགས་ན། ཀྱེ་མའོ། །བཅོམ་ལྡན་འདས་ཀྱིས་ཐུགས་བརྩེ་བ་ཉེ་བར་བཟུང་སྟེ། གནོད་<line/>
སྦྱིན་སངས་རྒྱས་སྟོབས་གདུལ་བར་གསོལ། དེའི་ཚེ་གནོད་སྦྱིན་སངས་རྒྱས་སྟོབས་འཁོར་དེ་ཉིད་དུ་འདུས་ཤིང་འདུག་པར་གྱུར་ནས། དེ་ནས་བཅོམ་ལྡན་འདས་ཀྱིས་གནོད་སྦྱིན་སངས་རྒྱས་<line/>
</page>
<page index="441" id="221B">སྟོབས་ལ་བཀའ་སྩལ་པ། སངས་རྒྱས་སྟོབས། ཁྱོད་ཀྱིས་ཐོས་སམ། བཅོམ་ལྡན་འདས། བདག་གིས་ཐོས་ལགས་སོ། །སངས་རྒྱས་སྟོབས། ཁྱོད་ཀྱིས་ཐོས་སམ། བདེ་བར་གཤེགས་པ།<line/>
བདག་གིས་ཐོས་ལགས་སོ། །དམ་པ་མ་ཡིན་པའི་ཆོས་སྡིག་པ་དེ་ལས་ལོག་ཅིག །བཅོམ་ལྡན་འདས། བདག་ལྡོག་ལགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་སངས་རྒྱས་སྟོབས་<line/>
སྐྱབས་སུ་འགྲོ་བ་དང༌། བསླབ་པའི་གཞི་རྣམས་ལ་བཞག་གོ །དེ་ནས་དེས་སྤུངས་པ་ཅན་ཞེས་བྱ་བའི་གནས་མལ་བརྩིགས་སོ། །བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་ཀྱང་ཡོ་བྱད་ཐམས་<line/>
ཅད་ལྡན་པའི་གཙུག་ལག་ཁང་བརྩིགས་སོ། །བཅོམ་ལྡན་འདས་གཤེགས་པ་དང་གནོད་སྦྱིན་སངས་རྒྱས་སྟོབས་ཞབས་འབྲིང་དུ་ཆས་པ་ལས། བཅོམ་ལྡན་འདས་ཀྱིས་སླར་བཟློག་ནས་བཀའ་སྩལ་<line/>
པ༑ སྐྱེ་བོའི་ཚོགས་འདི་སྲུངས་ཤིག་ངས་ཀྱང་ང་ཡོངས་སུ་མྱ་ངན་ལས་འདས་ནས་ཀྱང་ཅི་ནས་སྤྱན་ལྡིངས་ཏེ་འབབ་པར་འགྱུར་བ་དེ་ལྟར་བྱིན་གྱིས་བརླབ་པར་བྱའོ། །གཞན་དག་གིས་ཀྱང་ཕྱོགས་དེར་<line/>
མཆོད་རྟེན་བརྩིགས་པས། མཆོད་རྟེན་སྤུངས་པ་ཅན་ཞེས་བྱ་བར་གྲགས་སོ། །རེ་ཏུ་ཀར་བྱོན་ནས་རེ་ཏུ་ཀར་གནོད་སྦྱིན་ཆོས་སྟོབས་ཞེས་བྱ་བ་བཏུལ་ཏེ། དེས་རེ་ཏུ་ཀ་ཞེས་བྱ་བའི་གནས་མལ་བརྩིགས་<line/>
སོ༑ ༑སིནྡྷུར་གཤེགས་པ་དང༌། སིནྡྷུ་ན་མཉན་པ་གཞན་ཞིག་ཡོད་པ་དེ། བཅོམ་ལྡན་འདས་ཀྱི་རྫུ་འཕྲུལ་གྱི་ཆོ་འཕྲུལ་གྱིས་དད་པ་བསྐྱེད་དེ། དེ་ནས་དད་པ་སྐྱེས་ནས་བདེན་པ་རྣམས་ལ་བཞག་<line/>
</page>
<page index="442" id="222A">༄༅། །གོ༑ གནོད་སྦྱིན་ཕོར་ཆེན་བཏུལ་ནས་ཞབས་གཉིས་ཀྱིས་བཅགས་པས། ཕོར་ཆེན་ཞབས་ཀྱིས་བཅགས་པ་ཞེས་བྱ་བར་གྲགས་སོ། །དེ་ནས་བཅོམ་ལྡན་འདས་<line/>
དྲང་སྲོང་རྣམས་ཀྱི་བསྟི་གནས་སུ་གཤེགས་ནས། དེར་དྲང་སྲོང་མགོ་རེག་དང་རིལ་བ་སྤྱི་བླུགས་ཅན་བཏུལ་ནས། བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་གནས་མལ་རིལ་བ་སྤྱི་བླུགས་<line/>
ཅན་ཞེས་བྱ་བ་བརྩིགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཀླུའི་རྒྱལ་པོ་སོག་མ་མེད་ཀྱི་གནས་གང་ན་བ་དེར་འདོང་ངོ༌། །བཙུན་པ།<line/>
བཀའ་བཞིན་འཚལ་ཞེས་གནོད་སྦྱིན་ལག་ན་རྡོ་རྗེས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་དང་ཀླུའི་རྒྱལ་པོ་སོག་མ་མེད་ཀྱི་གནས་སུ་གཤེགས་སོ། །ཀླུའི་རྒྱལ་པོ་<line/>
སོག་མ་མེད་ཀྱིས་བཅོམ་ལྡན་འདས་གནས་སུ་གཤེགས་སོ། །ཞེས་ཐོས་སོ། །ཐོས་ནས་ཀྱང་ཁྲོས། འཁྲུགས། རྔམ། ཡི་མ་རང་ནས་སྟེང་གི་ནམ་མཁའ་ལ་མངོན་པར་འཕགས་ཏེ། སེར་བ་<line/>
དང༌། རྡུལ་གྱི་ཆར་དབབ་པར་བརྩམས་པ་དང༌། བཅོམ་ལྡན་འདས་ཀྱིས་ཀླུ་འཁྲུགས་སོ། །ཞེས་བྱམས་པ་ལ་སྙོམས་པར་བཞུགས་པ་དང༌། ཆར་པ་དེ་དག་ཨ་ཀ་རུའི་ཕྱེ་མ་དང༌། ཏ་མ་ལའི་<line/>
ཕྱེ་མར་གྱུར་ནས་འབབ་པར་བརྩམས་སོ། །དེ་ནས་འཁོར་ལོ་དང༌། རྡོ་རྗེ་རྩེ་གཅིག་པ་དང༌། མདའ་བོ་ཆེ་དང༌། མདུང་ཐུང་ལ་སོགས་ཏེ། མཚོན་ཆ་རྣམས་དབབ་པར་བརྩམས་པ། དེ་དག་ཀྱང་<line/>
</page>
<page index="443" id="222B">ལྷའི་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། མན་དཱ་ར་བར་གྱུར་ནས་འབབ་པར་བརྩམས་སོ། །དེ་ནས་སོག་མ་མེད་ཀྱིས་ཁྲོ་བའི་མེས་དུ་བ་དབྱུང་བར་བརྩམས་པ་དང༌། བཅོམ་ལྡན་<line/>
འདས་ཀྱིས་ཀྱང་རྫུ་འཕྲུལ་གྱིས་དུད་པ་དབྱུང་བར་བརྩམས་སོ། །དེ་ནས་དེ་སྤུངས་དང༌། རྒྱགས་པ་དང༌། ང་རྒྱལ་བཅོམ་པར་གྱུར་ནས་གནས་སུ་ཞུགས་ཏེ་འདུག་གོ །བཅོམ་ལྡན་འདས་ཀྱིས་དགོངས་པ། ཀླུ་<line/>
གདུག་པ་རྣམས་འདུལ་བར་འགྱུར་བ་ནི། རྒྱུ་རྣམ་པ་གཉིས་ཀྱིས་ཏེ། འཇིགས་པ་དང༌། འཁྲུགས་པས་ཡིན་གྱི། མ་ལ་ངས་འདི་འཇིགས་སུ་གཞུག་གོ །སྙམ་དུ་ཐུགས་སུ་ཆུད་ནས་གནོད་སྦྱིན་ལག་<line/>
ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཀླུའི་རྒྱལ་པོ་སོག་མ་མེད་འཇིགས་པར་གྱིས་ཤིག །དེ་ནས་གནོད་སྦྱིན་ལག་ན་རྡོ་རྗེས་བཅོམ་ལྡན་འདས་ཀྱི་ལྟར་མཉན་ཏེ། རྡོ་རྗེ་རིའི་རྩེ་མོ་ལ་འཕངས་<line/>
ནས་རིའི་རྩེ་མོ་བཤིག་སྟེ་ལྷུང་བ་དེས། ཀླུའི་རྒྱལ་པོ་སོག་མ་མེད་ཀྱི་གནས་ནོན་པར་གྱུར་ཏོ། །དེ་ནས་སོག་མ་མེད་སྡངས། སྐྲག །ཕོངས་ནས་འབྲོས་པར་བརྩམས་པ་དང༌། དེ་ནས་བཅོམ་ལྡན་འདས་<line/>
ཀྱི་མེའི་ཁམས་ལ་སྙོམས་པར་ཞུགས་ནས་ཕྱོགས་ཐམས་ཅད་འབར། རབ་ཏུ་འབར། ཀུན་ཏུ་རབ་ཏུ་འབར་ཏེ་མེ་ལྕེ་གཅིག་ཏུ་གྱུར་ཏོ། །བཅོམ་ལྡན་འདས་ཀྱི་ཞབས་ཀྱི་དྲུང་ན་ཞི་ཞིང་བསིལ་<line/>
བར་གྱུར་པ་མ་གཏོགས་པར་དེ་གང་དང་གང་དུ་སོང་བ་དེ་དང་དེ་ན་མི་མཐོང་ངོ༌། །དེ་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་གཏུགས་<line/>
</page>
<page index="444" id="223A">༄༅། །ནས་གསོལ་པ། བཅོམ་ལྡན་འདས། ཅི། བདག་ལ་མཐོ་འཚམ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། རྒ་བའི་ཆོས་ཅན། ཅི་ངས་མཐོ་<line/>
འཚམ་མམ། གལ་ཏེ་ངས་ཡོན་ཏན་གྱི་ཚོགས་འདི་ལྟ་བུ་དག་མ་ཐོབ་ན་ཁྱོད་ཀྱིས་ང་མིང་ལུས་པར་བྱས་པར་འགྱུར་རོ། །དེ་ནས་བཅོམ་ལྡན་འདས་ཀྱིས། ཕྱག་འཁོར་ལོ་དང༌། བཀྲ་ཤིས་དང༌།<line/>
གཡུང་དྲུང་འཁྱིལ་པ་དང༌། དྲ་བས་འབྲེལ་པ། བསོད་ནམས་བརྒྱ་ཕྲག་དུ་མས་བསྒྲུབས་པ། འཇིགས་པ་རྣམས་དབུགས་འབྱིན་པར་མཛད་པས་སྤྱི་བོ་ལ་རེག་པར་མཛད་ནས་བཀའ་སྩལ་པ།<line/>
བཞིན་བཟང༌། ཁྱོད་ཀྱིས་བུམ་པ་བཟང་པོ་ལྟ་བུའི་ཉན་ཐོས་ཆེན་པོ་བཞི་ལ་ཟས་བྱིན་ཏེ། སུམ་ཅུ་རྩ་གསུམ་གྱི་ལྷ་གྱ་ནོམ་པ་དག་གི་ནང་དུ་སྐྱེ་བར་འགྱུར་བ་ལས། ཁྱོད་ཀྱིས་སྨོན་ལམ་ལོག་<line/>
བར་བཏབ་པས་དུད་འགྲོ་རྣམས་སུ་སྐྱེས་ཏེ། རྡེག་པ་དང་གསོད་པ་ལ་ཞེན་ཅིང་ཕ་རོལ་གྱི་སྲོག་འཕྲོག་པ་དང༌། ཕ་རོལ་གྱི་སྲོག་ལ་གནོད་པར་བྱེད་པས་འཚོ་བར་བྱེད་ན། འདི་ནས་ཤི་འཕོས་ནས་<line/>
སེམས་ཅན་དམྱལ་བ་མ་གཏོགས་པར་ཁྱོད་ཀྱི་འགྲོ་བ་ནི། གང་ཞིག་ཡིན། སྐྱེ་བ་ནི། གང་ཞིག་ཡིན། ཚེ་ཕྱི་མ་ནི། གང་ཞིག་ཡིན། བཅོམ་ལྡན་འདས། བདག་གིས་ཅི་ཞིག་བགྱི་བ་བཀའ་<line/>
སྩལ་དུ་གསོལ། བཞིན་བཟང་ཚུར། ང་ལས་སྐྱབས་སུ་འགྲོ་བ་དང༌། བསླབ་པའི་གཞི་རྣམས་བཟུང་ལ་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ལ་མི་འཇིགས་པ་བྱིན་ཅིག །བཙུན་པ། བདག་<line/>
</page>
<page index="445" id="223B">དེང་སླན་ཆད་བཅོམ་ལྡན་འདས་ཀྱི་སྤྱན་སྔར་སྐྱབས་སུ་མཆི་བ་དང༌། བསླབ་པའི་གཞི་རྣམས་མནོས་ནས་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ལ་ཡང་མི་འཇིགས་པ་སྩལ་བར་བགྱིའོ། །<line/>
དེ་ནས་དེའི་ཆུང་མ་དང༌། བུ་མོ་དང༌། མནའ་མ་རྣམས་ཀྱིས་གསོལ་པ། བཅོམ་ལྡན་འདས་དང༌། ཆོས་དང༌། དགེ་སློང་གི་དགེ་འདུན་ལ་བདག་ཅག་ཀྱང་སྐྱབས་སུ་མཆི་ཞིང་བསླབ་པའི་གཞི་<line/>
རྣམས་ནོད་ལགས་སོ། །བཅོམ་ལྡན་འདས་ཀྱིས་དེ་རྣམས་ལ་སྐྱབས་སུ་འགྲོ་བ་དང༌། བསླབ་པའི་གཞི་རྣམས་བྱིན་ནོ། །དེའི་བུ་རི་བོས་གསོལ་པ། བཅོམ་ལྡན་འདས་བདག་ཀྱང་སྐྱབས་སུ་མཆི་<line/>
བ་དང༌། བསླབ་པའི་གཞི་རྣམས་ནོད་ལགས་སོ། །སོག་མ་མེད་ཀྱིས་གསོལ་པ། བཅོམ་ལྡན་འདས། བདག་ཅག་ཀླུ་རྣམས་ནི། མི་མཛའ་བ་མང་བ་ལགས་ཀྱི། རི་བོ་ལ་སྐྱབས་སུ་མཆི་བ་སྩལ་<line/>
ཅིང༌། བསླབ་པའི་གཞི་རྣམས་ནི། མི་དབོག་པར་གསོལ། འདི་དག་ཅག་སྲུང་བར་འགྱུར་ལགས་སོ། །བཅོམ་ལྡན་འདས་ཀྱིས་དེ་ལ་སྐྱབས་སུ་འགྲོ་བ་བྱིན་ནོ། །དེ་ནས་གནོད་སྦྱིན་ལག་ན་རྡོ་<line/>
རྗེས། སོག་མ་མེད་གྲོགས་པོ་དང༌། གཉེན་མེད་པ་དང༌། མཛའ་བཤེས་རྣམས་འདུལ་བར་གྱུར་པ་མཐོང་ནས་ཡིད་རབ་ཏུ་དགའ་བས་གར་བྱས་ཏེ་སྨྲས་པ། ཁྲོས་པས་ལྕེ་བསྐྱོད་མགོ་མང་བསྐུལ་<line/>
ནས་མཚོན་ཆའི་འཁོར་ལོ་འབེབས། །རང་གནས་སྐྱེས་བུ་རང་ལ་ཕྱོགས་པ་རི་མཐོ་རྩེ་ལྟ་བུ། །དུ་མའི་ཚོགས་ལྷགས་ངལ་ཆད་དབུགས་བརྫངས་བཟུར་ཅིང་ལྟ་བྱེད་པ། །སྦྲུལ་བདག་སོག་མ་མེད་དེ་<line/>
</page>
<page index="446" id="224A">༄༅། །དྲང་སྲོང་བཀའ་བཙན་རྣམས་ཀྱིས་བཏུལ། །དེ་ནས་བཅོམ་ལྡན་འདས་ཀྱིས་སོག་མ་མེད་འཁོར་དྲུག་ཁྲི་དང་བཅས་པ་བཏུལ་ནས་གདན་ལས་བཞེངས་ཏེ་གཤེགས་པ་<line/>
དང༌། བཅོམ་ལྡན་འདས་ཀྱིས་ཚལ་སྔོ་ཞིང་སྔོ་བ་སྦྲེངས་པ་དག་གཟིགས་སོ། །གཟིགས་ནས་ཀྱང་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཁྱོད་ཀྱིས་ཚལ་སྔོ་ཞིང་སྔོ་བ་སྦྲེངས་པ་<line/>
དག་མཐོང་ངམ། བཙུན་པ། མཐོང་ལགས་སོ། །ལག་ན་རྡོ་རྗེ། དེ་ནི། ཁ་ཆེའི་ཡུལ་ཡིན་ཏེ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་ནས་དགེ་སློང་ཀུན་དགའ་བོའི་ལྷན་ཅིག་གནས་པ། དགེ་<line/>
སློང་ཉི་མའི་གུང་ཞེས་བྱ་བ་འབྱུང་བར་འགྱུར་ཏེ། དེས་ཀླུ་གདུག་པ་ཧུ་ལུ་དུ་བཏུལ་ནས་ཐབས་བཤམས་ཏེ། དེ་ལས་སྐྱིལ་མོ་ཀྲུང་ཤོང་བའི་ས་བླངས་ནས་ཁ་ཆེའི་ཡུལ་ཀུན་ཏུ་བསྟན་པ་འཇོག་པར་<line/>
འགྱུར་རོ། །ངའི་ལྷག་མཐོང་དང་རྗེས་སུ་མཐུན་པའི་གནས་མལ་གྱི་ནང་ན་འདི་ལྟ་སྟེ། ཁ་ཆེའི་ཡུལ་མཆོག་ཏུ་འགྱུར་ཏེ། གྲོང་ཁྱེར་དང༌། གྲོང་རྡལ་དྲུག་ཁྲི་དང༌། གྲོང་རྡལ་དྲུག་སྟོང་དང༌། གྲོང་རྡལ་<line/>
དྲུག་ཅུ་རྩ་གསུམ་པོ་འདི་རྣམས་ནི། ཁ་ཆེའི་ཡུལ་ཡིན་ནོ། །ཡུལ་གཉིས་འགྲོགས་སུ་དྲང་སྲོང་དང་གནོད་སྦྱིན་ཉམས་པ་འཁོར་དང་བཅས་པ་བཏུལ་ལོ། །ཡུལ་ཀན་ཐར་གནོད་སྦྱིན་མོ་འཁོར་དང་<line/>
བཅས་པ་བཏུལ་ཏོ། །འབྲས་ཀྱི་གྲོང་ཁྱེར་དུ་བྱོན་ནས་འབྲས་ཀྱི་གྲོང་ཁྱེར་དུ་རྒྱལ་པོ་སྡེ་མཆོག་གི་མ་བདེན་པ་རྣམས་ལ་རབ་ཏུ་བཞག་གོ །ཡུལ་དབང་ལྡན་དུ་བྱོན་ཏེ་དབང་ལྡན་ན་རྫ་མཁན་གཞན་<line/>
</page>
<page index="447" id="224B">ཞིག་ཡོད་པ་དེ། བཟོས་ཤིན་ཏུ་རྒྱགས་ཏེ། སྣོད་རྣམས་བསྐམས་ནས་འཁོར་ལོ་ལས་འགོགས་པར་བྱེད་དོ། །བཅོམ་ལྡན་འདས་ཀྱིས་དེ་འདུལ་བའི་དུས་མཁྱེན་ནས། རྫ་མཁན་གྱི་ཆ་བྱད་ཉིད་དུ་མངོན་<line/>
པར་སྤྲུལ་ཏེ། དེ་དང་ལྷན་ཅིག་གཏམ་བྱ་བར་བརྩམས་པ། ཁྱོད་ཀྱིས་སྣོད་ཅི་འདྲ་བ་དག་ཅིག་འཁོར་ལོ་ལས་འབེབས་པར་བྱེད། དེས་གསོལ་པ། བསྐམས་ནས་འབེབས་སོ། །ང་ཡང་བསྐམས་ནས་<line/>
འབེབས་སོ། །ཁྱོད་དང་བདག་མཉམ་ལགས་སོ། །འདི་ཁོ་ནར་ཟད་དམ་ཅི། ང་ནི། སོ་བཏང་ནས་ཀྱང་འབེབས་སོ། །ཁྱོད་ལྷག་གོ །སོ་བཏང་བ་འབའ་ཞིག་ཏུ་ཡང་མ་ཟད་དོ། །འོ་ན་ཅི་ཞེ་ན། གསེར་<line/>
དང༌། དངུལ་དང༌། བཻཌཱུཪྻ་དང༌། ཤེལ་གྱི་རང་བཞིན་དུ་ཡང་བྱེད་དོ། །དེ་མངོན་པར་དད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་རྫ་མཁན་གྱི་ཆ་བྱད་མི་སྣང་བར་མཛད་དེ། རང་བཞིན་གྱི་ཆ་བྱད་དུ་<line/>
ཞུགས་ནས་དེ་འཁོར་གྱི་སྐྱེ་བོ་དང་བཅས་ཏེ་བདེན་པ་རྣམས་ལ་རབ་ཏུ་བཀོད་དོ། །གསིང་མ་ཅན་དུ་གཤེགས་ནས་གསིང་མ་ཅན་དུ་གནོད་སྦྱིན་ཆེན་པོ་འཁོར་དང་བཅས་པ་སྐྱབས་སུ་འགྲོ་བ་དང༌། བསླབ་<line/>
པའི་གཞི་རྣམས་ལ་རབ་ཏུ་བཞག་གོ །བརྩེགས་སྐྱོང་དུ་ཀླུ་བ་ལང་སྐྱོང་དང་དགར་བ་གཉིས་སོ། །དགའ་འཕེལ་དུ་གཤེགས་ནས་དགའ་འཕེལ་དུ་རྒྱལ་པོ་སྲིད་པའི་ལྷ་འཁོར་དང་བཅས་པ་དང༌། གཏུམ་<line/>
བྱེད་ཀྱི་བུ་བདུན་དང༌། གནོད་སྦྱིན་ས་འཚོ་བདེན་པ་དག་ལ་རབ་ཏུ་བཀོད་དོ། །དེ་ན་མཚོ་ཆེན་པོ་ཡོད་པ་གང་ཡིན་པ་དེ་ན་འགྲོ་མགྱོགས་དང་ནབ་སོ་གཉིས་ཀླུའི་སྐྱེ་གནས་སུ་སྐྱེས་ཏེ་ལོ་བཅུ་གཉིས་འདས་<line/>
</page>
<page index="448" id="225A">༄༅། །ཤིང་སྟེང་དུ་བྱུང་སྟེ་འཁྲུག་པས་འདི་སྐད་ཅེས། བཅོམ་ལྡན་འདས་ཀྱིས་བདག་ཅག་ལ་ཆོས་མ་བཤད་པས། དེས་ན་བདག་ཅག་རྣམ་པར་ལྷུང་བ་ཀླུའི་སྐྱེ་གནས་སུ་སྐྱེས་<line/>
ཀྱི༑ ཅི་ནས་ཀྱང་བདག་ཅག་གིས་དེའི་བསྟན་པ་ཞིག་པར་བྱའོ། །ཞེས་སྨྲའོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀླུ་འགྲོ་མགྱོགས་དང་ནབ་སོ་ནི། འདི་ལྟར་མཐུ་ཆེ་ཞིང༌། རྫུ་འཕྲུལ་<line/>
ཆེ་བ་ཡིན་པས། ང་ཡོངས་སུ་མྱ་ངན་ལས་འདས་ནས་ངའི་བསྟན་པ་ཐལ་བར་བརླག་པར་འགྱུར་བ་གང་ཡིན་པའི་གནས་འདི་ཡོད་དོ། །སྙམ་དུ་མཁྱེན་ནས། བཅོམ་ལྡན་འདས་ཀླུ་འགྲོ་མགྱོགས་<line/>
དང་ནབ་སོ་གཉིས་ག་ལ་བ་དེར་གཤེགས་ཏེ་བྱོན་ནས་འགྲོ་མགྱོགས་དང་ནབ་སོ་གཉིས་ལ་བཀའ་སྩལ་པ། འགྲོ་མགྱོགས་དང་ནབ་སོ། །ཚིག་བཞི་པའི་ཆོས་ཀྱི་རྣམ་གྲངས་ཞེས་བྱ་བ་ཡོད་པ་<line/>
བཤད་ཀྱི། ཤེས་པར་བྱོས་ཤིག །བཙུན་པ། བདག་ཅག་དམ་པའི་ཆོས་འཚལ་བར་བགྱིད་པ་སུ་ཞིག་མཆིས་སྙམ་དུ་རིག་ནས་དེ་ཉིད་དུ་སླར་ཞུགས་ཏེ། དེ་གཉིས་འདི་སྙམ་དུ་སེམས་སོ།།<line/>
བཅོམ་ལྡན་འདས་ཀྱིས་བདག་ཅག་ལ་ཆོས་བཤད་ན། བདག་ཅག་གིས་རྣམ་པར་མ་ཤེས་སོ། །སྙམ་པ་དང༌། བཅོམ་ལྡན་འདས་ཀྱིས་ཕྱོགས་དེར་སྐུའི་གཟུགས་བརྙན་བཏང་ནས་འགྲོ་མགྱོགས་<line/>
དང་ནབ་སོ་གཉིས་ཀྱིས་དེ་ལ་བལྟས་ཤིང་བཅོམ་ལྡན་འདས་ད་དུང་བཞུགས་པ་ལྟ་ཞེས་སླར་ཡང་དང་ཡང་དུ་ཞུགས་སོ། །ཕྱོགས་དེ་ཉིད་དུ་བཅོམ་ལྡན་འདས་ཀྱིས་གནོད་སྦྱིན་མོ་སྤུ་བུ་ཅན་དང་<line/>
</page>
<page index="449" id="225B">སྦུབས་ཅན་གཉིས་བཏུལ་ཏོ། །མདུང་ཅན་གྱི་གྲོང་ཁྱེར་དུ་གཤེགས་སོ། །མདུང་ཅན་གྱི་གྲོང་ཁྱེར་ན་གནོད་སྦྱིན་མོ་མདུང་ཅན་ཞེས་བྱ་བ་ཁྲོ་ཞིང་གཏུམ་ལ་གཟུ་ལུམས་ཅན་ཞིག་གནས་པས། མདུང་<line/>
ཅན་གྱི་གྲོང་ཁྱེར་གྱི་བྲམ་ཟེ་དང༌། ཁྱིམ་བདག་རྣམས་ཀྱི་བུ་བཙས་ཤིང་བཙས་པ་དག་ཟ་བར་བྱེད་དོ། །མདུང་ཅན་གྱི་གྲོང་ཁྱེར་གྱི་བྲམ་ཟེ་དང༌། ཁྱིམ་བདག་རྣམས་ཀྱིས། བཅོམ་ལྡན་འདས་འདས་མདུང་ཅན་<line/>
གྱི་གྲོང་ཁྱེར་དུ་གཤེགས་ནས་ཕྱོགས་ཆེ་གེ་མོ་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་ཚོགས་ནས་ཚོགས་དང༌། ཁྱུ་ནས་ཁྱུར་འཕྲད་ཅིང་འདུས་ནས་མདུང་ཅན་གྱི་གྲོང་ཁྱེར་ནས་བྱུང་སྟེ་བཅོམ་<line/>
ལྡན་འདས་གང་ན་བ་དེར་སོང་སྟེ་ལྷགས་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་པ་དང༌། བཅོམ་ལྡན་འདས་<line/>
ཀྱིས་མདུང་ཅན་གྱི་གྲོང་ཁྱེར་གྱི་བྲམ་ཟེ་དང༌། ཁྱིམ་བདག་རྣམས་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་བར་<line/>
གོང་མ་བཞིན་དུའོ། །དེ་ནས་མདུང་ཅན་གྱི་གྲོང་ཁྱེར་གྱི་བྲམ་ཟེ་དང༌། ཁྱིམ་བདག་རྣམས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་<line/>
བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ།། །།འདུལ་བ་གཞི། བམ་པོ་སོ་དྲུག་པ། བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་ཅག་གདུགས་<line/>
</page>
<page index="450" id="226A">༄༅། །ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས་བཅོམ་ལྡན་འདས་ཀྱིས་ཞལ་ཟས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་<line/>
ཞེས་བྱ་བའི་བར་གོང་མ་བཞིན་དུའོ། །གསེར་གྱི་བྱ་མ་བུམ་བླངས་ཏེ་བཅོམ་ལྡན་འདས་ཀྱི་སྤྱན་སྔར་གསོལ་བ་གདབ་པའི་ཕྱིར་འཁོད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་ཀླུ་<line/>
གདུག་པ་དང་གནོད་སྦྱིན་གདུག་པ་དེ་དང་དེ་རྣམས་ནི། བཏུལ་ལགས་ན། བཙུན་པ། གནོད་སྦྱིན་མོ་མདུང་ཅན་ཞེས་བགྱི་བ་འདི། བདག་ཅག་ལ་ཡུན་རིང་མོ་ཞིག་ནས་ཤ་འཁོན་མ་མཆིས་པར་ནི།<line/>
ཤ་འཁོད་དུ་བགྱིས། འགྲན་ཟླ་མ་ལགས་པར་ནི། འགྲན་ཟླ་བགྱིད། གླགས་མ་བཙལ་བར་ནི། གླགས་ཚོལ་བར་བགྱིད་དེ། བྱིས་པ་བཙས་ཤིང་བཙས་པ་རྣམས་འཕྲོག་པར་བགྱིད་ལགས་ན། ཀྱེ་མའོ། །<line/>
བཅོམ་ལྡན་འདས་ཐུགས་བརྩེ་བར་ཉེ་བར་བཟུང་སྟེ། གནོད་སྦྱིན་མོ་མདུང་ཅན་གདུལ་བར་གསོལ། དེའི་ཚེ་གནོད་སྦྱིན་མོ་མདུང་ཅན་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་བཅོམ་ལྡན་<line/>
འདས་ཀྱིས་གནོད་སྦྱིན་མོ་མདུང་ཅན་ལ་བཀའ་སྩལ་པ། མདུང་ཅན་ཁྱོད་ཀྱིས་ཐོས་སམ། བཅོམ་ལྡན་འདས། བདག་གིས་ཐོས་ལགས་སོ། །མདུང་ཆེན། ཁྱོད་ཀྱིས་ཐོས་སམ། བདེ་བར་གཤེགས་<line/>
པ༑ བདག་གིས་ཐོས་ལགས་སོ། །དམ་པ་མ་ཡིན་པའི་ཆོས་སྡིག་པ་དེ་ལས་ལོག་ཅིག །བཙུན་པ། དམ་ཞིག་བཅས་ཏེ། གལ་ཏེ་འདི་དག་བདག་ཅག་གི་སླད་དུ་གཙུག་ལག་ཁང་རྩིག་པར་བགྱིད་ན།<line/>
</page>
<page index="451" id="226B">བདག་ལྡོག་པར་བགྱིའོ། །དེ་ནས་བཅོམ་ལྡན་འདས་ཀྱིས་མདུང་ཅན་གྱི་གྲོང་ཁྱེར་གྱི་བྲམ་ཟེ་དང་ཁྱིམ་བདག་རྣམས་ལ་བཀའ་སྩལ་པ། བྲམ་ཟེ་དང་ཁྱིམ་བདག །ཁྱེད་ཀྱིས་ཐོས་སམ། བཅོམ་ལྡན་འདས།<line/>
ཐོས་ལགས་སོ། །ཁྱེད་ཅག་གིས་ཇི་ལྟར་བསྒྲུབ་པར་བྱ། བཅོམ་ལྡན་འདས། རྩིག་ལགས་སོ། །བདེ་བར་གཤེགས་པ། རྩིག་ལགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་མོ་མདུང་ཅན་འཁོར་<line/>
དང་བཅས་ཏེ་བཏུལ་ནས་གཤེགས་སོ། །འབྲ་གོ་ཅན་དུ་གཤེགས་པ་དང༌། འབྲ་གོ་ཅན་ན་བྱིས་པ་ཆུང་ངུ་དག་ཅིག་རྡུལ་གྱི་མཆོད་རྟེན་ལ་རྩེ་བར་བྱེད་དོ། །བཅོམ་ལྡན་འདས་ཀྱིས་བྱིས་པ་ཆུང་ངུ་དག་རྡུལ་<line/>
གྱི་མཆོད་རྟེན་ལ་རྩེ་བ་གཟིགས་སོ། །གཟིགས་ནས་ཀྱང༌། ཡང་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཁྱོད་ཀྱིས་བྱིས་པ་ཆུང་ངུ་རྡུལ་གྱི་མཆོད་རྟེན་ལ་རྩེ་བ་དག་མཐོང་ངམ། བཙུན་པ།<line/>
མཐོང་ལགས་སོ། །ལག་ན་རྡོ་རྗེ། ང་ཡོངས་སུ་མྱ་ངན་ལས་འདས་ནས་ལོ་བཞི་བརྒྱ་ལོན་པ་ན། འདིར་ཀུ་ཤ་ནའི་རིགས་ཀྱི་རྒྱལ་པོ་ཀ་ནི་སྐ་ཞེས་བྱ་བ་བྱེད་པར་འགྱུར་པ་དེས། ཕྱོགས་འདིར་མཆོད་རྟེན་བརྩིགས་པར་<line/>
འགྱུར་ཏེ། དེའི་མིང་ཀ་ནི་སྐའི་མཆོད་རྟེན་ཞེས་བྱ་བར་འགྱུར་ཞིང༌། ང་ཡོངས་སུ་མྱ་ངན་ལས་འདས་ན་ཡང་སངས་རྒྱས་ཀྱིས་བྱ་བ་བྱེད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་རོ་ཧི་ཏ་ཀ་ནས་ཀླུའི་<line/>
རྒྱལ་པོ་སོག་མ་མེད་ཀྱི་གནས་ཀྱི་བར་དུ་སྲོག་ཆགས་ས་ཡ་ཕྲག་བདུན་དང་འབུམ་ཕྲག་བདུན་བཏུལ་ནས་རོ་ཧི་ཏ་ཀར་གཤེགས་ཏེ། གཙུག་ལག་ཁང་དུ་ཞུགས་ནས་ནང་དུ་ཡང་དག་བཞག་གོ །བཅོམ་ལྡན་<line/>
</page>
<page index="452" id="227A">༄༅། །འདས་དགོངས་ཀ་ནང་དུ་ཡང་དག་འཇོག་ལས་བཞེངས་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། དང་པོའི་རྒྱལ་སྲིད་གང་ན་བ་དེར་འདོང་ངོ༌། །<line/>
དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་འདས་ཀྱིས་སྔར་ནི། འདི་སྐད་ཅེས། ཀུན་དགའ་བོ། བྱང་ཕྱོགས་སུ་ཀླུའི་རྒྱལ་པོ་སོག་<line/>
མ་མེད་འདུལ་དུ་འདོང༌། བྱང་ཕྱོགས་ན་ནི། ཕན་ཡོན་རྣམ་པ་ལྔ་ཡོད་དོ། །ཞེས་གསུངས་ལ། ད་བཅོམ་ལྡན་འདས་ཀྱིས་འདི་སྐད་དུ། ཀུན་དགའ་བོ། དང་པོའི་རྒྱལ་སྲིད་གང་ན་བ་དེར་འདོང་ངོ༌། །<line/>
ཞེས་གསུངས་ན། དེ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། །ང་གནོད་སྦྱིན་ལག་ན་རྡོ་རྗེ་དང་ཐབས་གཅིག་ཏུ་བྱང་ཕྱོགས་སུ་གཤེགས་ནས་ཏ་མ་སའི་ཚལ་<line/>
རྣམས་ལུང་བསྟན་ཏོ། །ཞེས་བྱ་བ་ནས་རྡུལ་གྱི་མཆོད་རྟེན་ལུང་བསྟན་ཏོ། །ཞེས་བྱ་བའི་བར་དུའོ། །ཀུན་དགའ་བོ། རོ་ཧི་ཏ་ཀ་ནས་ཀླུའི་རྒྱལ་པོ་སོག་མ་མེད་ཀྱི་གནས་ཀྱི་བར་དུ་དེ་བཞིན་གཤེགས་<line/>
པས༑ སྲོག་ཆགས་ས་ཡ་ཕྲག་བདུན་དང༌། འབུམ་ཕྲག་བདུན་བཏུལ་ཏོ། །བྱང་ཕྱོགས་ན་ནི། ཉེས་དམིགས་ལྔ་ཡོད་དོ། །མཐོ་ན་དམན་ཅན་དང༌། སྡོང་དུམ་དང༌། ཚེར་མས་གང་བ་དང༌། རྡོ་བ་<line/>
དང༑ གསེག་མ་དང༌། གྱོ་མོ་མང་བ་དང༌། ཁྱི་ཟ་བ་དང༌། བུད་མེད་གནས་ངན་ལེན་ཀུན་ཏུ་སྤྱོད་པའོ། །སྡོམ་ལ། དང་པོའི་རྒྱལ་སྲིད་རྟག་བཟང་དང༌། བཅོམ་དང་ནི་ཨོ་ཏ་ལའི། །ཀུན་དགའ་<line/>
</page>
<page index="453" id="227B">ར་བ་དགྲ་མཐའ་དང༌། །ཚུགས་པར་དཀའ་དང་གངྒཱའི་ཆུ། །ཡི་དྭགས་དུས་དཔག་ཕྱི་མ་ཡིན། །དེ་ནས་བཅོམ་ལྡན་འདས་ཡུལ་དཔའ་སྡེ་ནས་ལྗོངས་རྒྱུ་ཞིང་གཤེགས་པ་ན་དང་པོའི་རྒྱལ་སྲིད་དུ་གཤེགས་<line/>
ནས༑ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཕྱོགས་འདིར་རྒྱལ་པོ་མང་པོས་བསྐུར་བ། དང་པོར་རྒྱལ་སྲིད་ཀྱི་དབང་བསྐུར་བས་དབང་བསྐུར་བ་དེ་<line/>
ནི༑ དང་པོའི་རྒྱལ་པོ་ཡིན་ནོ། །དེའི་ཕྱིར་འདི་དང་པོའི་རྒྱལ་སྲིད་ཅེས་བྱ་བར་གྲགས་སོ། །རྟ་བཟང་དུ་གཤེགས་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་<line/>
དགའ་བོ། ཕྱོགས་འདིར་རྒྱལ་པོ་མང་པོས་བཀུར་བའི་རྟ་བཟང་པོ་རིན་པོ་ཆེ་བྱུང་སྟེ། དེའི་ཕྱིར་འདི་རྟ་བཟང་ཞེས་བྱ་བར་གྲགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་<line/>
སྩལ་པ། ཀུན་དགའ་བོ། །བཅོམ་བརླག་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏེ། དེ་ནས་བཅོམ་ལྡན་འདས་<line/>
བཅོམ་བརླག་ཏུ་གཤེགས་པ་དང༌། བཅོམ་ལྡན་འདས་ཀྱིས་རྒྱང་རིང་པོ་ཁོ་ན་ཞིག་ན་ཚལ་སྔོ་ཞིང་སྔོ་བ་སྦྲེངས་པ་དག་གཟིགས་སོ། །གཟིགས་ནས་ཀྱང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་<line/>
པ༑ ཀུན་དགའ་བོ། །ཁྱོད་ཀྱིས་ཚལ་སྔོ་ཞིང་སྔོ་བ་སྦྲེངས་པ་ཕ་བི་མཐོང་ངམ། བཙུན་པ། མཐོང་ལགས་སོ། །ཀུན་དགའ་བོ། དེ་ནི། རི་བོ་རྩེ་མཐོན་ཞེས་བྱ་སྟེ། ང་ཡོངས་སུ་མྱ་ངན་ལས་འདས་ནས་ལོ་<line/>
</page>
<page index="454" id="228A">༄༅། །བརྒྱ་ལོན་པ་དང་བཅོམ་བརླག་ནས་གར་མཁན་དང༌། དཔའ་བོ་ཞེས་བྱ་བ་སྤུན་གཉིས་ཀྱིས་དེ་ལ་གཙུག་ལག་ཁང་རྩིག་པར་འགྱུར་ཏེ། དེའི་མིང་གར་མཁན་དཔའ་བོ་<line/>
ཞེས་བྱ་བར་འགྱུར་ཞིང༌། ལྷག་མཐོང་དང་ཞི་གནས་ཀྱི་རྗེས་སུ་མཐུན་པའི་གནས་མལ་རྣམས་ཀྱི་མཆོག་ཏུ་འགྱུར་རོ། །ཀུན་དགའ་བོ། བཅོམ་བརླག་འདིར་སྤོས་ཚོང་གི་ཁྱེའུ་སྦས་པ་ཞེས་བྱ་བ་<line/>
འབྱུང་བར་འགྱུར་ཏེ། དེའི་བུ་ཉེ་སྦས་ཞེས་བྱ་བ་སངས་རྒྱས་ཀྱི་མཚན་མེད་པ་ཞིག་བྱུང་བ་དེ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་པ་དང་བསྟན་པ་ལ་རབ་ཏུ་བྱུང་ནས་སངས་རྒྱས་ཀྱི་བྱ་བ་བྱེད་<line/>
པར་འགྱུར་རོ། །དགེ་སློང་ཀུན་དགའ་བོའི་ལྷན་ཅིག་གནས་པ་ཉི་མའི་གུང་ཞེས་བྱ་བས། ཉེ་སྦས་དེ་རབ་ཏུ་འབྱིན་པར་འགྱུར་ཏེ། གདམས་ངག་སྟོན་པ་རྣམས་ཀྱི་ཕྱི་མ་ནི། ཉེ་སྦས་ཡིན་པར་འགྱུར་<line/>
རོ༑ ༑གར་མཁན་དཔའ་བོ་དེ་ལ་ཕུག། སྲིད་དུ་ཁྲུ་བཅོ་བརྒྱད་པ། ཞེང་དུ་ཁྲུ་གཉིས་པ། འཕང་དུ་ཁྲུ་བདུན་པ་ཞིག་ཡོད་པར་འགྱུར་ཏེ། དེས་གང་དང་གང་དག་ལ་གདམས་ངག་བསྟན་ནས་དགྲ་<line/>
བཅོམ་པ་མངོན་སུམ་དུ་བྱས་པ་དེ་དང་དེ་རྣམས་ཀྱིས། ཐུར་མ་སོར་བཞི་ཙམ་པ་རེ་རེ་ཕུག་དེའི་ནང་དུ་འདོར་བར་འགྱུར་རོ། །གང་གི་ཚེ་ཕུག་དེ། དགྲ་བཅོམ་པའི་ཐུར་མས་གང་བར་གྱུར་པ་དེའི་ཚེ།<line/>
ཉེ་སྦས་ཡོངས་སུ་མྱ་ངན་ལས་འདའ་བར་འགྱུར་ཏེ། དེ་ཡོངས་སུ་མྱ་ངན་ལས་འདས་ནས་དགྲ་བཅོམ་པའི་ཐུར་མ་དེ་དག་ཉིད་སྤུངས་ནས་དེ་རྣམས་ཀྱིས་སྲེག་པར་བྱེད་དོ། །དགེ་སློང་རྣམས་ཐེ་ཚོམ་སྐྱེས་<line/>
</page>
<page index="455" id="228B">ནས་ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་མ་འོངས་པ་ན་སྐྱེ་བོ་མང་པོ་ལ་སྙིང་བརྩེ་བ་དང༌། ཚེ་དང་ལྡན་པ་ཉེ་སྦས་ལུང་བསྟན་པ་ལ་<line/>
གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དེའི་ཚེར་མ་ཟད། ཇི་ལྟར་འདི་འདས་པའི་དུས་ན་སྐྱེ་བོ་མང་པོ་ལ་ཕན་པའི་ཕྱིར་ཞུགས་པ་དེ། ལེགས་པར་རབ་ཏུ་ཉོན་ལ་ཡིད་ལ་<line/>
ཟུངས་ཤིག་དང་བཤད་དོ། །དགེ་སློང་དག །སྔོན་བྱུང་བ། རི་རྩེ་མཐོན་པོ་འདི་ཉིད་ཀྱི་ངོས་གསུམ་ལ་རང་སངས་རྒྱས་དང༌། དྲང་སྲོང་དང༌། སྤྲེའུ་རྣམས་གནས་ཏེ། ངོས་གཅིག་ན་ནི། རང་སངས་རྒྱས་ལྔ་<line/>
བརྒྱའོ། །གཉིས་པ་ལ་ནི། དྲང་སྲོང་ལྔ་བརྒྱའོ། །གསུམ་པ་ལ་ནི། སྤྲེའུ་ལྔ་བརྒྱའོ། །སྤྲེའུའི་སྡེ་དཔོན་གྱི་ཀུན་ཏུ་སྤྱོད་པ་ནི། སྤྲེའུའི་ཕྲུ་གུ་བཙས་ཤིང་བཙས་པ་དག་གསོད་པར་བྱེད་པ་ཡིན་ནོ། །དེ་ནས་<line/>
སྤྲེ་མོ་དེ་དག་ཕྲུ་གུའི་མྱ་ངན་གྱིས་ནོན་པས་ཕན་ཚུན་གྲོས་བྱ་བར་བརྩམས་པ། ཤེས་ལྡན་སྤྲེ་མོ་དག། ཉོན་ཅིག །བདག་ཅག་གི་ཕྲུ་གུ་བཙས་ཤིང་བཙས་པ་དག །སྡེ་དཔོན་འདིས་གསོད་པར་བྱེད་ཀྱི།<line/>
དེ་ལ་ཐབས་ཤིག་བཤམ་བར་བྱ་སྟེ། བདག་ཅག་ལས་སྤྲེ་མོ་གང་ཞིག་སྦྲུམ་པར་གྱུར་མ། དེས་སྡེ་དཔོན་ལ་བརྗོད་པར་མི་བྱའོ། །ཇི་ཙམ་དུས་གཞན་ཞིག་ནས་སྤྲེ་མོ་ཞིག་སྦྲུམ་པར་གྱུར་ནས། དེ་དེ་<line/>
རྣམས་ཀྱིས་དབེན་པའི་ཕྱོགས་ཤིག་ཏུ་སྦས་ནས་རྩ་བ་དང་འབྲས་བུས་བསྙོད་དེ་སྤྲེའུའི་ཕྲུ་གུ་བྱུང་ནས། དེ་ཡང་དེ་རྣམས་ཀྱིས་དབེན་པའི་ཕྱོགས་ཤིག་ཏུ་བསྣུན་གསོས་བསྐྱེད་དེ། དེ་གང་གི་ཚེ་ཆེན་<line/>
</page>
<page index="456" id="229A">༄༅། །པོར་གྱུར་པ་དེའི་ཚེ། དེས་སྡེ་དཔོན་དེ་རང་གི་ཁྱུ་ནས་བསྐྲད་ནས་རི་བོ་རྩེ་མཐོན་ན་ཕན་ཚུན་དུ་འཁྱམས་པར་བརྩམས་སོ། །དེ་འཁྱམས་པ་ན་རང་སངས་རྒྱས་རྣམས་ཀྱི་སྒྲ་<line/>
ཐོས་ནས། དེ་དེ་རྣམས་ཀྱི་དྲུང་དུ་སོང་སྟེ། གང་གི་ཚེ་བག་ཕེབས་པར་གནས་པར་གྱུར་པ་དེའི་ཚེ། དེ་རྣམས་ལ་རྩ་བ་དང༌། ལོ་མ་དང༌། མེ་ཏོག་དང༌། འབྲས་བུ་དང༌། སོ་ཤིང་དག་འབུལ་བར་བྱེད་<line/>
དོ༑ ༑དེ་རྣམས་ཀྱིས་ཀྱང་དེ་ལ་ལྷུང་བཟེད་ཀྱི་ལྷག་མ་དག་འདོར་བར་བྱེད་དོ། །རང་སངས་རྒྱས་དེ་རྣམས་ཀྱིས་ཀུན་ཏུ་སྤྱོད་པ་ནི། ཟོས་ཤིང་ཟོས་ནས་སྐྱིལ་མོ་ཀྲུང་བཅས་ཏེ་འདུག་གོ། སྤྲེའུ་དེས་ཀྱང་<line/>
དེ་རྣམས་ཀྱི་སྤྱོད་ལམ་མཐོང་ནས་སྐྱིལ་མོ་ཀྲུང་བཅས་ཤིང་འདུག་གོ། ཇི་ཙམ་དུས་གཞན་ཞིག་ན་རང་སངས་རྒྱས་དེ་རྣམས་འདི་སྙམ་དུ་སེམས་ཏེ། བདག་ཅག་གི་ལུས་རྣག་ཅན་འདིས་ཐོབ་པར་<line/>
བྱ་བ་གང་ཡིན་པ་ནི། ཐོབ་ཟིན་གྱི། བདག་ཅག་གིས་ཞི་བ་མྱ་ངན་ལས་འདས་པའི་དབྱིངས་སུ་ཡོངས་འཇུག་གོ། སྙམ་ནས། དེ་རྣམས་འབར་བ་དང༌། གསལ་བ་དང༌། ཆར་འབེབས་པ་དང༌། གློག་<line/>
འབྱིན་པའི་ཆོ་འཕྲུལ་དག་བྱས་ནས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །དེ་རྣམས་ལྡང་བའི་དུས་གང་ཡིན་པ་དེའི་ཚེ་མི་ལྡང་ནས་སྤྲེའུ་<line/>
དེས་དེ་རྣམས་མ་མཐོང་བས་མི་དགའ་བར་གྱུར་ཏོ། །ཇི་ཙམ་ན་སྤྲེའུ་དེ་ཕུག་ཏུ་ཞུགས་ནས་རང་སངས་རྒྱས་དེ་རྣམས་ཀྱི་ཆོས་གོས་རྣམས་ནས་བསིགས་པར་བརྩམས་སོ། །དེ་ནས་ཕུག་དེ་ན་གནས་པའི་<line/>
</page>
<page index="457" id="229B">ལྷ་གང་ཡིན་པ་དེ། འདི་སྙམ་དུ་སེམས་ཏེ། སྤྲེའུ་འདིས་རང་སངས་རྒྱས་ཀྱི་སྐུ་བཤིག་ནི། མི་རུང་ངོ༌། །སྙམ་ནས་རྡོ་ལེབ་ཆེན་པོས་སྒོ་བཅད་ནས་འདུག་གོ། །དེ་ནས་སྤྲེའུ་དེ། མྱ་ངན་དང༌། སྡུག་བསྔལ་དང༌།<line/>
སྨྲེ་སྔགས་བཏོན་ཏེ་སོང་ནས་རི་བོ་རྩེ་མཐོན་ལ་ཀུན་ནས་འཁྱམས་པ་ན། མི་རྣམས་འདོད་པས་མི་དགའ་བར་གྱུར་ཏེ་རྣ་བ་གཏོད་ཅིང་མིའི་སྒྲ་ཐོས་པར་འདོད་པ་ལས། དེས་དྲང་སྲོང་དེ་རྣམས་སྨྲ་བའི་སྒྲ་<line/>
དག་ཐོས་ནས། དེ་མགྲོན་པོ་ལམ་སྟོར་བ་བཞིན་དུ་རིངས་པ་རིངས་པར་དེ་རྣམས་ཀྱི་དྲུང་དུ་སོང་ངོ༌། །དྲང་སྲོང་དེ་དག་ཀྱང་དཀའ་ཐུབ་དྲག་པོས་གདུང་བར་བྱེད་དོ། །ཁ་ཅིག་ནི། ལག་པ་བསྒྲེངས་ནས་<line/>
འདུག་གོ། ཁ་ཅིག་ནི། རྐང་པ་ཡ་གཅིག་གིས་སོ། །ཁ་ཅིག་ནི། གདུང་བ་ལྔས་གདུང་བར་བྱེད་དོ། །གང་གི་ཚེ་སྤྲེའུ་དེ་དེ་རྣམས་དང་ལྷན་ཅིག་བག་ཕེབས་པར་གནས་པར་གྱུར་པ་དེའི་ཚེ། དྲང་སྲོང་<line/>
དེ་རྣམས་ལ་རྩ་བ་དང༌། ལོ་མ་དང༌། མེ་ཏོག་དང༌། འབྲས་བུ་དང༌། སོ་ཤིང་དག་སྦྱིན་པར་བྱེད་དོ། །དེ་རྣམས་ཀྱང་དེ་ལ་ཟས་ཀྱི་ལྷག་མ་དག་འདོར་བར་བྱེད་དོ། །དེས་དེ་རྣམས་ཀྱི་སྤྱོད་ལམ་དཀྲུགས་<line/>
ཤིང༌། རང་སངས་རྒྱས་ཀྱི་སྤྱོད་ལམ་སྟོན་པར་བྱེད་དེ། དེ་ན་གང་དག་ལག་པ་བསྒྲེང་བ་དེ་རྣམས་ཀྱི་ལག་པ་དག་ཕབ་ནས་སེ་གོལ་གྱི་སྒྲ་ཕྱུང་སྟེ་སྦྲན་ནས་མདུན་དུ་སྐྱིལ་མོ་ཀྲུང་བཅས་ཏེ་འདུག་གོ།<line/>
གང་དག་རྐང་པ་ཡ་གཅིག་པ་དེ་རྣམས་ཀྱི་རྐང་བ་ཕབ་ནས་མདུན་དུ་སྐྱིལ་མོ་ཀྲུང་བཅས་ཏེ་འདུག་གོ། གང་དག་གདུང་བ་ལྔས་གདུང་བར་བྱེད་པ་དེ་རྣམས་ཀྱི་མེ་བསད་ནས་སེ་གོལ་གྱི་སྒྲ་ཕྱུང་སྟེ་མདུན་<line/>
</page>
<page index="458" id="230A">༄༅། །དུ་སྐྱིལ་མོ་ཀྲུང་བཅས་ཏེ་འདུག་གོ །དེ་ནས་དྲང་སྲོང་དེ་རྣམས་ཀྱིས་གདམས་ངག་འབོགས་པ་ལ་སྨྲས་པ། མཁན་པོ། སྤྲེའུ་འདི་བདག་ཅག་གི་དཀའ་ཐུབ་ལ་བར་ཆད་<line/>
བགྱིད་དོ། །ཞེས་དེ་རྣམས་ཀྱིས་དེ་ལ་རྒྱས་པར་སྨྲས་པ་དང༌། དེས་སྨྲས་པ། ཤེས་ལྡན་དག། སྤྲེའུ་དེ་དག་ནི། དྲན་པ་དང་ལྡན་པ་ཡིན་ཏེ། གདོན་མི་ཟ་བར་འདིས་དྲང་སྲོང་ཁ་ཅིག་གི་སྤྱོད་ལམ་<line/>
དེ་ལྟ་བུ་མཐོང་གི། ཁྱེད་ཅག་གིས་ཀྱང་སྐྱིལ་མོ་ཀྲུང་ཆོས་ལ་འདུག་ཅིག། དེ་རྣམས་ཀྱི་སྐྱིལ་མོ་ཀྲུང་བཅས་ཏེ་འདུག་པ་དང༌། དེ་རྣམས་སྔོན་གྱི་དགེ་བའི་རྩ་བ་རྣམས་མངོན་དུ་གྱུར་ནས། དེ་རྣམས་<line/>
ཀྱིས་མཁན་པོ་དང་སློབ་དཔོན་མེད་པའི་ཤེས་པས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་མཐུན་པའི་ཆོས་བསྐྱེད་ནས་རང་བྱང་ཆུབ་མངོན་སུམ་དུ་བྱས་སོ། །དེ་ནས་དེ་རྣམས་སྤྲེའུ་དེ་<line/>
ལ་ཆོས་ལས་བྱུང་བའི་དད་པ་སྐྱེས་ནས་དེ་རྣམས་ཀྱིས་ལྗོངས་ནས་བསོད་སྙོམས་ལོ་ཐོག་གསར་པ་དང༌། འབྲས་བུ་གསར་པ་དང༌། དུས་གསར་གྱི་རྙེད་པ་གང་ཡིན་པ་དེ་རྣམས་ལས་དེ་ལ་<line/>
ཐོག་མར་བྱིན་ནས། བདག་ཉིད་ལོངས་སྤྱོད་པར་བྱེད་དོ། །ཇི་ཙམ་དུས་གཞན་ཞིག་ན་སྤྲེའུ་དེ་དུས་ལས་འདས་སོ། །དེ་ནས་རང་བྱང་ཆུབ་དེ་རྣམས་ཀྱིས། ཡུལ་ཁམས་དང་ཕྱོགས་སྣ་ཚོགས་ན་<line/>
ཡོད་པའི་ཤིང་དྲི་ཞིམ་པོ་རྣམས་བླངས་ཏེ། ཤིང་དྲི་ཞིམ་པོ་ཐམས་ཅད་ཀྱིས་ཕུང་པོར་སྤུངས་ནས་བསྲེགས་སོ། །དགེ་སློང་དག །ཇི་སྙམ་དུ་སེམས། རང་བྱང་ཆུབ་རྣམས་དང་ལྷན་ཅིག་ཏུ་གནས་<line/>
</page>
<page index="459" id="230B">པའི་སྤྲེའུ་གང་ཡིན་པ་དེ་ནི། ཉེ་སྦས་འདི་ཉིད་ཡིན་ཏེ། འདི་དེའི་ཚེ་ཡང་སྐྱེ་བོ་མང་པོ་ལ་ཕན་པའི་ཕྱིར་ཞུགས་སོ། །ད་ལྟར་ན་ཡང་ངས་འདི་སྐྱེ་བོ་མང་པོ་ལ་ཕན་པ་དང༌། སྙིང་བརྩེ་བར་ལུང་བསྟན་ཏོ། །<line/>
དེ་ནས་བཅོམ་ལྡན་འདས་དཔའ་སྡེ་ནས་ལྗོངས་རྒྱུ་ཞིང་གཤེགས་ན། བཅོམ་བརླག་ཏུ་གཤེགས་པ་དང་བཅོམ་བརླག་གི་བྲམ་ཟེ་རྣམས་ཀྱིས། དགེ་སློང་གོའུ་ཏ་མ་བཅོམ་བརླག་ཏུ་ཕྱིན་ནས་དེ་ཤིན་<line/>
ཏུ་རིགས་བཞི་པོ་རྣམ་པར་དག་པར་འདོད་དེ། འཆད་པར་བྱེད། འདོགས་པར་བྱེད། རབ་ཏུ་འཇོག་པར་བྱེད། རྣམ་པར་འཇོག་པར་བྱེད། བྱེ་བྲག་ཏུ་འབྱེད་པར་བྱེད། གསལ་བར་བྱེད། སྟོན་<line/>
པར་བྱེད། ཡང་དག་པར་རབ་ཏུ་བསྟན་པར་བྱེད་དོ། །ཞེས་ཐོས་ནས། གལ་ཏེ་དེ་བཅོམ་བརླག་ཏུ་འདུག་ན། བདག་ཅག་གི་རྙེད་པ་དང༌། བཀུར་སྟིའི་བར་ཆད་དུ་འགྱུར་ལ། དེ་ནི། བཀུར་སྟི་མ་ཡིན་<line/>
པས་སྐྲག་གོ །ཞེས་གྲག་གི །གལ་ཏེ་དེ་ལ་འགའ་ཞིག་གིས་བཀུར་སྟི་མ་ཡིན་པ་བྱས་ན། དེ་ལྟ་ན་དེ་བཅོམ་བརླག་ཏུ་འདུག་པར་མི་འགྱུར་རོ། །གལ་ཏེ་དེ་ལ་མི་སྨད་རིགས་ཀྱིས་བཀུར་སྟི་མ་ཡིན་པ་<line/>
བྱས་ན། ངོ་མཚར་དུ་མི་འཛིན་གྱི། གལ་ཏེ་དེ་ལ་སྐྱེས་བུ་གཙོ་བོ་འགའ་ཞིག་གིས་བཀུར་སྟི་མ་ཡིན་པར་བྱས་ན། དེས་ནི། ལེགས་པར་འགྱུར་ན། བདག་ཅག་གི་ནང་ན་སྐྱེས་བུ་གཙོ་བོ་སུ་<line/>
ཞིག་ཡོད་སྙམ་མོ། །དེའི་ཚེ་བཅོམ་བརླག་ན་བྲམ་ཟེ་སྔོར་གྱུར་ཅེས་བྱ་བ། རིག་བྱེད་དང༌། རིག་བྱེད་ཀྱི་ཡན་ལག་གི་ཕ་རོལ་ཏུ་ཕྱིན་པ། རང་གི་སྨྲ་བ་གསལ་བར་བྱེད་པ། ཕ་རོལ་གྱི་རྒོལ་བ་ཚར་<line/>
</page>
<page index="460" id="231A">༄༅། །གཅོད་པར་ནུས་པ། དེའི་ཚིག་བདེན་པའི་རྗེས་སུ་འབྲང་བ་ཞིག་ཡོད་དོ། །དེ་ནས་བཅོམ་བརླག་གི་བྲམ་ཟེ་རྣམ་འདུས་ཤིང་ཚོགས་ཏེ། སྔོར་གྱུར་གྱི་དྲུང་དུ་སོང་ནས་མཁན་<line/>
པོ༑ ༑འདིར་དགེ་སྦྱོང་གོའུ་ཏ་མ་མཆིས་ནས། དེར་ཤིན་ཏུ་རིགས་བཞི་པོ་རྣམ་པར་དག་པ་ཞེས་བྱ་བ་ནས་ཡང་དག་པར་རབ་ཏུ་སྟོན་པར་བྱེད་དོ། །ཞེས་ཐོས་ཞེས་བྱ་བའི་བར་གོང་མ་བཞིན་དུའོ། །དེ་ནི།<line/>
བཀུར་སྟི་མ་ཡིན་པས་སྐྲག་གོ །ཞེས་གདའ་ན། གལ་ཏེ་དེ་ལ་འགའ་ཞིག་གིས་བཀུར་སྟི་མ་ལགས་པ་བགྱིས་ན། དེ་ལྟ་ན་དེ་བཅོམ་བརླག་ཏུ་མཆིས་པར་མི་འགྱུར་རོ། །གལ་ཏེ་དེ་ལ་མི་སྨད་རིགས་<line/>
ཀྱིས་བཀུར་སྟི་མ་ལགས་པ་བགྱིས་ན། ངོ་མཚར་དུ་མི་འཛིན་གྱི། གལ་ཏེ་དེ་ལ་སྐྱེས་བུ་གཙོ་བོ་འགའ་ཞིག་གིས་བཀུར་སྟི་མ་ལགས་པ་བགྱིས་ན་ལེགས་པར་འགྱུར་ན། བདག་ཅག་གི་སྐྱེས་བུ་གཙོ་<line/>
བོ་མཁན་པོ་མ་ལགས་པ་སུ་ཞིག་མཆིས། ཁྱོད་ཀྱིས་དེ་ལ་བཀུར་སྟི་མ་ལགས་པའི་ཚིག་གི་རྒྱ་ལྕག་གིས་སྤྱོ་བར་གསོལ། སྔོར་གྱུར་གྱིས་སྨྲས་པ། ཤེས་ལྡན་དག །བདག་གི་ལྕེ་འདི་ནི། བདེན་<line/>
པའི་རྗེས་སུ་འབྲང་བ་ཡིན་ཏེ། གལ་ཏེ་སྤྱོ་བར་འོས་པ་ཞིག་ན། སྤྱོའོ། །འོན་ཏེ་བསྟོད་པར་འོས་པ་ཞིག་ན། བསྟོད་དོ། །དེ་ནས་བྲམ་ཟེ་སྔོར་གྱུར། བཅོམ་བརླག་ན་གནས་པའི་བྲམ་ཟེ་རྒན་རབས་རྒན་<line/>
རབས་རྣམས་ཀྱིས་མདུན་དུ་བདར་ནས་བཅོམ་ལྡན་འདས་ག་ལ་བ་དེར་སོང་བ་ན། བྲམ་ཟེ་སྔོར་གྱུར་གྱིས་རྒྱང་རིང་པོ་ཁོ་ན་ནས་བཅོམ་ལྡན་འདས་ཀྱི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་<line/>
</page>
<page index="461" id="231B">ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་རི་བོ་འགྲོ་བ་ལྟར་ཀུན་ནས་བཟང་བ། ཤིང་དྲུང་ཞིག་ན་<line/>
བརྟེན་ཅིང་ཞི་བའི་སྤྱོད་ལམ་གྱིས་བཞུགས་པ་མཐོང་ངོ༌། །མཐོང་ནས་ཀྱང་ཡ་མཚན་སྐྱེས་ཏེ་མིག་བགྲད་དེ་བལྟས་ནས་བསྟོད་པར་བརྩམས་པ། ལུས་དང་ངག་དང་དབང་པོར་བཅས་པ་ཡི། །ཡིད་ཀྱིས་ཚུལ་བཞིན་<line/>
རྩེ་གཅིག་བགྱིས་ནས་ནི། ཡོན་ཏན་རང་བཞིན་ཡོན་ཏན་རྒྱ་མཚོ་ཆེ། །ཁྱོད་ཀྱི་ཡོན་ཏན་ཕྱོགས་གཅིག་བརྗོད་པར་བགྱི། །སྨྲ་བ་རྣམས་ཀྱི་དམ་པ་རབ་མཆོག་ལགས། །སྐྱོན་མེད་དབང་པོ་ཤིན་ཏུ་མཉམ་<line/>
པར་བཞག །ཕ་རོལ་རྒོལ་བ་བརྩོན་པ་ཐམས་ཅད་ཀྱིས། །དོན་དམ་ཐུགས་སུ་ཆུད་ལ་བསྐྱོད་མི་ནུས། །ཁྱོད་ཀྱི་སྤྱོད་པ་ཤིན་ཏུ་རྫོགས་པ་ཉིད། བརྟུལ་ཞུགས་བསྒྲུབས་པས་བརྟུལ་ཞུགས་ཤིན་ཏུ་རྫོགས།<line/>
སྟོབས་ལྡན་ཁྱོད་ཀྱི་ཏིང་འཛིན་ཟད་མེད་པས། །སྲེད་མེད་བུ་དང་རི་ཡི་རྒྱལ་པོ་བཞིན། །སྐྱེས་བུ་ཁྱུ་མཆོག་ཁྱོད་ལ་གནོད་མི་མངའ། །མི་ཞུམ་བསྙེངས་པ་མི་མངའ་དུབ་མི་མངའ། །འབྱུང་པོ་རྣམས་ལའང་<line/>
མི་བཟོད་འགའ་མི་མངའ། །ཁྱོད་ནི་མ་ཆགས་འཐབ་པ་ག་ལ་མངའ། །བརྟབས་པ་མེད་ཅིང་ཧ་ཅང་ཞུམ་མི་མངའ། །གདུང་བ་མེད་ཅིང་དགྱེས་པའང་ཡོད་མི་མངའ། །རི་ཡི་བདག་པོ་ལྷུན་པོ་རབ་བརྟན་ལྟར། །<line/>
ཁྱོད་ཀྱི་ཐུགས་ནི་རྟག་ཏུ་དགེ་བ་ཉིད། །ཐུབ་པ་སྐྱེས་མཆོག་ཁམས་རྣམས་ཐམས་ཅད་ནས། །ཁྱོད་ཀྱི་ཡེ་ཤེས་ཡངས་པ་སྒྲིབ་མི་མངའ། །སྐྱེ་མཆེད་རྣམ་པ་སྣ་ཚོགས་དག་ལ་ནི། །མ་ཐོགས་ཉམས་ཤིང་ཟད་<line/>
</page>
<page index="462" id="232A">༄༅། །པ་མེད་པར་འཇུག །ཐུབ་པ་ཁྱོད་ལ་གང་ལའང་སོམ་ཉི་མེད། །ཡིད་གཉིས་ཡོད་མིན་ཐེ་ཚོམ་ཡོད་མ་ཡིན། །ཁྱོད་ཉིད་ཀྱིས་ནི་མཆོག་དང་མཆོག་མིན་པ། །རིག་པས་<line/>
ཐུགས་སུ་ཆུད་ནས་ཐམས་ཅད་མཁྱེན། །མཐོང་ན་དགའ་བར་འགྱུར་ལ་མཐོང་ན་ལེགས། །མཐོང་ན་ལེགས་པས་མཐོང་ན་མཁས་པ་དགའ། །ཁྱོད་ལ་དགའ་བ་དང་མི་དགའ་མཉམ་པས་ན། །རྟག་ཏུ་<line/>
དགའ་བའི་སྤྱོད་ལམ་དེ་བཞིན་མཛོད། །ཁྱོད་ནི་སྙན་པའི་སྤོབས་པར་ལྡན་པ་ལགས། །འཛུམ་པའི་གསུང་དང་དྲན་ལྡན་བསྙེངས་པ་མེད། །མཁས་རྣམས་འདོད་པ་རབ་ཏུ་འཆད་པས་ན། །འཇིག་རྟེན་<line/>
གསུམ་དུ་ཁྱོད་ཀྱི་གྲགས་པ་འབྱུང༌། །མི་དང་ལྷ་དང་ལྷ་མིན་གནོད་སྦྱིན་དང༌། །སྲིན་པོ་མང་དང་འཇིག་རྟེན་འདིར་མཁས་དང༌། ཐུབ་པའི་དྲུང་དུ་ཡང་དང་ཡང་ལྷགས་ནས། །ཁྱོད་ལ་ཡང་དང་ཡང་ཞུ་<line/>
མི་བཟོད་མེད། །ཁྱོད་ནི་སྙན་པའི་གསུང་གིས་དགའ་མཛད་པས། །མི་དང་ལྷ་དང་ལྷ་མིན་གནོད་སྦྱིན་དང༌། །སྲིན་པོ་ཡིད་གཉིས་བསལ་རྣམས་ཐུབ་པ་ཆེ། །ཁྱོད་ཀྱི་ཞབས་ལ་ཕྱག་འཚལ་སླར་<line/>
མཆིའོ། །བཞེངས་དང་བཞུགས་དང་གཤེགས་དང་བཞུད་པ་དང༌། །མནལ་དང་མི་གསུང་ཡང་ན་གསུང་བ་འམ། །འོན་ཏེ་ལྷུང་བཟེད་ཆོས་གོས་བསྣམས་བ་དག །གོའུ་ཏ་མ་ཁྱོད་ཀྱི་ཐམས་ཅད་<line/>
མཛེས་པ་ཉིད། །ཐོགས་པ་མེད་མངའ་མི་མྱུར་མཉམ་པས་ན། །གསུང་ནི་སྙན་པའི་ཡོན་ཏན་རྣམས་དང་ལྡན། །མི་ཡི་མཆོག་ནི་དུས་སུ་གསུང་བས་ན། །གསུང་གི་ཟློས་པ་རྣམ་པར་སྤངས་པ་<line/>
</page>
<page index="463" id="232B">ལགས། །འཇིག་རྟེན་ན་ནི་སྟོབས་དང་ལྡན་པར་གྲགས། །སྐྱེས་བུ་མཁྱེན་པ་སྐྱེས་བུ་ཁྱུ་མཆོག་གཙོ། །འཇིག་རྟེན་ལྷར་བཅས་འདི་ནི་མཐའ་དག་ལ། །ང་རྒྱལ་མི་མངའ་ཁྱད་དུ་གསོད་མི་མཛད། །མཛའ་བ་<line/>
དང་ནི་མཛའ་བ་མ་ལགས་དང༌། །མཐུན་པ་དང་ནི་མཐུན་པ་མ་ལགས་དང༌། །གཡོ་དང་མི་གཡོ་རང་བཞིན་གནས་པ་ལ། །ངོ་མཚར་འཛིན་པ་ནམ་ཡང་མི་མངའོ། །སྨྲེ་སྔགས་འདོན་ཅིང་སྙིང་བརྩེར་སྨྲ་བ་<line/>
དང༌། །ཁ་ཆུ་འཛག་པས་ཉམ་ཐག་སྐད་འབྱིན་དང༌། །ཡོངས་སུ་གདུངས་དང་རྣམ་པར་གདུངས་ལྡན་དང༌། །འཇིགས་དང་རིམས་ནད་མྱ་ངན་གྱིས་ཉེན་པ། །སྡུག་བསྔལ་རྣམ་པ་བརྒྱ་ཡིས་གཙེས་པ་དང༌།<line/>
ཡུན་རིང་ནས་ནི་མགོན་མེད་བདེ་བ་མེད། །སྲིད་པའི་སྲེད་པར་ཞུགས་ཤིང་མུན་བསྒྲིབས་པའི། །འགྲོ་བ་འཁྲུགས་པ་ལ་ནི་རབ་གཟིགས་ནས། །བདག་ཉིད་རྣམ་པ་སྣ་ཚོགས་མཐུ་དག་གིས། །ཐུབ་པ་<line/>
ཐུགས་རྗེ་ཆེན་པོ་འཇུག་མཛད་ཅིང༌། །ཤཱཀྱ་སྐྱེས་ཀྱི་མཆོག་ནི་ཁྱོད་ཉིད་ཀྱིས། །ཕོངས་པར་གྱུར་རྣམས་དགྲོལ་ཕྱིར་བརྩོན་པ་མཛད། །སྲིད་པའི་སྡུག་བསྔལ་རྒྱུ་དང་བཅས་འདི་དང༌། །སྲིད་པའི་སྡུག་<line/>
བསྔལ་ཟད་པ་གང་མིན་དང༌། །སྲིད་པའི་སྡུག་བསྔལ་འགོག་པར་འགྲོ་བ་ཡི། །ལམ་ནི་མཚུངས་པ་མེད་པ་ཁྱོད་ཀྱིས་བཤད། །རྣམ་པར་འདྲེན་པ་ཆེན་པོ་བརྩོན་འགྲུས་ཆེ། །རབ་མཆོག་ཕ་རོལ་སྨྲ་བ་<line/>
རྣམས་ཀྱི་མཆོག །འཇིག་རྟེན་གསུམ་ན་ཁྱོད་མཚུངས་མ་མཆིས་ན། །ཁྱོད་ལས་ལྷག་པ་ལྟ་ཞིག་ག་ལ་མཆིས། །ཁྱོད་ལ་ཁོང་ཁྲོ་རྗེས་སུ་ཆགས་མི་མངའ། །ཐུབ་པ་ཁྱོད་ལ་ཡོངས་སུ་ཟད་མི་མངའ།།<line/>
</page>
<page index="464" id="233A">༄༅། །སྡུག་དང་འགལ་དང་རྩོད་པ་བརྟུལ་ཞུགས་བཟང༌། །ཁྱོད་ལ་མི་མངའ་རྟག་ཏུ་མི་མངའ་ལགས། །ཐུབ་པ་སྡུག་དང་མི་སྡུག་བདེ་བ་དང༌། །སྡུག་བསྔལ་མཉམ་དང་དེ་བཞིན་མི་མཉམ་<line/>
སྤངས། །དགའ་དང་མི་དགའ་བ་དག་བཟོད་མཛད་དེ། །ཡང་དག་བསྡམས་ཤིང་འདི་ན་ཉེར་ཞི་སྤྱོད། །སྨད་པ་བྱས་ཀྱང་གནོད་པ་མི་མངའ་ལ། །རབ་ཏུ་བསྔགས་པས་ཁེངས་པར་མི་འགྱུར་པས། །གྲགས་པ་<line/>
གྲགས་པ་མ་ཡིན་ཁྱོད་ལ་མཉམ། །གླང་ཆེན་མཆེ་བར་ལྡན་པ་གཡུལ་ངོ་རུ། །འདོར་བ་དྲག་ཏུ་འཕངས་པའི་མདའ་དག་ལྟར། །སྐྱེ་བོ་སྡིག་ཅན་རྣམས་ཀྱིས་སྨྲས་པ་ཡི། །ཚིག་ངན་ཚིག་རྩུབ་དག་ཀྱང་<line/>
བཟོད་པར་མཛད། །དྲང་སྲོང་ཁྱོད་སྙན་གསུང་ཞིང་ཚིག་ཀྱང་བཟོད། །ཤིན་ཏུ་ངན་དུ་སྨྲས་ཀྱང་མི་བཟོད་མེད། །སྨད་པར་སྨྲས་སམ་དགེ་བར་སྨྲས་ཀྱང་རུང༌། །ཐུབ་པ་མཉམ་པ་ཉིད་དུ་གནས་པ་ལགས། །མཆོད་<line/>
འོས་རྟག་པར་མི་དང་ལྷ་དག་དང༌། །ལྷ་མིན་གནོད་སྦྱིན་སྲིན་པོ་རྣམས་དང་ནི། །དྲང་སྲོང་བདག་ཉིད་ཆེན་པོས་རྟག་མཆོད་ན། །ཁྱོད་ནི་ཐུགས་བརྟན་གཞན་དུ་འགྱུར་མི་མངའ། །འདི་བས་བདག་མཆོག་<line/>
ཅེས་ཀྱང་རློམ་མི་མངའ། །འདི་བས་བདག་ཆུང་ཞེས་ཀྱང་རློམ་མི་མངའ། །བདག་ནི་འདི་དག་མཉམ་ཞེས་མི་རློམ་པས། །ཁྱོད་ལ་ང་རྒྱལ་རྣམ་པ་གསུམ་མི་མངའ། །བརྟན་དང་ལྡན་པ་བོང་བ་གསེར་དང་<line/>
མཚུངས། །བཻ་ཌཱུཪྻ་དང་གསེག་མ་གྱོ་མོར་མཚུངས། །ཐུབ་པ་ཆེན་པོ་ལྷ་དང་བཅས་པ་ཡི། །འགྲོ་བ་འདི་ནི་རྩྭ་ཤིང་འདྲ་བར་སྤྱོད། །ཟླ་བ་ཉི་མའི་འོད་ཟེར་དང་ཕྲད་ནས། །གྲང་དང་ཚ་བའི་རླུང་དག་ལངས་ན་<line/>
</page>
<page index="465" id="233B">ཡང༌། །རི་ཡི་དབང་པོ་ལྟ་བུར་བཟོད་མཛད་དེ། །ཐུགས་བརྟན་ཁྱོད་ལ་རབ་ཏུ་གནོད་མི་མངའ། །གཟིམས་ཆ་དང་ནི་སྩང་ནས་བཤོས་དང་ནི། །བླ་གོས་ཤམ་ཐབས་རྣམ་པ་སྣ་ཚོགས་དག །ཐུབ་པ་ཟག་མེད་སོ། །<line/>
སོར་བརྟགས་ནས་ནི། །དེ་ཡི་དོན་དུ་སྟོན་པར་མཛད་པ་ལགས། །མགོན་པོ་བདག་ལ་མེད་ཅེས་ཐུགས་ངན་མེད། །མ་བཅིངས་ལེགས་གསུངས་བདག་གིར་འཛིན་མི་མངའ། །གནོད་པ་སྣ་ཚོགས་དག་ལས་ཡོངས་<line/>
སུ་གྲོལ༑ རྙེད་པ་རྙེད་ནའང་དགྱེས་པར་མི་འགྱུར་ལ། །དེ་མ་རྙེད་པས་ཀྱང་ནི་ཞུམ་མི་འགྱུར། །ཁྱད་དུ་གསོད་པ་བཟོད་པ་མཛད་ཅིང་འདིར། །བཀུར་སྟི་དག་ལའང་ཆགས་པ་མི་མངའ་ལགས། །ལྷ་གནས་རི་ཡི་<line/>
ངོས་ལས་འཁྲུངས་པ་ཡི། །ཁྲག་ལྟར་དམར་པའི་ཙནྡན་མཆོག་དག་དང༌། །མདའ་དང་རལ་གྲི་རྣོན་པོས་ཁྱོད་ཀྱི་ཐུགས། །ལན་འགའ་ཡང་ནི་འགྱུར་བ་མི་མངའ་ལགས། །དོན་མེད་གཏམ་ནི་གསུང་བར་མི་མཛད་<line/>
གང༌། །སྐྱེ་བོ་ངན་པས་བསྟེན་པའི་གཏན་མ་ལགས། རྙེད་པས་གཏམ་མིན་ཟང་ཟིང་བཅས་གཏམ་མིན། །བདག་ཉིད་ཆེ་རྣམས་མི་འདོད་མ་ལགས་ཀྱི། །གཏམ་གང་རབ་དབེན་བདེ་བ་སྐྱེད་བྱེད་ཅིང༌། །རབ་ཏུ་ཞི་<line/>
བ་འགའ་ཞིག་རབ་བརྗོད་པ། །ལྷ་ལས་འདས་པའི་གཏམ་ནི་གང་དག་ཅིག །གསུང་ནས་སྡིག་པ་རྣམ་པར་འདུལ་བ་གསུང༌། །སྙན་པ་རྣམས་དང་འབྲེལ་པ་རྣམས་དང་ནི། །ལེགས་པར་བཤད་དང་སྙིང་པོར་ལྡན་པ།<line/>
ཡི༑ ༑རྣམ་པར་ངེས་པའི་གཏམ་དག་ཐུབ་པ་ཆེ། །འགྲོ་བའི་དོན་སླད་རབ་ཏུ་གསུང་བར་མཛད། །མི་མཁས་དག་དང་ལོག་པར་ལྟ་རྣམས་དང༌། །གཟུ་ལུམས་ཅན་དང་དགའ་བར་ལྡན་རྣམས་དང༌། །ཕྲ་མ་ཅན་དང་<line/>
</page>
<page index="466" id="234A">༄༅། །ཚིག་རྩུབ་རྒྱུ་ཅན་གང༌། །དེ་དང་ལྷན་ཅིག་བཅོམ་ལྡན་ཁྱོད་མི་རྐྱེན། །མི་ནི་གང་དག་དྲང་ཞིང་སྒྱུ་མེད་པ། །བདེན་ལ་དགའ་ཞིང་དབང་པོ་ཐུལ་བ་དང༌། །རྟག་ཏུ་ལེགས་པར་བརྟགས་<line/>
ནས་བྱེད་པ་ནི། །དེ་དང་ལྷན་ཅིག་བཅོམ་ལྡན་ཁྱོད་མི་རྐྱེན། །ཆོས་མཁྱེན་ལུགས་མཁྱེན་གང་ཟག་མཁྱེན་པ་དང༌། །དྲུག་པོ་མངོན་མཁྱེན་ཁྱེད་ལ་རྟག་ཕྱག་འཚལ། །ཐུབ་པ་ཞིང་མཁྱེན་མཆོག་དང་མཆོག་མིན་<line/>
མཁྱེན༑ ༑ཚུལ་དང་ཚུལ་མིན་མཁྱེན་ཁྱོད་མགོས་ཕྱག་འཚལ། །ཁྱོད་ཀྱི་ཡོན་ཏན་རྒྱ་མཚོ་རྒྱ་ཆེན་ལེགས་མཐོང་ནས། །བདག་གིས་ཡོན་ཏན་ཕྱོགས་གཅིག་ཡོངས་སུ་བརྗོད་པར་བས། །འཕགས་པ་ཁྱོད་ཀྱི་<line/>
ཡོན་ཏན་རྒྱ་མཚོའི་ཕ་རོལ་ནི། །རྟོགས་པར་རྔོ་ཐོགས་འགྲོ་བའི་ནང་ན་མི་མ་མཆིས། །དེ་ལྟ་བུ་ལ་སོགས་པ་བསྟོད་པ་ལྔ་བརྒྱས་བཅོམ་ལྡན་འདས་ལ་བསྟོད་ནས། དེ་ལྟར་མངོན་པར་དད་པར་གྱུར་པ་དང༌།<line/>
བཅོམ་ལྡན་འདས་ཀྱིས་སྔོར་གྱུར་ཇི་ལྟར་སྟན་དེ་ཉིད་ལ་འདུག་བཞིན་དུ་བདེན་པ་མཐོང་བར་འགྱུར་བའི་ཆོས་བཤད་པ་མཛད་དོ། །དེ་ནས་བྲམ་ཟེ་སྔོར་གྱུར་གྱིས་བཅོམ་ལྡན་འདས་ལ་བསྟོད་ནས་སོང་སྟེ་<line/>
དེ་ལམ་དུ་ཞུགས་པ་ན་བཅོམ་བརླག་གི་བྲམ་ཟེ་རྣམས་ཀྱིས་ཚིག་གི་རྒྱ་ལྕག་གིས་པགས་པ་ལས་ཐལ་བ་ཙམ་དུ་བརྒྱད་དེ། མཁན་པོ་ཁྱོད་ལ་ཁོ་བོ་ཅག་གིས་དགེ་སྦྱོང་གོའུ་ཏ་མ་ལ་བཀུར་སྟི་མ་<line/>
ཡིན་པ་བྱོས་ཤིག །ཅེས་སྨྲས་ན། ཁྱེད་ད་གཟོད་སླར་བསྟོད་བསྟོད་དེ་འོང་ངམ། ཤེས་ལྡན་དག །ཁོ་བོས་སྔར་ཁོ་བོའི་ལྕེ་ནི། བདེན་པའི་རྗེས་སུ་འབྲང་བ་ཡིན་ཏེ། གལ་ཏེ་སྨད་པར་འོས་པ་ཞིག་ན།<line/>
</page>
<page index="467" id="234B">སྨོད་ལ། བསྟོད་པར་འོས་པ་ཞིག་ན། བསྟོད་དོ། །ཞེས་མ་སྨྲས་སམ། དགེ་སྦྱོང་གོའུ་ཏ་མ་ནི། བསྟོད་པར་འོས་བས་ཁོ་བོས་བསྟོད་དོ། །དེ་ནས་བཅོམ་ལྡན་འདས་སྔ་དྲོ་ན་བཟའ་ཤམ་ཐབས་མནབས།<line/>
ལྷུང་བཟེད་དང་ཆོས་གོས་བསྣམས་ནས་བཅོམ་བརླག་ཏུ་བསོད་སྙོམས་ལ་ཞུགས་པ་དང༌། དེའི་ཚེ་བཅོམ་བརླག་ན་རྒྱུ་སྐར་གྱི་ནུབ་མོ་ལ་བབ་བོ། །དེ་ནས་བཅོམ་བརླག་ན་གནས་པའི་ལྷ་མོ་གང་ཡིན་པ་དེ།<line/>
འདི་སྙམ་དུ་སེམས་ཏེ། གལ་ཏེ་དགེ་སྦྱོང་གོའུ་ཏ་མ་བཅོམ་བརླག་ཏུ་འོངས་ན། བདག་གི་རྒྱུ་སྐར་གྱི་ནུབ་མོ་ལ་བར་ཆད་བྱེད་པར་འགྱུར་རོ། །སྙམ་དུ་བསམ་ནས། བཅོམ་ལྡན་འདས་ཀྱིས་སྤྱན་སྔར་སྒྲེན་<line/>
མོར་བྱུང་ནས་འདུག་གོ །བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། རེ་ཞིག་བུད་མེད་ནི། ཤིན་ཏུ་བཀབ་ཀྱང་བཟང་བ་མ་ཡིན་ན། སྒྲེན་མོ་ལྟ་སྨོས་ཀྱང་ཅི་དགོས། དེ་ནས་ལྷ་མོ་དེ་སྐྱེངས་ནས་ཕྱོགས་<line/>
གཅིག་ཏུ་སོང་ངོ༌། །དེ་ནས་བཅོམ་ལྡན་འདས་ཀྱིས་ལམ་ལས་གཟུར་ཏེ་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་<line/>
བཀའ་སྩལ་པ། དགེ་སློང་དག །བཅོམ་བརླག་ན་ནི། ཉེས་དམིགས་ལྔ་པོ་འདི་དག་ཡོད་དོ། །ལྔ་གང་ཞེ་ན། མཐོ་ན་དམན་དང༌། སྡོང་དུམ་དང་ཚེར་མས་གང་བ་དང༌། རྡོ་བ་དང་གསེག་མ་དང་གྱོ་མོ་མང་<line/>
བ་དང༌། དགོངས་ཀ་ཟ་བ་དང༌། བུད་མེད་མང་བ་ཡིན་ནོ། །དེ་ནས་བཅོམ་ལྡན་འདས་མ་གཤེགས་པར་བཅོམ་བརླག་གི་གནོད་སྦྱིན་བོང་བུའི་གནས་གང་ན་བ་དེ་ལོགས་སུ་གཤེགས་ཏེ་བྱོན་ནས་གནོད་སྦྱིན་<line/>
</page>
<page index="468" id="235A">༄༅། །བོང་བུའི་གནས་བྱུལ་ཏེ་ཤིང་དྲུང་ཞིག་ཏུ་བརྟེན་ཅིང་ཉིན་མོའི་གནས་པའི་ཕྱིར་བཞུགས་སོ། །དེའི་ཚེ་གནོད་སྦྱིན་བོང་བུ་བོང་བུའི་གཟུགས་སུ་བྱས་ནས་འཕྱན་པ་དང༌། དེ་ལ་ཁྱེའུ་<line/>
དང༌། བུ་མོ་དག་ཞོན་པ་དང༌། དེས་དེ་དག་རྩེར་བཅུག །དགའ་བར་བྱེད་དུ་བཅུག་ནས་ནགས་ཐིབས་པོར་སོང་ནས་ཟ་བར་བྱེད་པས། དེའི་མིང་གནོད་སྦྱིན་བོང་བུ། གནོད་སྦྱིན་བོང་བུ་ཞེས་བྱ་<line/>
བར་གྲགས་སོ། །བཅོམ་བརླག་གི་བྲམ་ཟེ་དང༌། ཁྱིམ་བདག་དད་པ་ཅན་རྣམས་ཀྱིས། བཅོམ་ལྡན་འདས་བསོད་སྙོམས་ལ་གཤེགས་པ་ལས། ལྷ་མོ་ཞིག་གིས་མཐོ་བ་ཙམ་པས། བཅོམ་<line/>
བརླག་ཏུ་མ་གཤེགས་པར་གནོད་སྦྱིན་བོང་བུའི་གནས་སུ་གཤེགས་སོ། །ཞེས་ཐོས་སོ། །ཐོས་ནས་ཀྱང་གཙང་ཞིང་བསོད་པའི་བཟའ་བ་དང་བཅས་དག་སོ་སོ་ནས་སྣོད་དུ་བཙོས་ཤིང་བསྡོགས་ཏེ།<line/>
ཤིང་རྟར་བཅུག་ནས་བཅོམ་ལྡན་འདས་གང་ན་བ་དེར་དོང་སྟེ་ལྷགས་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་<line/>
པ་དང༌། བཅོམ་ལྡན་འདས་ཀྱིས་བཅོམ་བརླག་གི་བྲམ་ཟེ་དང༌། ཁྱིམ་བདག་དད་པ་ཅན་རྣམས་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་<line/>
ཅང་མི་གསུང་ངོ༌། །ཞེས་བྱ་བའི་བར་གོང་མ་བཞིན་དུའོ། །དེ་ནས་བྲམ་ཟེ་དང་ཁྱིམ་བདག་དད་པ་ཅན་རྣམས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་<line/>
</page>
<page index="469" id="235B">དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ཅག་གིས་བཅོམ་ལྡན་འདས་ཀྱིས་སླད་དུ་འདིར་གཙང་ཞིང་བསོད་པའི་བཅའ་བ་དང༌། བཟའ་བ་<line/>
དག་གིས་ཤིང་རྟ་བཀང་སྟེ་འཚལ་ཏེ་མཆིས་ན། བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ། དེ་བཞེས་སུ་གསོལ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་<line/>
པ༑ ཀུན་དགའ་བོ། སོང་ལ་གནོད་སྦྱིན་བོང་བུའི་གནས་ན། དགེ་སློང་ཇི་སྙེད་ཉེ་བར་བརྟེན་ཅིང་གནས་པ་དེ་དག་ཐམས་ཅད་རིམ་གྲོའི་གནས་སུ་སྡུས་ཤིག །བསོད་སྙོམས་ཡོངས་སུ་ལོངས་སྤྱོད་དུ་གཞུག་<line/>
གོ་༑བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་གནོད་སྦྱིན་བོང་བུའི་གནས་ན། དགེ་སློང་ཇི་སྙེད་ཉེ་བར་བརྟེན་ཅིང་གནས་པ་དེ་དག་ཐམས་<line/>
ཅད་རིམ་གྲོའི་གནས་སུ་བསགས་ནས་བཅོམ་ལྡན་འདས་གང་ན་བ་དེ་ལོགས་སུ་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་<line/>
གཅིག་ཏུ་འདུག་ནས། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ། གནོད་སྦྱིན་བོང་བུའི་གནས་ན་དགེ་སློང་ཇི་སྙེད་ཉེ་བར་བརྟེན་ཅིང་མཆིས་པ་དེ་དག་ཐམས་<line/>
ཅད་རིམ་གྲོའི་གནས་སུ་བསགས་ལགས་ཏེ། བཅོམ་ལྡན་འདས་ད་དེའི་དུས་ལ་བབ་པར་དགོངས་སུ་གསོལ། །དེ་ནས་བཅོམ་ལྡན་འདས་རིམ་གྲོའི་གནས་ག་ལ་བ་དེར་གཤེགས་ཏེ་བྱོན་ནས་དགེ་སློང་གི་དགེ་<line/>
</page>
<page index="470" id="236A">༄༅། །འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་བཅོམ་བརླག་གི་བྲམ་ཟེ་དང༌། ཁྱིམ་བདག་དད་པ་ཅན་རྣམས་ཀྱིས་སངས་རྒྱས་ལ་སོགས་པ་<line/>
དགེ་སློང་གི་དགེ་འདུན་བདེ་བར་བཞུགས་པར་རིག་ནས་ཞེས་བྱ་བ་ནས། ཕྱག་གཉིས་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཀྱི་སྤྱན་<line/>
སྔར་གསོལ་བ་གདབ་པའི་ཕྱིར་འཁོད་ནས་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་འདས་ཀྱིས་ཀླུ་གདུག་པ་དང༌། གནོད་སྦྱིན་གདུག་པ་དེ་དང་དེ་རྣམས་ནི། བཏུལ་ལགས་ན། བཙུན་<line/>
པ༑ གནོད་སྦྱིན་བོང་བུ་འདི། བདག་ཅག་ལ་ཡུན་རིང་མོ་ཞིག་ནས། ཤ་འཁོན་མ་མཆིས་པར་ནི། ཤ་འཁོན་བགྱིད། འགྲན་ཟླ་མ་ལགས་པར་ནི། འགྲན་ཟླ་བགྱིད། གླགས་མ་བཙལ་བར་<line/>
ནི༑ གླགས་ཚོལ་བར་བགྱིད་དེ། ངེས་བུ་བཙས་ཤིང་བཙས་པ་རྣམས་འཕྲོག་པར་བགྱིད་ལགས་ན། ཀྱེ་མའོ། །བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ། གནོད་སྦྱིན་བོང་བུ་གདུལ་<line/>
བར་གསོལ༑ དེའི་ཚེ་གནོད་སྦྱིན་བོང་བུ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་བོང་བུ་ལ་བཀའ་སྩལ་པ། བོང་བུ། ཁྱོད་ཀྱིས་ཐོས་སམ།<line/>
བཅོམ་ལྡན་འདས། བདག་གིས་ཐོས་ལགས་སོ། །བོང་བུ། ཁྱོད་ཀྱིས་ཐོས་སམ། བདེ་བར་གཤེགས་པ། བདག་གིས་ཐོས་ལགས་སོ། །དམ་པ་མ་ཡིན་པའི་ཆོས་སྡིག་པ་ལས་ལོག་ཅིག །བཅོམ་<line/>
</page>
<page index="471" id="236B">ལྡན་འདས། གལ་ཏེ་བདག་གི་སླད་དུ་ཕྱོགས་བཞིའི་དགེ་སློང་གི་དགེ་འདུན་གྱི་གཙུག་ལག་ཁང་བརྩིགས་པར་དམ་འཆའ་བར་བགྱིད་ན། བདག་ལྡོག་གོ །དེ་ནས་བཅོམ་ལྡན་འདས་ཀྱིས་<line/>
བཅོམ་བརླག་གི་བྲམ་ཟེ་དང༌། ཁྱིམ་བདག་དད་པ་ཅན་རྣམས་ལ་བཀའ་སྩལ་པ། བྲམ་ཟེ་དང་ཁྱིམ་བདག །ཁྱེད་ཅག་གིས་ཐོས་སམ། བཅོམ་ལྡན་འདས། ཐོས་ལགས་ཏེ། རྩིག་གོ །དེ་ནས་བཅོམ་<line/>
ལྡན་འདས་ཀྱིས་གནོད་སྦྱིན་བོང་བུ་འཁོར་ལྔ་བརྒྱ་དང་བཏུལ་ཏོ། །བྲམ་ཟེ་དང༌། ཁྱིམ་བདག་དད་པ་ཅན་རྣམས་ཀྱིས་དེའི་ཆེད་དུ་གཙུག་ལག་ཁང་ལྔ་བརྒྱ་བརྩིགས་སོ། །དེ་བཞིན་དུ་གནོད་སྦྱིན་མདའ་<line/>
ཅན་དང༌། གནོད་སྦྱིན་ནགས་ལྡན་དང༌། གནོད་སྦྱིན་མོ་བསླང་རྙེད་མ་དང༌། མཆུ་རྣམས་བཏུལ་ཏོ། །དེ་ནས་བཅོམ་ལྡན་འདས་རྫུ་འཕྲུལ་གྱིས་བཅོམ་བརླག་ཏུ་ཞུགས་སོ། །ཞུགས་ནས་གནོད་སྦྱིན་མོ་<line/>
འགྲན་ཟླ་མ་འཁོར་ལྔ་བརྒྱ་དང་བཏུལ་ནས་དེའི་དོན་དུ་གཙུག་ལག་ཁང་ལྔ་བརྒྱ་བརྩིགས་སོ། །དེ་ནས་བཅོམ་ལྡན་འདས་ཀྱིས་བཅོམ་བརླག་གི་ནང་དང་ཕྱི་རོལ་དུ་གནོད་སྦྱིན་ཉིས་སྟོང་ལྔ་བརྒྱ་བཏུལ་ནས་<line/>
དེའི་ཆེད་དུ་བྲམ་ཟེ་དང༌། ཁྱིམ་བདག་དད་པ་ཅན་རྣམས་ཀྱིས་གཙུག་ལྷག་ཁང་ཉིས་སྟོང་ལྔ་བརྒྱ་བརྩིགས་སོ། །དེ་ནས་བཅོམ་ལྡན་འདས་ཨོ་ཏ་ལར་གཤེགས་ཏེ། ཨོ་ཏ་ལ་ན་ཨོ་ཏ་ལའི་ནགས་ཁྲོད་ན་<line/>
བཞུགས་སོ། །དེ་ནས་བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལའི་བུ་ཞེས་བྱ་བ་ཕྱུག་པ། ནོར་མང་བ། ལོངས་སྤྱོད་ཆེ་བ་ཞིག་གནས་སོ། །ཞེས་བྱ་བ་རྒྱས་པར་སྦྱར་རོ། །དེ་ནས་བཅོམ་ལྡན་འདས་སྔ་དྲོ་<line/>
</page>
<page index="472" id="237A">༄༅། །ན་བཟའ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ཏེ། ཨོ་ཏ་ལ་ར་བསོད་སྙོམས་ལ་ཞུགས་པ་དང༌། ཕྱོགས་གཞན་ཞིག་ན་ཞིང་པ་ལྔ་བརྒྱ་<line/>
ཙམ་མགོ་བོ་རྡུལ་གྱིས་གཡོགས་ཤིང་ཤ་ནའི་རས་ཀྱིས་སྨད་གཡོགས་ནས་ཞིང་རྨོད་པ་ལས། ཞིང་པ་དེ་རྣམས་ཀྱིས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་<line/>
ཀྱིས་ཀུན་ནས་བརྒྱན་པ། གཟི་བརྗིད་ཀྱིས་མཛེས་པར་མཐོང་ངོ༌། །ཞེས་བྱ་བ་རྒྱས་པར་སྦྱར་ཏེ། བཅོམ་ལྡན་འདས་ཀྱིས། དེ་རྣམས་ལ་ཆོས་བཤད་པས་ཞེས་བྱ་བ་ནས་མཆོད་པར་བྱ་བ་དང༌། རྗེད་<line/>
པར་བྱ་བ་དང༌། མངོན་དུ་སྨྲ་བར་བྱ་བར་གྱུར་ཏོ། །ཞེས་བྱ་བའི་བར་དུའོ། །དེ་ནས་རྨོན་པ་སྟོང་པོ་དེ་དག་གཉའ་ཤིང་དང༌། རུ་དག་བཅད་ནས་བཅོམ་ལྡན་འདས་གང་ན་བ་དེ་ལོགས་སུ་དོང་སྟེ་<line/>
ལྷགས་ནས། བཅོམ་ལྡན་འདས་ལ་ཡོངས་སུ་བསྐོར་ཏེ་འདུག་གོ། བཅོམ་ལྡན་འདས་ཀྱིས་དེ་རྣམས་ལ་ཚིག་གསུམ་གྱི་ཆོས་བཤད་པ་དང༌། རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་ནས་<line/>
ཞེས་བྱ་བ་ནས་བདེན་པ་མཐོང་ནས་རང་གི་གནས་སུ་དོང་ངོ༌། །ཞེས་བྱ་བའི་བར་དུའོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་<line/>
ཞུས་པ། བཙུན་པ། ཞིང་པ་ལྔ་བརྒྱ་བོ་འདི་རྣམས་ཀྱིས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་ཞིང་པ་རྣམས་སུ་གྱུར་ནས་དབུལ་པོའི་ཁྱིམ་རྣམས་སུ་སྐྱེས་ཤིང༌། འདི་རྣམས་ནི།<line/>
</page>
<page index="473" id="237B">རྨོན་པར་གྱུར་ལགས། དགེ་སློང་དག། འདི་རྣམས་ཀྱིས་ལས་བྱས་ཤིང་བསགས་པ་ཞེས་བྱ་བ་རྒྱས་པར་སྦྱར་ཏེ། འདི་རྣམས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བ་ཡིན་<line/>
ཏེ༑ འདི་རྣམས་ཀྱིས་དེ་ན་ལེ་ལོས་དུས་འདས་པར་བྱས་པས། ལས་དེའི་རྣམ་པར་སྨིན་པས་ཞིང་པ་རྣམས་སུ་གྱུར་ཏོ། །རྨོན་པ་འདི་རྣམས་ཀྱིས་ཀྱང་དེ་ཉིད་ལ་རབ་ཏུ་བྱུང་བ་ནས་བསླབ་པའི་གཞི་ཕྲ་མོ་ཕྲ་མོ་<line/>
རྣམས་ལ་གུས་པར་མ་བྱས་པས། ལས་དེའི་རྣམ་པར་སྨིན་པས་དུད་འགྲོ་རྣམས་སུ་སྐྱེས་སོ། །འདི་རྣམས་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བ་གང་ཡིན་པ་དེའི་ལས་<line/>
ཀྱི་རྣམ་པར་སྨིན་པས་ང་ལས་བདེན་པ་མཐོང་བར་བྱས་སོ། །དགེ་སློང་དག །དེ་ལྟ་བས་ན། ལས་གཅིག་ཏུ་ནག་པ་རྣམས་ཀྱི་ཞེས་བྱ་བ་རྒྱས་པར་སྦྱར་རོ། །བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལའི་བུས་དགེ་སྦྱོང་<line/>
ཤཱཀྱའི་སྲས། ཤཱཀྱའི་རིགས་ལས་སྐྲ་དང་ཁ་སྤུ་བྲེགས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་<line/>
རྒྱས་ནས་དཔའ་སྡེ་ནས་ལྗོངས་རྒྱུ་ཞིང་གཤེགས་པ་དང་ཨོ་ཏ་ལར་བྱོན་ནས་ཨོ་ཏ་ལའི་ནགས་ཁྲོད་ན་བཞུགས་ཏེ། ཤེས་ལྡན་དགེ་སྦྱོང་གོའུ་ཏ་མ་དེའི་དགེ་བ་དང༌། གྲགས་པ་དང༌། སྒྲ་དང༌། ཚིགས་སུ་བཅད་<line/>
པ་རྒྱ་ཆེན་པོ་འདི་ལྟ་བུ་འདི་དག་ཕྱོགས་དང་ཕྱོགས་མཚམས་སུ་གྲགས་པར་གྱུར་ཏེ། འདི་ལྟར། བཅོམ་ལྡན་འདས་དེ་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་<line/>
</page>
<page index="474" id="238A">༄༅། །དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་<line/>
ལྡན་འདས་དེ། འཇིག་རྟེན་ལྷ་དང་བཅས་པ། བདུད་དང་བཅས། ཚངས་པ་དང་བཅས་པའི་སྐྱེ་རྒུ་དགེ་སྦྱོང་དང་བྲམ་ཟེར་བཅས། ལྷ་དང་མི་དང་ལྷ་མ་ཡིན་དུ་བཅས་པ་རྣམས་ལ་རང་གི་མངོན་པར་<line/>
ཤེས་པས་མངོན་སུམ་དུ་བྱས་ཏེ་རྫོགས་པར་བྱས་ནས་བདག་གི་ཟག་པ་ཟད་དོ། །ཚངས་པར་སྤྱོད་པ་བསྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་གོ་བར་བྱེད་ཅིང༌། དེ་ཆོས་<line/>
བཤད་པ་ནི། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། རྣམ་པར་བྱང་བ་འབའ་ཞིག་སྟོན་ཏོ། །<line/>
ཞེས་ཐོས་ནས། དགེ་སྦྱོང་དང་བྲམ་ཟེ་དེ་ལྟ་བུ་ལྟ་བ་ནི། ལེགས་པ་ཡིན། ཉེ་བར་འགྲོ་བ་ནི། ལེགས་པ་ཡིན། བསྙེན་བཀུར་བྱེད་པ་ནི། ལེགས་པ་ཡིན་ནོ། །སྙམ་དུ་བསམ་ནས། ཤིང་རྟ་རྟ་རྒོད་མ་<line/>
དང་ལྡན་པ་ཐམས་ཅད་ནས་དཀར་བའི་ནང་དུ་ཞུགས་ཏེ་བྲམ་ཟེའི་ཁྱེའུའི་ཚོགས་ཀྱིས་ཡོངས་སུ་བསྐོར་ཅིང༌། བྲམ་ཟེའི་ཁྱེའུའི་ཚོགས་ཀྱིས་མདུན་གྱིས་བལྟས་ནས་གསེར་གྱི་འཁར་བ་དང༌། རིལ་<line/>
བ་སྤྱི་བླུགས་ཐོགས་ཏེ་ཨོ་ཏ་ལ་ནས་བྱུང་ནས་བཅོམ་ལྡན་འདས་ལ་བལྟ་བ་དང༌། བསྙེན་བཀུར་བྱ་བའི་ཕྱིར་བཅོམ་ལྡན་འདས་ཀྱི་སྤྱན་སྔར་སོང་སྟེ། དེ་ཇི་ཙམ་བཞོན་པའི་སའི་བར་དུ་བཞོན་པས་<line/>
</page>
<page index="475" id="238B">སོང་ནས། བཞོན་པ་ལས་བབས་ཏེ། རྐང་པ་ཁོ་ནས་ཀུན་དགའ་ར་བའི་ནང་དུ་ཞུགས་ནས། བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལས་བཅོམ་ལྡན་འདས་གང་ན་བ་དེ་ལོགས་སུ་སོང་སྟེ་ཕྱིན་ནས། བཅོམ་<line/>
ལྡན་འདས་དང་ལྷན་ཅིག་ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས།<line/>
བཅོམ་ལྡན་འདས་ལ་བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལས་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། དབང་པོ་ལྔ་པོ་སྤྱོད་ཡུལ་ཐ་དད་པ་དང༌། ཡུལ་ཐ་དད་པ་ཅན། རང་རང་གི་སྤྱོད་ཡུལ་དང༌། ཡུལ་<line/>
ཉམས་སུ་མྱོང་བར་འགྱུར་གྱི། གཞན་གྱི་སྤྱོད་ཡུལ་དང༌། ཡུལ་གཞན་ཉམས་སུ་མྱོང་བར་མི་འགྱུར་བ་འདི་ལྟ་སྟེ། མིག་གི་དབང་པོ་དང༌། རྣ་བའི་དབང་པོ་དང༌། སྣའི་དབང་པོ་དང༌། ལྕེའི་དབང་པོ་དང་<line/>
ལུས་ཀྱི་དབང་པོ་གང་དག་ལགས་པ་དེ་རྣམས་ཀྱི་སྤྱོད་ཡུལ་དང༌། ཡུལ་ཉམས་སུ་མྱོང་བར་བགྱིད་པ་ནི། གང་ལགས། དེ་རྣམས་ཀྱི་རྟོན་པ་ཡང་གང་ལགས། བྲམ་ཟེ། དབང་པོ་ལྔ་པོ་སྤྱོད་ཡུལ་ཐ་དད་པ་<line/>
དང༌། ཡུལ་ཐ་དད་པ་ཅན་འདི་ལྟ་སྟེ། མིག་གི་དབང་པོ་དང༌། རྣ་བའི་དབང་པོ་དང༌། སྣའི་དབང་པོ་དང༌། ལྕེའི་དབང་པོ་དང༌། ལུས་ཀྱི་དབང་པོ་གང་དག་ཡིན་པ་དེ་རྣམས་ཀྱིས་སྤྱོད་ཡུལ་དང༌། ཡུལ་ཉམས་<line/>
སུ་མྱོང་བ་ནི། ཡིད་ཡིན་ནོ། །དེ་རྣམས་ཀྱི་རྟོན་པ་ཡང་ཡིད་ཡིན་ནོ། །ཀྱེ་གོའུ་ཏ་མ། ཡིད་ཀྱི་རྟོན་པ་གང་ལགས། བྲམ་ཟེ། ཡིད་ཀྱི་རྟོན་པ་ནི། དྲན་པ་ཡིན་ནོ། །ཀྱེ་གོའུ་ཏ་མ། དྲན་པའི་རྟོན་པ་གང་ལགས་<line/>
</page>
<page index="476" id="239A">༄༅། །བྲམ་ཟེ། དྲན་པའི་རྟོན་པ་ནི། དྲན་པ་ཉེ་བར་གཞག་པ་བཞི་ཡིན་ནོ། །ཀྱེ་གོའུ་ཏ་མ། དྲན་པ་ཉེ་བར་གཞག་པ་བཞིའི་རྟོན་པ་གང་ལགས། བྲམ་ཟེ། དྲན་པ་ཉེ་བར་<line/>
གཞག་པ་བཞིའི་རྟོན་པ་ནི། བྱང་ཆུབ་ཀྱི་ཡན་ལག་བདུན་ཡིན་ནོ། །ཀྱེ་གོའུ་ཏ་མ། བྱང་ཆུབ་ཀྱི་ཡན་ལག་བདུན་གྱི་རྟོན་པ་གང་ལགས། བྲམ་ཟེ། བྱང་ཆུབ་ཀྱི་ཡན་ལག་བདུན་གྱི་རྟོན་པ་ནི། རིག་<line/>
པ་དང༌། རྣམ་པར་གྲོལ་བ་ཡིན་ནོ། །ཀྱེ་གོའུ་ཏ་མ། རིག་པ་དང་རྣམ་པར་གྲོལ་བའི་རྟོན་པ་གང་ལགས། བྲམ་ཟེ། རིག་པ་དང་རྣམ་པར་གྲོལ་བའི་རྟོན་པ་ནི། མྱ་ངན་ལས་འདས་པ་ཡིན་ནོ། །ཀྱེ་<line/>
གོའུ་ཏ་མ། མྱ་ངན་ལས་འདས་པའི་རྟོན་པ་གང་ལགས། བྲམ་ཟེ། ཧ་ཅང་ཐལ་ཆེས་སོ། །ཧ་ཅང་ཐལ་ཆེས་སོ། །དྲི་བ་རྣམས་ཀྱི་མཐའ་གཟུང་བར་མི་ནུས་ཏེ། ངའི་དྲུང་དུ་ནི། ཡང་དག་པར་སྡུག་<line/>
བསྔལ་ཟད་པར་བྱ་བ་དང༌། སྡུག་བསྔལ་གྱི་མཐར་བྱ་བའི་ཕྱིར་ཚངས་པར་སྤྱོད་པ་མྱ་ངན་ལས་འདས་པར་ཉེ་བར་འགྲོ་བ་དང༌། མྱ་ངན་ལས་འདས་པའི་མཐར་ཐུག་པ་ཅན་སྤྱོད་པར་བྱེད་དོ། །དེ་<line/>
ནས་བྲམ་ཟེ་ཨོ་ཏ་ལའི་བུ་འདི་སྙམ་དུ་སེམས་ཏེ། འདི་ལ་གནོད་པ་ཅི་ཞིག་བྱ་སྙམ་མོ། །དེས་ཀྱང་སྔོན་དགེ་སྦྱོང་གོའུ་ཏ་མ་ཉན་ཐོས་ཀྱི་དགེ་འདུན་དང་བཅས་པ་གདུགས་ཚོད་གསོལ་ནས་སྨོན་<line/>
ལམ་བཏབ་ན། དེས་ཅི་བསམ་པ་དང༌། ཅི་གསོལ་བ་དེ་ཐམས་ཅད་སོ་སོར་འཐོབ་པར་འགྱུར་རོ། །ཞེས་ཐོས་སོ། །དེ་ནས་བྲམ་ཟེ་ཨོ་ཏ་ལའི་བུ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་<line/>
</page>
<page index="477" id="239B">གཟར་ནས། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་གཅིག་ཏུ་སང་<line/>
བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས། གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུའོ། །<line/>
སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་འདུག་ནས་སྨོན་ལམ་ལོག་པར་གདབ་པར་བརྩམས་པ། བདག་གི་ཤཱཀྱའི་སྲས་ཀྱི་དགེ་སྦྱོང་ཇི་སྙེད་ཅིག་བཤོས་གསོལ་བ་འདི་ཐམས་<line/>
ཅད་བདག་གི་སླད་དུ་གྱུར་ཅིག །སྙམ་པ་དང༌། དེ་ནས་བཅོམ་ལྡན་འདས་ཀྱི་ཐུགས་ཀྱིས་བྲམ་ཟེ་ཨོ་ཏ་ལའི་བུའི་བསམ་པ་མཁྱེན་ནས་བྲམ་ཟེ་ཨོ་ཏ་ལའི་བུ་ལ་འདི་སྐད་ཅེས་བཀའ་སྩལ་ཏོ། །བྲམ་ཟེ།<line/>
ཁྱོད་ཀྱིས་མི་རུང་བའི་སེམས་བསྐྱེད་པ་དེ་ནི། འགྲུབ་པར་མི་འགྱུར་ཏེ། འདི་ལྟར། དགེ་སློང་འདི་ཐམས་ཅད་ནི། ཡང་སྲིད་པ་ཟད་པ་ཡིན་གྱི། སེམས་གཞན་སྐྱེད་ཅིག་ཅེས་བཀའ་སྩལ་ནས་བཅོམ་<line/>
ལྡན་འདས་ཡོན་བསྔོ་བ་མཛད་དེ་གཤེགས་སོ། །དེ་ནས་བཅོམ་ལྡན་འདས་གཙུག་ལག་ཁང་དུ་གཤེགས་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་<line/>
ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་།དགེ་སློང་དག །བྲམ་ཟེ་ཨོ་ཏ་ལའི་བུས་སྨོན་ལམ་ལོག་པས་བསླང་བའི་སེམས་སྡིག་པ་ཅན་བསྐྱེད་ཀྱི། ཁྱེད་ཅག་གིས་ཟན་ཟོས་<line/>
</page>
<page index="478" id="240A">༄༅། །ནས་གཙུག་ལག་ཁང་གི་ཚིགས་སུ་བཅད་པ་བརྗོད་ཅིག་དང༌། ལོག་པའི་སྨོན་ལམ་འགྲུབ་པར་མི་འགྱུར་རོ། །དེ་ནས་བཅོམ་ལྡན་འདས་དེ་ཉིད་ཀྱི་མཚན་མོ་འདས་ནས་ཕྱི་བཞིན་<line/>
འབྲང་བའི་དགེ་སྦྱོང་ཚེ་དང་ལྡན་པ་ཀུན་དགའ་བོ་དང་ཡུལ་ཨོ་ཏ་ལར་བསོད་སྙོམས་ལ་ཞུགས་པ་དང༌། ཨོ་ཏ་ལ་ན་བྲན་མོ་རྒན་མོ་ཀ་ཙང་ག་ལ་ཞེས་བྱ་བ་ཞིག་གནས་ཏེ། དེ་བུམ་པ་ཐོགས་ནས་ཆུ་འཆུར་<line/>
ཁྲོན་པའི་དྲུང་དུ་སོང་བ་དང༌། བཅོམ་ལྡན་འདས་ཀྱང་ཕྱོགས་དེར་གཤེགས་ཏེ། བཅོམ་ལྡན་འདས་ཀྱིས་དེ་གདུལ་བའི་དུས་མཁྱེན་ནས། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།<line/>
ཀུན་དགའ་བོ། །སོང་ལ་རྒན་མོ་ཕ་བི་ལ་བཅོམ་ལྡན་འདས་སྐྱེམས་ཀྱི། །ཆུ་ཕུལ་ཅིག་ཅེས་སྒོས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་<line/>
ལྟར་མཉན་ནས་རྒན་མོ་ཀ་ཙང་ག་ལ་གང་ན་བ་དེར་སོང་སྟེ་ཕྱིན་པ་དང༌། རྒན་མོ་ཀ་ཙང་ག་ལ་ལ་འདི་སྐད་ཅེས་སྨྲས་སོ། །ཀ་ཙང་ག་ལ། བཅོམ་ལྡན་འདས་སྐྱེམས་ཀྱི་།ཆུ་ཕུལ་ཅིག །དེས་སྨྲས་པ།<line/>
འཕགས་པ། བདག་ཉིད་འཚལ་ཏེ་མཆིའོ། །དེ་ནས་ཀ་ཙང་ག་ལས་ཆུ་བུམ་པ་བཀང་ནས་རིངས་པ་རིངས་པར་བཅོམ་ལྡན་འདས་གང་ན་བ་དེར་སོང་བ་དང༌། ཀ་ཙང་ག་ལས་སངས་རྒྱས་<line/>
བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་<line/>
</page>
<page index="479" id="240B">ལྷག་པ། རིན་པོ་ཆེའི་རི་བོ་འགྲོ་བ་ལྟ་བུར་ཀུན་ནས་བཟང་བ་མཐོང་ངོ༌། །མཐོང་མ་ཐག་ཏུ་ཡང་དེའི་བུའི་སྡུག་པ་སྐྱེས་ནས་དེས་ལག་པ་བསྒྲེངས་ཏེ་བུ་བུ་ཞེས་བཅོམ་ལྡན་འདས་ལ་འཁྱུད་པར་བརྩམས་པ་དང༌།<line/>
དགེ་སློང་རྣམས་ཀྱིས་དེ་བཟློག་གོ །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱོད་ཀྱིས་རྒན་མོ་འདི་མ་ཟློག་ཅིག །དེ་ཅིའི་ཕྱིར་ཞེ་ན། འདི་ནི་ཚེ་རབས་ལྔ་བརྒྱར་ཡང༌། །རྟག་ཏུ་ང་ཡི་ཡུམ་གྱུར་པས།།<line/>
ང་ཡི་སྐུ་ལ་རེག་པ་ལས། །གལ་ཏེ་འདི་ནི་བཟློག་བྱས་ན། །དེའུ་རེ་མོད་ལ་ཁྲག་དྲོན་དག །འདི་ཡི་ཁ་ནས་སྐྱུག་པར་འགྱུར། །བུ་ལ་གདུང་བ་འདི་མཐོང་ནས། །བྱས་པ་གཟོ་བ་རྗེས་དགོངས་ཏེ། །ཐུགས་རྗེ་དང་ནི་ཐུགས་<line/>
བརྩེ་བས། །སྐུ་ལ་རེག་ཏུ་གནང་བར་བྱ། །བཅོམ་ལྡན་འདས་ཀྱིས་དེ་ལ་མགུལ་ནས་འཁྱུད་དུ་གནང་བས། དེ་བུ་ལ་ཆགས་པ་དང་བྲལ་ནས་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ །དེ་ནས་<line/>
བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་ཉལ་བ་དང༌། ཁམས་དང་རང་བཞིན་མཁྱེན་ནས། བཅོམ་ལྡན་འདས་དེ་དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་<line/>
བཤད་པ་མཛད་དེ། དེ་ཐོས་ནས་ཀ་ཙང་ག་ལས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། དེས་བདེན་པ་མཐོང་ནས་<line/>
ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ། འདི་ལྟ་བུ་ནི། བདག་ལ་ཕས་མ་བགྱིས་ཏེ། མས་མ་ལགས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་<line/>
</page>
<page index="480" id="241A">༄༅། །རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་སོ། །ཞེས་བྱ་བའི་བར་གོང་མ་བཞིན་དུའོ། །ཚིགས་སུ་བཅད་པ་<line/>
དག་གིས་ཀྱང་གསོལ་བ། མ་ལ་ལན་དུ་ཕན་འདོགས་པའི། །བུ་མཆོག་གིས་ནི་བགྱི་བ་གང༌། །ཐར་ལ་སེམས་གཞོལ་འགྱུར་བ་དེ། །ཁྱོད་ཀྱིས་དེ་རིང་བདག་ལ་མཛོད། །ཁྱོད་ཀྱིས་བདག་ནི་ངན་འགྲོ་<line/>
ལ༑ ༑དྲངས་ཏེ་མཐོ་རིས་ཐར་ལ་བཞག །ཁྱོད་ཀྱིས་རྩོལ་བ་ཆེན་པོ་ཡིས། །དཀའ་བ་ལེགས་པར་མཛད་པ་ལགས། །ཅེས་གསོལ་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ།<line/>
བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་དུས་གཞན་ཞིག་ན་ཀ་ཙང་ག་ལས་ཇོ་བོ་ལ་གསོལ་བ་བཏབ་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་<line/>
གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་<line/>
འདུལ་བ་ལ་རབ་ཏུ་བྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས་དེ་<line/>
སྐྱེ་རྒུའི་བདག་མོ་ཆེན་མོ་ལ་གཏད་དོ། །དེ་ནས་དེས་རབ་ཏུ་ཕྱུང༌། བསྙེན་པར་རྫོགས་པར་བྱས་ཏེ་གདམས་ངག་བྱིན་ནོ། །དེ་བརྩོན་འགྲུས་དང༌། འབད་པ་དང༌། བརྩལ་བ་བྱས་ནས་ཉོན་མོངས་པ་<line/>
</page>
<page index="481" id="241B">ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ནས་དགྲ་བཅོམ་མར་གྱུར་ཏེ། ཁམས་གསུམ་གྱི་འདོད་ཆགས་དང་བྲལ་བ་ཞེས་བྱ་བ་ནས་རྗེད་པར་བྱ་བར་གྱུར་ཏོ། །ཞེས་བྱ་བའི་བར་གོང་མ་བཞིན་<line/>
དུའོ༑༑ ༑༑འདུལ་བ་གཞི། བམ་པོ་སོ་བདུན་པ། གང་གི་ཚེ་བཅོམ་ལྡན་འདས་ཀྱིས་དགེ་སློང་མ་རྣམས་ལ་བསྡུས་ཏེ་མདོར་བཀའ་སྩལ་ནས། གཙུག་ལག་ཁང་དུ་ནང་དུ་ཡང་དག་འཇོག་པའི་<line/>
ཕྱིར་འཇུག་པར་མཛད་པ་དེའི་ཚེ། ཀ་ཙང་ག་ལས་དེ་རྒྱས་པར་ལུང་སྟོན་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ངའི་ཉན་ཐོས་དགེ་སློང་མ་མདོ་སྡེ་རྣམ་པར་འབྱེད་<line/>
པར་བྱེད་པ་རྣམས་ཀྱི་ནང་ན། འདི་ལྟ་སྟེ། དགེ་སློང་མ་ཀ་ཙང་ག་ལ་འདི་མཆོག་ཡིན་ནོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་<line/>
པ༑ ཀ་ཙང་ག་ལས་ཅི་ཞིག་བགྱིས་ན། དེས་ན། རྒས་ནས་རབ་ཏུ་བྱུང་བར་གྱུར། ལས་ཅི་ཞིག་བགྱིས་ན། དེས་ན། དབུལ་བ་དང༌། བྲན་མོར་གྱུར། བཅོམ་ལྡན་འདས་ཀྱི་སྲིད་པ་ཐ་མ་པ་དེའི་མངལ་དུ་མ་<line/>
བཟུང་བར་གྱུར། རབ་ཏུ་བྱུང་ནས་ཀྱང་དགྲ་བཅོམ་པ་མངོན་སུམ་དུ་བགྱིས་ཤིང༌། བཅོམ་ལྡན་འདས་ཀྱིས་ཀྱང་མདོ་སྡེ་རྣམ་པར་འབྱེད་པར་བགྱིད་པ་རྣམས་ཀྱི་མཆོག་ཏུ་བསྟན་ལགས། བཅོམ་ལྡན་འདས་ཀྱིས་<line/>
བཀའ་སྩལ་པ། དགེ་སློང་དག། དགེ་སློང་མ་ཀ་ཙང་ག་ལ་ཉིད་ཀྱིས་ལས་བྱས་ཤིང་ཚོགས་རྙེད་པ་དག་ཅེས་བྱ་བ་ནས། ལུས་ཅན་དག་ལ་འབྲས་བུ་འགྱུར། །ཞེས་བྱ་བའི་བར་གོང་མ་བཞིན་དུའོ། །དགེ་སློང་<line/>
</page>
<page index="482" id="242A">༄༅། །དག། སྔོན་བྱུང་བ། བྱང་ཆུབ་སེམས་དཔའི་སྤྱོད་པ་ལ་གནས་པ་ན། འདི་ངའི་ཡུམ་དུ་གྱུར་ཏེ། གང་གི་ཚེ་ང་རབ་ཏུ་འབྱུང་བར་འདོད་པ་དེའི་ཚེ། འདིས་ང་བཟློག་པས། ལས་དེའི་<line/>
རྣམ་པར་སྨིན་པས་རྒས་ནས་རབ་ཏུ་བྱུང་ངོ༌། །ང་སྦྱིན་པ་གཏོང་བ་ན། འདིས་བར་ཆད་བྱས་པས། དེས་ན། དབུལ་བར་གྱུར་ཏོ། །ཇི་ལྟར་སྒྱུ་འཕྲུལ་ཆེན་མོ་ལྟར་འདིས་བསོད་ནམས་དབང་ཆེ་བར་གྲགས་པར་<line/>
འགྱུར་བའི་ལས་མ་བྱས་ཏེ། དེས་ན། ངའི་སྲིད་པ་ཐ་མ་འདིའི་མངལ་དུ་མ་བཟུང་ངོ༌། །ཡང་དག་པར་རྫོགས་པའི་སངས་རྒྱས་འོད་སྲུང་ལས་རབ་ཏུ་བྱུང་ནས། དགེ་སློང་མ་སློབ་པ་དང༌། མི་སློབ་པ་རྣམས་<line/>
ལ་བྲན་མོ། ཞེས་ཚིག་ཏུ་བརྗོད་པས། དེས་ན། བྲན་མོར་གྱུར་ཏོ། །དེ་ན་འདིས་གང་དག་བཀླགས་ཤིང་སྟོན་པས་ཕུང་པོ་ལ་མཁས་པ་དང༌། ཁམས་ལ་མཁས་པ་དང༌། སྐྱེ་མཆེད་ལ་མཁས་པ་དང༌།<line/>
རྟེན་ཅིང་འབྲེལ་པར་འབྱུང་བ་ལ་མཁས་པ་དང༌། གནས་དང་གནས་མ་ཡིན་པ་ལ་མཁས་པར་བྱས་པས། དེས་ན་ངའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་<line/>
པ་ཉིད་མངོན་སུམ་དུ་བྱས་སོ། །རབ་ཏུ་འབྱིན་པའི་མཁན་པོ་གང་ཡིན་པ་དེ། ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས་མདོ་སྡེ་རྣམ་པར་འབྱེད་པར་བྱེད་པ་རྣམས་ཀྱི་མཆོག་<line/>
ཏུ་བསྟན་པ་དང༌། དེས་ན་འདིས་ཀྱང་འཆི་བའི་དུས་ཀྱི་ཚེ་སྨོན་ལམ་བཏབ་པ། བདག་གིས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་ཡོན་གནས་བླ་ན་མེད་པ་ལ་ཚེ་ཇི་སྲིད་<line/>
</page>
<page index="483" id="242B">ཅིག་ཏུ་ཚངས་པར་སྤྱོད་པ་སྤྱད་པ་ན། ཡོན་ཏན་གྱི་ཚོགས་འགའ་ཡང་མ་ཐོབ་ཀྱི། དགེ་བའི་རྩ་བ་འདིས་བདག་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས། བྲམ་ཟེའི་<line/>
ཁྱེའུ་བླ་མ་ཞེས་བྱ་བ་གང་ཡིན་པ་དེ་ལ་བྲམ་ཟེ་ཁྱེའུ་ཁྱོད་སྐྱེ་རྒུའི་ཚེ་ལོ་བརྒྱ་ཐུབ་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ། །<line/>
ཞེས་ལུང་བསྟན་པ་དེའི་བསྟན་པ་ལ་རབ་ཏུ་བྱུང་ནས། ཇི་ལྟར་བདག་གི་མཁན་པོ་འདི། ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས་མདོ་སྡེ་རྣམ་པར་འཕྱེད་པར་བྱེད་པ་<line/>
རྣམས་ཀྱི་མཆོག་ཏུ་བསྟན་པ་དེ་བཞིན་དུ། བདག་ཀྱང་བཅོམ་ལྡན་འདས་ཤཱཀྱ་ཐུབ་པ་དེས་མདོ་སྡེ་རྣམ་པར་འབྱེད་པར་བྱེད་པ་རྣམས་ཀྱི་མཆོག་ཏུ་སྟོན་པར་གྱུར་ཅིག །ཅེས་བྱས་ཏེ། དེའི་སྨོན་ལམ་<line/>
གྱི་དབང་གིས། ངས་ད་ལྟར་མདོ་སྡེ་རྣམ་པར་འབྱེད་པར་བྱེད་པ་རྣམས་ཀྱི་མཆོག་ཏུ་བསྟན་ཏོ། །དགེ་སློང་དག །དེ་ལྟ་བས་ན། གཅིག་ཏུ་ནག་པའི་ལས་རྣམས་ཀྱི་རྣམ་པར་སྨིན་པ་ནི། གཅིག་ཏུ་ནག་པ་<line/>
ཡིན་ལ་ཞེས་བྱ་བ་ནས་བརྩོན་པར་བྱའོ། །ཞེས་བྱ་བའི་བར་གོང་མ་བཞིན་དུ་སྟེ། དགེ་སློང་དག །ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །ཞེས་དེ་སྐད་ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་<line/>
ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཡུལ་དགྲ་མཐའ་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་<line/>
</page>
<page index="484" id="243A">༄༅། །ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་གཤེགས་པ་དང༌། ཇི་ཙམ་ན་ཀུན་དགའ་ར་བ་ཞིག་ན་བྲམ་ཟེ་ཞིག་ཁྲོན་པ་ནས་ཆུ་བཅུས་ཤིང་ཀུན་དགའ་ར་བ་བཅུ་བར་<line/>
བརྩམས་སོ། །བྲམ་ཟེ་དེས་རྒྱང་རིང་པོ་ཁོ་ན་ནས་བཅོམ་ལྡན་འདས་མཐོང་ངོ༌། །མཐོང་ནས་ཀྱང་བསམ་པ། གལ་ཏེ་དགེ་སྦྱོང་གོའུ་ཏ་མ་ཀུན་དགའ་ར་བར་ཞུགས་ན། ཀུན་དགའ་ར་བ་དང༌། ཆུ་<line/>
མ་རུང་བར་འགྱུར་རོ། །སྙམ་དུ་བསམ་ནས། སྒོ་བཅད་དེ། དཔྱད་ཐག་དང་ཆུ་སྣོད་སྦས་ནས་འདུག་གོ །དེ་ནས་བཅོམ་ལྡན་འདས་ཀྱི་རྫུ་འཕྲུལ་གྱིས་ཀུན་དགའ་ར་བར་ཞུགས་པ་དང༌། གནོད་སྦྱིན་<line/>
གྱི་སྡེ་དཔོན་ཆེན་པོ་ལྔ་ལེན་གྱིས་ཁྲོན་པ་དེ་བཟུང་ནས། ཀུན་དགའ་ར་བ་དེ་ཐམས་ཅད་ཆུས་གཡོགས་པར་བྱས་སོ། །དེ་ནས་བྲམ་ཟེ། དགེ་སྦྱོང་གོའུ་ཏ་མ་འདི་ནི། རྫུ་འཕྲུལ་ཆེ་ཞིང་མཐུ་ཆེ་བ་ཡིན་<line/>
ནོ༑ ༑སྙམ་དུ་རིག་ནས་མངོན་པར་དད་པར་གྱུར་ཏེ་གསོལ་པ། ཤེས་ལྡན་གོའུ་ཏ་མ་ཚུར་སྤྱོན། དཔྱད་ཐག་ནི། འདི་ལགས། ཆབ་སྣོད་ནི། འདི་ལགས་ཀྱི། ཆབ་ཅི་བདེར་བཞེས་སུ་གསོལ།<line/>
དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ། གལ་ཏེ་ཀུན་ན་ཆུ་ཡོད་ན། ཁྲོན་པའི་ཆུས་ཀོ་ཅི་ཞིག་བྱ། །འདིར་ནི་སྲིད་པའི་རྩ་བཅད་ནས། །གང་ཞིག་ཡོངས་སུ་<line/>
བརྩལ་བར་སྤྱོད། །དེ་ནས་བཅོམ་ལྡན་འདས་ལ་བྲམ་ཟེ་དེས་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང༌། བསྙེན་པར་རྫོགས་<line/>
</page>
<page index="485" id="243B">པ་དགེ་སློང་གི་དངོས་པོ་ཐོབ་པ་ལྟ་ན་ཞེས་བྱ་བ་ནས། དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་ངོ༌། །ཞེས་བྱ་བའི་བར་གོང་མ་བཞིན་དུའོ། །དེ་བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་<line/>
ཕྱི་སྣམ་སྦྱར་གྱོན་པའི་ལུས་ལྡན་ཞིང༌། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་པས་ལུས་གཟུགས་བཀབ་པར་གྱུར། །དེ་ནས་བརྩོན་འགྲུས་དང༌། འབད་པ་དང༌། བརྩལ་པ་<line/>
བྱས་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ནས་དགྲ་བཅོམ་པར་གྱུར་ཏེ་ཁམས་གསུམ་གྱི་འདོད་ཆགས་དང་བྲལ་བ་ཞེས་བྱ་བ་ནས་མངོན་དུ་སྨྲ་བར་བྱ་བར་གྱུར་ཏོ།།<line/>
ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་དཔའ་སྡེ་ནས་ལྗོངས་རྒྱུ་ཞིང་གཤེགས་པ་དང་ཡུལ་དགྲ་མཐར་གཤེགས་ཏེ་དགྲ་མཐའ་ན་སྦུ་གུ་ཅན་གྱི་ཤིང་ནིམ་པའི་དྲུང་ན་བཞུགས་སོ། །<line/>
དེའི་ཚེ་དགྲ་མཐའ་ན་རྒྱལ་པོ་བྲམ་ཟེ་མེ་སྦྱིན་ཞེས་བྱ་བ་འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་བ་ན་རྒྱལ་སྲིད་བྱེད་དུ་འཇུག་གོ །རྒྱལ་པོ་བྲམ་ཟེ་མེ་སྦྱིན་<line/>
གྱིས་དགེ་སྦྱོང་གོའུ་ཏ་མ་དཔའ་སྡེ་ནས་ལྗོངས་རྒྱུ་ཞིང་གཤེགས་པ་དང༌། དགྲ་མཐར་བྱོན་ནས་དགྲ་མཐའ་ན་སྦུ་བུ་ཅན་གྱི་ཤིང་ནིམ་པའི་དྲུང་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་འདི་སྙམ་<line/>
དུ་སེམས་ཏེ། དགེ་སྦྱོང་གོའུ་ཏ་མ་ནི། མཐའི་རྒྱལ་པོ་ཐམས་ཅད་ཀྱིས་བཀུར་སྟི་བྱས། བླ་མར་བྱས། རྗེད་པར་བྱས། མཆོད་པར་བྱས་ཏེ་དགྲ་བཅོམ་པར་བཀུར་ལ། གལ་ཏེ་བདག་གིས་དགེ་སྦྱོང་<line/>
</page>
<page index="486" id="244A">༄༅། །གོའུ་ཏ་མ་ལ་བཀུར་སྟི་མ་བྱས་ན། མཐའི་རྒྱལ་ཕྲན་རྣམས། ཤེས་ལྡན་དག། ཀྱེ་མ་རྒྱལ་པོ་བྲམ་ཟེ་མེ་སྦྱིན་ནི། བྱིས་པ་ཡིན་ཏེ། དེའི་གྲོང་དང་ཞིང་ན་དགེ་སྦྱོང་<line/>
གོའུ་ཏ་མ་ཉེ་བར་བརྟེན་ཅིང་བཞུགས་ན། བསྙེན་བཀུར་མ་བྱས་སོ། །ཞེས་སྨོད་པར་འགྱུར་གྱི། མ་ལ་བདག་གིས་དགེ་སྦྱོང་གོའུ་ཏ་མ་ཉན་ཐོས་ཀྱི་དགེ་འདུན་དང་བཅས་པ་ལ་ཡོ་བྱད་ཐམས་<line/>
ཅད་ཀྱིས་བསྟབ་བོ། །སྙམ་དུ་བསམ་ནས། རྒྱལ་པོ་ཆེན་པོའི་འབྱོར་བ་དང༌། རྒྱལ་པོ་ཆེན་པོའི་མཐུས་དགྲ་མཐའ་ནས་བྱུང་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་<line/>
འདས་དང་ལྷན་ཅིག་མངོན་དུ་ཡང་དག་པར་དགའ་བར་འགྱུར་བ་དང༌། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་<line/>
འདུག་ནས་བཅོམ་ལྡན་འདས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་བར་<line/>
གོང་མ་བཞིན་དུའོ། །དེ་ནས་རྒྱལ་པོ་བྲམ་ཟེ་མེ་སྦྱིན་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡ་<line/>
འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏ་མ་ཉན་ཐོས་ཀྱི་དགེ་འདུན་དང་ཐབས་ཅིག་ལ་དགུང་ཟླ་གསུམ་དུ་ན་བཟའ་ཆོས་གོས་དང༌། བསོད་སྙོམས་དང༌། གཟིམས་ཆ་དང༌། སྙུན་<line/>
</page>
<page index="487" id="244B">དཔྱད་ཀྱི་རྐྱེན་སྨན་གྱི་ཡོ་བྱད་རྣམས་འབུལ་ཞིང་མཆིས་ན། བདག་ལ་གནང་བར་མཛད་དུ་གསོལ། བཅོམ་ལྡན་འདས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཅང་མི་གསུང་བས་གནང་ངོ༌། །དེ་ནས་རྒྱལ་པོ་<line/>
བྲམ་ཟེ་མེ་སྦྱིན་གྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རང་ནས་སྟན་ལས་ལངས་ཏེ་སོང་ངོ༌། །དེ་རང་གི་<line/>
ཁྱིམ་དུ་སོང་ནས་བློན་པོ་རྣམས་ལ་བསྒོ་བ། ཉི་མ་རེ་རེ་ཞིང་ལྔ་བརྒྱའི་བཟའ་བ་དང་བཅའ་བ་སྣ་བཅོ་བརྒྱད་དང༌། སྲན་ཚོད་སྣ་ཚོགས་དང༌། ཚོད་མ་རོ་དང་ལྡན་པ་དང༌། འབྲས་ཆན་རབ་ཏུ་མང་པོར་<line/>
ཆོས་ཤིག །དགྲ་མཐར་དྲིལ་སྒྲོག་ཏུ་བཅུག་པ། དགེ་སྦྱོང་གོའུ་ཏ་མ་ཟླ་བ་གསུམ་དུ་གཞན་གྱིས་གདུགས་ཚོད་མ་གསོལ་ཅིག །གང་ཞིག་གིས་གདུགས་ཚོད་གསོལ་ན། དེ་ནི། ཆད་པར་གསད་དོ། །<line/>
ཞེས་དེས་དེ་སྐད་དུ་དྲིལ་བསྒྲགས་ནས་ནུབ་མོ་ཉལ་བ་དང༌། རྨི་ལམ་ན་བདག་གི་རྒྱུ་མས་དགྲ་མཐའི་གྲོང་ཁྱེར་ཐམས་ཅད་བསྐོར་བར་རྨིས་སོ། །རྨིས་ནས་ཀྱང་སྔངས་སྐྲག་བྱེད་ཅིང་སྤུ་ཟིང་ཞེས་བྱེད་<line/>
ནས་མྱུར་བ་མྱུར་བར་མལ་ཆེན་པོ་ནས་ལངས་ཏེ། ལག་པ་ལ་འགྲམ་པ་གཏད་ནས་གཞི་འདི་ལས་བདག་རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་མི་འགྱུར་གྲང་སྙམ་དུ་སེམས་ཁོང་དུ་<line/>
ཆུད་ཅིང་འདུག་པ་ལས། དེ་ནམ་ནངས་ནས་བྲམ་ཟེ་མདུན་ན་འདོན་ལ་སྨྲས་པ། མཁན་པོ། །བདག་གིས་འདི་འདྲ་བའི་རྨི་ལམ་ཞིག་མཐོང་ན། དེ་ལ་ཇི་ལྟར་བསྒྲུབ་པར་བྱ། བྲམ་ཟེ་མདུན་ན་<line/>
</page>
<page index="488" id="245A">༄༅། །འདོན་གྱིས་བསམ་པ། ཇི་ལྟར་ལྷས་རྨི་ལམ་བཟང་པོ་ཞིག་རྨིས་ཏེ། གལ་ཏེ་བདག་དེ་དང་མཐུན་པར་བསྙད་ན། འདི་ལྷག་པར་ཡང་དགེ་སྦྱོང་གོའུ་ཏ་མ་<line/>
ལ་དད་པ་སྐྱེད་པར་འགྱུར་གྱི། མ་ལ་བདག་གིས་འདི་ངན་པར་བསྙད་དོ། །སྙམ་དུ་བསམ་ནས་སྨྲས་པ། ལྷ། རྨི་ལམ་མི་བཟང་ལགས་སོ། །མཁན་པོ། འདིའི་འབྲས་བུ་ཅིར་འགྱུར། ལྷ།<line/>
གདོན་མི་འཚལ་བར་རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་འགྱུར་ལགས་སོ། །རྒྱལ་པོས་བསམ་པ། ཨེ་མའོ། །ཀྱི་ཧུད་བདག་རྒྱལ་སྲིད་ལས་ཉམས་པའམ། སྲོག་གི་བར་ཆད་<line/>
དུ་མི་འགྱུར་གྲང་སྙམ་དུ་བསམ་ནས། བྲམ་ཟེ་མདུན་ན་འདོན་ལ་འདི་སྐད་ཅེས་སྨྲས་སོ། །གང་གིས་ན། ཁོ་བོ་རྒྱལ་སྲིད་ལས་ཉམས་པར་མི་འགྱུར་བ་དང༌། སྲོག་གི་བར་ཆད་དུ་མི་འགྱུར་<line/>
བའི་ཐབས་བཟང་པོ་ཅི་ཡོད། དེས་སྨྲས་པ། ལྷ། གལ་ཏེ་མི་གདའ་བའི་ཕྱོགས་སུ་ཟླ་བ་གསུམ་བཞུགས་ན། དེ་ནས་ལྷ་རྒྱལ་སྲིད་ལས་མི་ཉམས་ཤིང༌། སྲོག་གི་བར་ཆད་དུ་མི་འགྱུར་<line/>
ལགས་སོ། །དེ་ནས་རྒྱལ་པོ་བྲམ་ཟེ་མེ་སྦྱིན་གྱིས་བསམ་པ། གལ་ཏེ་དེ་ལྟ་ན། དེ་བྱ་སླ་བས་དྲིལ་སྒྲོག་ཏུ་གཞུག་གོ། སྙམ་ནས། དེས་ཡུལ་ཐམས་ཅད་དུ་དྲིལ་སྒྲོག་ཏུ་བཅུག་པ། ང་ལ་ཟླ་བ་<line/>
གསུམ་དུ་བལྟ་ཞིང་ཉེ་བར་སུ་ཡང་མ་འོང་ཞིག། གང་ཞིག་འོངས་ན། དེ་ནི་ཆད་པར་གསད་དོ། །ཞེས་དྲིལ་སྒྲོག་ཏུ་བཅུག་ནས་ཟླ་བ་གསུམ་དུ་མི་སྣང་བའི་ཕྱོགས་ཤིག་ན་འདུག་གོ། ཚེ་དང་<line/>
</page>
<page index="489" id="245B">ལྡན་པ་ཀུན་དགའ་བོ་ནང་པར་སྔར་ལངས་ཏེ། རྒྱལ་པོ་བྲམ་ཟེ་མེ་སྦྱིན་གྱི་ཁྱིམ་གང་ན་བ་དེར་སོང་བ་ལས། ཇི་ཙམ་ན་རྒྱལ་པོ་བྲམ་ཟེ་མེ་སྦྱིན་གྱི་ཞོ་ཤས་འཚོ་བ་རྣམས་སེམས་ལས་ཆུང་ངུས་འཁོད་པ་དག་མཐོང་<line/>
ངོ༑ ༑མཐོང་ནས་ཀྱང་སྨྲས་པ། ཤེས་ལྡན་དག །ཅི། སེམས་ལས་ཆུང་ངུས་འཁོད་དམ། དེ་རྣམས་ཀྱིས་སྨྲས་པ། འཕགས་པ་ཅི་ཞིག་བགྱིར་མཆིས། རྒྱལ་པོ་བྲམ་ཟེ་མེ་སྦྱིན་གྱིས་སངས་རྒྱས་ལ་སོགས་<line/>
པ་དགེ་སློང་གི་དགེ་འདུན་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་མི་བསྟབ་བམ། ཁྱེད་ཅག་སེམས་ལས་ཆུང་ངུས་འཁོད་ནས་གདུགས་ཚོད་ཀྱང་སྟ་གོན་མི་བྱེད། གདན་ཡང་མི་ཤོམ་ན། ཅི། སངས་རྒྱས་<line/>
ལ་སོགས་པ་དགེ་སློང་གི་དགེ་འདུན་གྱི་གདུགས་ཚོད་གཅོད་དམ། དེ་དག་གིས་སྨྲས་པ། འཕགས་པ་ཀུན་དགའ་བོ། ལྷས་ལྔ་བརྒྱ་རྣམས་ཀྱི་ཆེད་དུ་ཞལ་ཟས་བསོད་པ་མང་དུ་སྟ་གོན་བྱོས་ཤིག་ནི།<line/>
བཀའ་སྩལ་གྱི། ཆེ་གེ་མོ་ཞིག་གི་དོན་དུའོ། །ཞེས་བཀའ་མ་སྩལ་ལགས་སོ། །ཤེས་ལྡན་དག། དེང་ལྷ་ལ་ཞུས་ཤིག །འཕགས་པ། ལྷས་དྲིལ་སྒྲོག་ཏུ་སྩལ་པ། ད་ལ་ཟླ་བ་གསུམ་དུ་ལྟ་ཞིང་ཉེ་<line/>
བར་སུའང་མ་འོང་ཞིག །གང་ཞིག་འོངས་ན། དེ་ཆད་པར་གསད་དོ། །ཞེས་བསྒྲགས་ན། ཅི། བདག་ཅག་ལ་མགོ་བོ་གཉིས་མཆིས་སམ། བདག་ཅག་ནི། མི་ཞུ་ལགས་སོ། །དེ་ནས་ཚེ་དང་ལྡན་པ་ཀུན་<line/>
དགའ་བོ། །བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་སྐབས་དེ་རྒྱལ་པར་གསོལ་ཏོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་<line/>
</page>
<page index="490" id="246A">༄༅། །དགའ་བོ། སོང་ལ་སྣམ་སྦྱར་ཐོགས་ཏེ་ཕྱི་བཞིན་འབྲང་བའི་དགེ་སྦྱོང་གཞན་ཞིག་དང་དགྲ་མཐའི་ལམ་པོ་ཆེ་དང༌། ཚོང་འདུས་དང༌། བཞི་མདོ་དང༌། སུམ་མདོ་རྣམས་<line/>
སུ་ཤེས་ལྡན་དག །ཁྱེད་ཅག་ལས་གང་དག་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་དུ་ཞལ་ཟས་གསོལ་བར་སྤྲོ་བ་དེས། ཞལ་ཟས་གསོལ་ཅིག་ཅེས་སྦྲོན་ཅིག །བཙུན་<line/>
པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། སྣམ་སྦྱར་ཐོགས་ཏེ་ཕྱི་བཞིན་འབྲང་བའི་དགེ་སྦྱོང་གཞན་ཞིག་དང་དགྲ་མཐའི་ལམ་པོ་ཆེ་<line/>
དང༌། ཚོང་འདུས་དང༌། བཞི་མདོ་དང༌། སུམ་མདོ་རྣམས་སུ་བསྒོ་བ། ཤེས་ལྡན་དག །ཁྱེད་ཅག་ལས་གང་དག་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་དུ་ཞལ་ཟས་གསོལ་<line/>
བར་སྤྲོ་བ་དེས། ཞལ་ཟས་གསོལ་ཅིག །དགྲ་མཐའི་བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ། འཕགས་པ་ཀུན་དགའ་བོ། བདག་ཅག་ལྟ་ཞིག །རེ་རེས་ཀྱང་བཅོམ་ལྡན་འདས་ཉན་ཐོས་ཀྱི་<line/>
དགེ་འདུན་དང་བཅས་པ་ཟླ་བ་གསུམ་དུ་ཞལ་ཟས་གསོལ་བར་སྤྲོ་ལགས་མོད་ཀྱི། རྒྱལ་པོ་སྡིག་པ་ཅན་འདིས་དྲིལ་སྒྲོག་ཏུ་སྩལ་པ། གཞན་སུས་ཀྱང་སངས་རྒྱས་ལ་སོགས་པ་དགེ་སློང་གི་<line/>
དགེ་འདུན་སྤྱན་དྲངས་ཏེ་ཟླ་བ་གསུམ་དུ་ཞལ་ཟས་མ་གསོལ་ཅིག །གང་ཞིག་གིས་ཞལ་ཟས་གསོལ་ན། དེ་ནི། ཆད་པར་གསད་དོ། །ཞེས་བསྒྲགས་ལགས་སོ། །ཇི་ཙམ་ན་བྱང་ཕྱོགས་ནས་དེད་<line/>
</page>
<page index="491" id="246B">དཔོན་ཞིག་རྟ་ལྔ་བརྒྱ་ལ་ཁལ་བཀལ་ཏེ་དགྲ་མཐར་ཕྱིན་ནས་དེས་བསམ་པ། གལ་ཏེ་མོད་ལ་ཆས་ན། རྟ་རྣམས་ཀྱི་རྨིག་པ་དུབ་པས་འཐེང་བར་འགྱུར་ཞིང༌། ལོམ་པར་ཡང་མི་འགྱུར་བས་འདི་<line/>
ཉིད་དུ་གནས་པར་བྱའོ། །སྙམ་ནས། དེ་དེ་ཉིད་དུ་འདུག་ནས། དེས་རྟ་ཅང་ཤེས་ལ་ནི། ཆས་ནས་བྲེའུ་ཆུང་དོ། །རྟ་ལྷག་མ་རྣམས་ལ་ནི། བྲེའུ་ཆུང་རེ་རེ་ཐང་ཆད་དོ། །དེས་རྒྱལ་པོ་རྩིས་མགོ་འདི་<line/>
དང་འདི་དག་བྱས་སོ། །ཞེས་ཐོས་ལ། ཚེ་དང་ལྡན་པ་ཀུན་དགའ་བོས་དེ་སྐད་དུ་སྨྲས་པ་ཡང་ཐོས་ནས། དེས་བསམ་པ། བདག་ནི། རྒྱལ་པོ་འདིའི་ཡུལ་ན་གནས་པ་མ་ཡིན་པས། བདག་ལ་རྒྱལ་པོས་ཅི་བྱར་<line/>
ཡོད་སྙམ་དུ་རིག་ནས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །འཕགས་པ་ཀུན་དགའ་བོ། །བདག་གིས་རྟ་ཅང་ཤེས་ལ་ནི། ཆས་ནས་བྲེའུ་ཆུང་དོ། །རྟ་ལྷག་མ་རྣམས་ལ་ནི། བྲེའུ་ཆུང་རེ་རེའི་ཐང་<line/>
ལགས་ན། གལ་ཏེ་བཅོམ་ལྡན་འདས་ནས་གསོལ་བར་སྤྲོ་ན། བཅོམ་ལྡན་འདས་ལ་ནི། བདག་གིས་ནས་བྲེའུ་ཆུང་ངོ༌། །དགེ་སློང་ལྷག་མ་རྣམས་ལ་ནི། བྲེའུ་ཆུང་རེ་རེ་དབུལ་བར་བགྱིའོ། །དེ་ནས་ཚེ་དང་<line/>
ལྡན་པ་ཀུན་དགའ་བོ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ལ་སྐབས་དེ་རྒྱས་པར་གསོལ་བ་དང༌། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ང་ཉིད་ཀྱིས་ལས་<line/>
ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་པའི་ལས་ང་ཉིད་ཀྱིས་བྱས་ཤིང་བསགས་པས། ང་ཉིད་ཀྱིས་ལས་བྱས་ཤིང་བསགས་པ་དག་<line/>
</page>
<page index="492" id="247A">༄༅། །གཞན་སུ་ཞིག་གིས་སོ་སོར་མྱོང་བར་འགྱུར་ཏེ། ལས་བྱས་ཤིང་བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་ཞེས་བྱ་བ་ནས། ལུས་ཅན་<line/>
དག་ལ་འབྲས་བུར་འགྱུར། །ཞེས་བྱ་བའི་བར་གོང་མ་བཞིན་དུའོ། །ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། །སོང་ལ་དགེ་སློང་རྣམས་ལ་ཚུལ་ཤིང་བྲིམས་ཏེ། ཁྱེད་ཅག་<line/>
ལས་གང་དེ་བཞིན་གཤེགས་པ་དང་ཐབས་ཅིག་དགྲ་མཐར་ཟླ་བ་གསུམ་དུ་ལོངས་སྤྱད་པར་སྤྲོ་བ་དེས། ཚུལ་ཤིང་ལོངས་ཤིག་ཅེས་སྒོས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་<line/>
ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་ཚུལ་ཤིང་བྲིམ་པར་བརྩམས་པ་ན། གང་ཡང་བཅོམ་ལྡན་འདས་དགེ་སློང་ལྔ་བ་རྒྱར་དགེ་སློང་གཉིས་ཀྱིས་མ་ཚང་བས་ཚུལ་ཤིང་བླངས་<line/>
སོ༑ ༑ཚེ་དང་ལྡན་པ་ཤཱ་རིའི་བུས་གསོལ་བ། བཅོམ་ལྡན་འདས། བདག་ནི། བསེར་མའི་བྲོ་ནད་མཆིས་པས། དགུང་ཟླ་གསུམ་དུ་སྩང་ནས་ཀྱིས་ལོངས་སྤྱད་པར་མི་སྤྲོ་ལགས་སོ། །ཚེ་དང་ལྡན་པ་མོའུ་<line/>
དགལ་གྱི་བུ་ཆེན་པོས་གསོལ་བ། བདག་ནི། འདིའི་བྲོ་གཡོག་ལགས་སོ། །དེ་ནས་བཅོམ་ལྡན་འདས་དགེ་སློང་ལྔ་བརྒྱར་དགེ་སློང་གཉིས་ཀྱིས་མ་ཚང་བ་དང་ཐབས་ཅིག་ཏུ་དབྱར་དགྲ་མཐར་བཞུགས་<line/>
པར་ཞལ་གྱིས་བཞེས་སོ། །ཚེ་དང་ལྡན་པ་ཤཱ་རིའི་བུ་དང༌། མོའུ་དགལ་གྱི་བུ་ནི། རི་བོ་རྩེ་གསུམ་གྱི་ཁར་སོང་སྟེ་དབྱར་གནས་པར་ཁས་བླངས་སོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ལྷའི་བདུད་<line/>
</page>
<page index="493" id="247B">རྩིས་བསྟབས་སོ། །དེ་ནས་དེད་དཔོན་གྱིས་བཅོམ་ལྡན་འདས་ལ་ནི། ནས་བྲེའུ་ཆུང་དོ་དོ་འབུལ་ལོ། །དགེ་སློང་གཞན་རྣམས་ལ་ནི། ནས་བྲེའུ་ཆུང་རེ་རེའོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་<line/>
ལ་བཀའ་སྩལ་པ། ཀུན་དགའ་བོ། སོང་ལ་དེ་བཞིན་གཤེགས་པའི་ཆེད་དུ་ནས་ལ་ཅི་ལེགས་སུ་བྱོས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་<line/>
མཉན་ནས་བཅོམ་ལྡན་འདས་ཀྱི་སྐུ་སྐལ་བླངས་ཏེ་བུད་མེད་རྒན་མོ་གཞན་ཞིག་གང་ན་ཡོད་པ་དེར་སོང་ནས་ཕྱིན་པ་དང༌། བུད་མེད་དེ་ལ་འདི་སྐད་ཅེས་སྨྲས་སོ། །སྲིང་མོ། དེ་བཞིན་གཤེགས་པའི་ཆེད་དུ་<line/>
ནས་ལ་ཅི་ལེགས་སུ་བྱ་ན། ཁྱོད་ནུས་སམ། དེས་སྨྲས་པ། འཕགས་པ། བདག་རྒན་མོས་རྔོ་ཐོགས་ཏེ། འོན་ཀྱང་བུ་མོ་འདི་གཞོན་ལགས་ཀྱི། འདི་ལ་སྩོལ་ཅིག་དང༌། འདིས་ནི། ཅི་ལེགས་སུ་བགྱིད་<line/>
པར་འགྱུར་རོ། །དེ་ནས་ཚེ་དང་ལྡན་པ་ཀུན་དགའ་བོ་དེའི་དྲུང་དུ་སོང་སྟེ་ཕྱིན་ནས་སྨྲས་པ། སྲིང་མོ། ཁྱོད་ཀྱིས་དེ་བཞིན་གཤེགས་པའི་ཆེད་དུ་ནས་ལ་ཅི་ལེགས་སུ་བྱེད་ནུས་སམ། དེས་སྨྲས་པ། འཕགས་པ། བདག་<line/>
དང་དམ་ཞིག་བཅའ་སྟེ། གལ་ཏེ་བདག་ལ་ཚིག་འདི་འགའ་གསུང་བ་ལྟ་ན། ཅི་ལེགས་སུ་བགྱིའོ། །དེས་སྨྲས་པ། བྱི་དོར་གྱིས་ཤིག་དང་སྨྲའོ། །དེ་ནས་འདྲུ་ཞིང་དྲིས་པ། འཕགས་པ། སངས་རྒྱས་ཞེས་བགྱི་<line/>
པ་འདི་ཅི་ལགས། ཚེ་དང་ལྡན་པ་ཀུན་དགའ་བོས་བསམ་པ། གལ་ཏེ་འདི་ལ་བདག་གིས་སངས་རྒྱས་ཀྱི་བསྔགས་པ་བརྗོད་ན། སངས་རྒྱས་ཀྱི་ཆོས་རྣམས་ནི། ཟབ་པ་ཡིན་པས། འདིས་ཤེས་པར་མི་འགྱུར་བའི་<line/>
</page>
<page index="494" id="248A">༄༅། །གནས་གང་ཡིན་པ་ཡོད་ཀྱི། མ་ལ་བདག་གིས་འདི་ལ་འཁོར་ལོས་བསྒྱུར་བའི་བསྔགས་པ་བརྗོད་པར་བྱའོ། སྙམ་དུ་བསམ་ནས་སྨྲས་པ། སྲིང་མོ།<line/>
འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། རིན་པོ་ཆེ་སྣ་བདུན་ཡང་འཇིག་རྟེན་དུ་འབྱུང་བར་འགྱུར་ཏེ། བདུན་པོ་དེ་དག་གང་ཞེ་ན། འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་<line/>
པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་ནི། བློན་པོ་རིན་པོ་ཆེ་ཡིན་ནོ། །སྲིང་མོ། འཁོར་ལོས་<line/>
བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། ཇི་ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་རྒྱལ་རིགས་སྤྱི་བོ་ནས་དབང་བསྐུར་བ་གསོ་སྦྱོང་བཅོ་ལྔ་པ་དེ་ཉིད་ལ་མགོ་<line/>
ཁྲུས་བྱས་ཏེ་སྨྱུང་བ་བྱས་ནས། དེ་སྟེང་གི་ཁང་བཟང་གི་གཞི་ལ་བློན་པོའི་ཚོགས་ཀྱིས་བསྐོར་ནས་འདུག་པ་ན། ཤར་ཕྱོགས་ནས་འཁོར་ལོ་རིན་པོ་ཆེ་ལྟེ་བ་དང་བཅས་པ། རྩིབས་<line/>
སྟོང་དང་ལྡན་པ། མུ་ཁྱུད་དང་བཅས་པ། རྣམ་པ་ཐམས་ཅད་ཡོངས་སུ་རྫོགས་པ། མཛེས་པ། མཁན་བཟོས་མ་བྱས་པ། བཟང་པོ། ཐམས་ཅད་གསེར་ལས་བྱས་པ་ཞིག་<line/>
འབྱུང་བར་འགྱུར་ཏེ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་གང་ཡིན་པ་འདིས། གསོ་སྦྱོང་བཅོ་ལྔ་པ་དེ་ཉིད་ཀྱི་ཚེ་ཞེས་བྱ་བ་ནས་ཐམས་ཅད་གསེར་ལས་བྱས་ཞེས་བྱ་<line/>
</page>
<page index="495" id="248B">བ་ནས་དེ་ནི། འཁོར་ལོས་བསྒྱུར་བའི་རྒྱལ་པོར་འགྱུར་རོ། །ཞེས་ཐོས་སོ། །ཞེས་བྱ་བའི་བར་གོང་མ་བཞིན་དུའོ། །བདག་ནི། གདོན་མི་ཟ་བར་འཁོར་ལོས་བསྒྱུར་བའི་རྒྱལ་པོར་<line/>
འགྱུར་རོ། །སྙམ་ནས། དེ་ནས་འཁོར་ལོས་བསྒྱུར་བའི་རྒྱལ་པོས་འཁོར་ལོ་རིན་པོ་ཆེ་དེ་བརྟག་པར་འདོད་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། པུས་མོ་གཡས་པའི་<line/>
ལྷ་ང་ས་ལ་བཙུགས་ཏེ། འཁོར་ལོ་རིན་པོ་ཆེ་དེ་ལག་པ་གཉིས་ཀྱིས་བླངས་ནས་ལག་པ་གཡོན་པར་བཞག་སྟེ། ལག་པ་གཡས་པས་སྤོར་ཞིང༌། ཀྱེ་འཁོར་ལོ་རིན་པོ་ཆེ། སྔོན་གྱི་འཁོར་<line/>
ལོས་བསྒྱུར་བ་འཕགས་པའི་ལམ་སྲོལ་གང་ཡིན་པར་རྣམ་པར་རྒྱལ་བར་གྱུར་ཅིག །རྣམ་པར་རྒྱལ་བར་གྱུར་ཅིག །ཅེས་སྨྲའོ། །དེ་ནས་འཁོར་ལོ་རིན་པོ་ཆེ་དེ། འཁོར་ལོས་བསྒྱུར་བའི་<line/>
རྒྱལ་པོས་སྤར་བ་དང་སྟེང་གི་ནམ་མཁའ་ལ་འཕགས་ནས་ཤར་ཕྱོགས་སུ་སྔོན་གྱི་འཁོར་ལོས་བསྒྱུར་ང་འཕགས་པའི་ལམ་སྲོལ་གང་ཡིན་པར་འགྲོ་བར་འགྱུར་རོ། །འཁོར་ལོ་རིན་པོ་ཆེ་<line/>
དེའི་རྗེས་བཞིན་དུ་འཁོར་ལོས་བསྒྱུར་བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྷན་ཅིག་ཏུ་འགྲོ་བར་འགྱུར་རོ། །ཕྱོགས་གང་དུ་འཁོར་ལོ་རིན་པོ་ཆེ་དེ་སྡོད་པ་དེར་འཁོར་ལོས་བསྒྱུར་<line/>
བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྷན་ཅིག་གནས་འདེབས་པར་འགྱུར་ཞིང༌། ཤར་ཕྱོགས་ཀྱི་ཁམས་ཀྱི་རྒྱལ་ཕྲན་གང་དག་ཡིན་པ་དེ་དག་འཁོར་ལོས་བསྒྱུར་བའི་རྒྱལ་པོ་གང་ན་<line/>
</page>
<page index="496" id="249A">༄༅། །བ་དེར་སོང་སྟེ་ལྷགས་པ་དང༌། འཁོར་ལོས་བསྒྱུར་བའི་རྒྱལ་པོ་ལ་འདི་སྐད་ཅེས། ལྷ་ཚུར་གཤེགས། ལྷ་བྱོན་པ་ལེགས་སོ། །ཡུལ་འཁོར་འབྱོར་པ་དང༌།<line/>
རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ་གང་ལགས་པ་འདི་ནི། ལྷའི་ལགས་ཀྱི། ལྷས་རྗེས་སུ་བསྐྱང་དུ་གསོལ། བདག་ཅག་ནི། ལྷའི་བཀའ་བཞིན་<line/>
བགྱིད་པ་ལགས་སོ། །ཞེས་སྨྲས་པ་དང༌། དེའི་ཕྱིར་སྣ་བོ་དག །ཁྱེད་ཅག་རང་རང་གི་ཡུལ་འཁོར་ཆོས་ཀྱིས་རྗེས་སུ་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །འགའ་ཞིག་<line/>
ཆོས་མ་ཡིན་པ་སྤྱོད་དམ། འདྲེན་མར་སྤྱོད་པ་ཞིག་ཡོད་ན། ཁྱེད་ཀྱིས་དེ་ཡུལ་འཁོར་དུ་མ་བཞག་ཅིག །དེ་ལྟ་ན་ཁྱོད་ཅག་ཁོ་བོའི་བཀའ་བཞིན་བྱེད་པ་ཡིན་ནོ། །དེ་ནས་འཁོར་ལོ་རིན་པོ་ཆེ་<line/>
དེས་ཤར་ཕྱོགས་མངོན་པར་ཕབ་ནས་ཤར་ཕྱོགས་ཀྱི་རྒྱ་མཚོ་ཆེན་པོ་ནས་སླར་ལོག་སྟེ། ལྷོ་དང༌། ནུབ་དང༌། བྱང་ཕྱོགས་སུ་ཡང་སྔོན་གྱི་འཁོར་ལོས་བསྒྱུར་བ་འཕགས་པའི་ལམ་སྲོལ་གང་<line/>
ཡིན་པར་འགྲོ་བར་འགྱུར་པས། དེ་ནས་འཁོར་ལོ་རིན་པོ་ཆེ་དེ་འཁོར་ལོས་བསྒྱུར་བའི་རྒྱལ་པོས་སྦར་བ་དང་སྟེང་གི་ནམ་མཁའ་ལ་འཕགས་ནས་བྱང་ཕྱོགས་སུ་སྔོན་གྱི་འཁོར་ལོས་བསྒྱུར་བ་<line/>
འཕགས་པའི་ལམ་སྲོལ་གང་ཡིན་པར་འགྲོ་བར་འགྱུར་རོ། །འཁོར་ལོ་རིན་པོ་ཆེ་དེའི་རྗེས་བཞིན་དུ་འཁོར་ལོས་བསྒྱུར་བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྷན་ཅིག་འགྲོ་བར་འགྱུར་རོ། །<line/>
</page>
<page index="497" id="249B">ཕྱོགས་གང་དུ་འཁོར་ལོ་རིན་པོ་ཆེ་དེ་སྡོད་པ་དེར་འཁོར་ལོས་བསྒྱུར་བའི་རྒྱལ་པོ་ཡང་དཔུང་གི་ཚོགས་ཡན་ལག་བཞི་དང་ལྷན་ཅིག་གནས་འདེབས་པར་འགྱུར་ཞིང༌། བྱང་ཕྱོགས་ཀྱི་ཁམས་ཀྱི་<line/>
རྒྱལ་ཕྲན་གང་དག་ཡིན་པ་དེ་དག་འཁོར་ལོས་བསྒྱུར་བའི་རྒྱལ་པོ་གང་ན་བ་དེར་དོང་སྟེ་ལྷགས་པ་དང༌། འཁོར་ལོས་བསྒྱུར་བའི་རྒྱལ་པོ་ལ་འདི་སྐད་ཅེས། ལྷ་ཚུར་གཤེགས། ལྷ་བྱོན་པ་ལེགས་<line/>
སོ༑ ༑ཡུལ་འཁོར་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ་གང་ལགས་པ་འདི་ནི། ལྷའི་ལགས་ཀྱི། ལྷས་རྗེས་སུ་བསྐྱང་དུ་གསོལ། བདག་ཅག་<line/>
ནི༑ ལྷའི་བཀའ་བཞིན་བགྱིད་པ་ལགས་སོ། །ཞེས་སྨྲས་པ་དང༌། དེའི་ཕྱིར་སྣ་བོ་དག །ཁྱོད་ཅག་རང་རང་གི་ཡུལ་རྣམས་ཆོས་ཀྱིས་རྗེས་སུ་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །<line/>
འགའ་ཞིག་ཆོས་མ་ཡིན་པ་སྤྱོད་དམ། འདྲེན་མར་སྤྱོད་ན། ཁྱོད་ཀྱིས་ཡུལ་འཁོར་དུ་མ་བཞག་ཅིག །དེ་ལྟ་ན་ཁྱེད་ཅག་ཁོ་བོའི་བཀའ་བཞིན་བྱེད་པ་ཡིན་ནོ། །དེ་ནས་འཁོར་ལོ་རིན་པོ་ཆེ་དེས་བྱང་<line/>
ཕྱོགས་མངོན་པར་ཕབ་ནས་བྱང་ཕྱོགས་ཀྱི་རྒྱ་མཚོ་ཆེན་པོ་ནས་སླར་ལོག་སྟེ་རྒྱལ་པོའི་ཕོ་བྲང་དེ་ཉིད་དུ་ཕྱིན་ནས་དཀོར་ཁང་གི་སྟེང་དུ་སྲོག་ཤིང་བཙུགས་པ་བཞིན་དུ་གནས་སོ། །སྲིང་མོ། །འཁོར་<line/>
ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། འཁོར་ལོ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་བར་འགྱུར་རོ། །སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། གླང་པོ་རིན་པོ་ཆེ་ཇི་<line/>
</page>
<page index="498" id="250A">༄༅། །ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་འཁོར་ལོས་བསྒྱུར་བའི་གླང་པོ་ནི། ཐལ་ཀར་མེ་ཏོག་ཀུ་མུ་དའི་མདོག་ལྟ་བུ། ཡན་<line/>
ལག་བདུན་ལེགས་པར་གནས་པ། གཟུགས་བཟང་པ། མཛེས་པ། བལྟ་ན་སྡུག་པ་ཡིན་ནོ། །འཁོར་ལོས་བསྒྱུར་བའི་རྒྱལ་པོས་འདི་མཐོང་ནས་སེམས་མངོན་པར་དད་པར་གྱུར་ནས།<line/>
ཀྱེ་མའོ། གླང་པོ་རིན་པོ་ཆེ་བཟང་པོ་ཞིག་ཡིན་གྱི། མྱུར་དུ་དུལ་བར་འགྱུར་བར་བྱའོ། །སྙམ་ནས། དེ་ནས་འཁོར་ལོས་བསྒྱུར་བའི་རྒྱལ་པོས་གླང་པོ་འདུལ་སྦྱོང་མཁན་མཁས་པ། ཕོ་ཉས་<line/>
བཀུག་ནས་འདི་སྐད་ཅེས་སྨྲའོ། །དེས་པ། ཁྱོད་ཀྱིས་གླང་པོ་རིན་པོ་ཆེ་འདི་མྱུར་བ་ཁོ་ནར་ལེགས་པར་དུལ་བར་བྱོས་ལ་ང་ལ་ཕུལ་ཅིག །ལྷ། བཀའ་བཞིན་འཚལ་ཞེས་གླང་པོ་འདུལ་སྦྱོང་<line/>
མཁན་མཁས་པས། འཁོར་ལོས་བསྒྱུར་བའི་རྒྱལ་པོའི་ལྟར་མཉན་ནས། གླང་པོ་རིན་པོ་ཆེ་དེ་ལ་བསླབ་པ་ཐམས་ཅད་ཉིན་ཞག་གཅིག་ལ་སློབ་པར་བྱེད་དེ། དེ་ལ་ཉིན་ཞག་གཅིག་ལ་བསླབ་པ་<line/>
ཐམས་ཅད་སློབ་པ་ན། ཉིན་ཞག་གཅིག་གིས་བསླབ་པ་ཐམས་ཅད་ལོབས་ནས་དཔེར་ན། གླང་པོ་ཆེ་གཞན་རྣམས་ལོ་དུ་མ་དང༌། ལོ་ཁྱུད་སྐོར་དུ་མར་བསླབ་པ་ཐམས་ཅད་བསླབ་ནས་བསླབ་<line/>
པ་ཐམས་ཅད་ལོབས་པ་དེ་བཞིན་དུ། གླང་པོ་ཆེ་རིན་པོ་ཆེ་དེ་ལ་ཉིན་ཞག་གཅིག་ལ་བསླབ་པ་ཐམས་ཅད་བསླབ་པ་ན། ཉིན་ཞག་གཅིག་གིས་བསླབ་པ་ཐམས་ཅད་ལོབས་སོ། །དེ་དུལ་བར་རིག་ནས་<line/>
</page>
<page index="499" id="250B">འཁོར་ལོས་བསྒྱུར་བའི་རྒྱལ་པོ་ལ་འབུལ་བར་བྱེད་དེ། ལྷ། གླང་པོ་རིན་པོ་ཆེ་བཟང་པོ་ནི། དུལ་ལགས་ཏེ། ད་དེའི་དུས་ལ་བབ་པར་མཁྱེན་པར་མཛད་དུ་གསོལ། དེ་ནས་འཁོར་ལོས་བསྒྱུར་བའི་<line/>
རྒྱལ་པོས་གླང་པོ་རིན་པོ་ཆེ་དེ་བརྟག་པར་འདོད་ནས་ཉི་མ་འཆར་ཀའི་དུས་ཀྱི་ཚེ་གླང་པོ་རིན་པོ་ཆེ་ཆེ་དེ་ལ་ཞོན་ནས་རྒྱ་མཚོའི་མཐས་ཀླས་པའི་ས་ཆེན་པོ་བསྐོར་ཏེ། རྒྱལ་པོའི་ཕོ་བྲང་དེ་ཉིད་དུ་ཕྱིན་པ་ན་ཞལ་<line/>
ཚུས་ལ་འབབ་སྟེ། སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། གླང་པོ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་བར་འགྱུར་རོ། །སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་<line/>
རྟེན་དུ་བྱུང་ན། རྟ་རིན་པོ་ཆེ་ཇི་ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་འཁོར་ལོས་བསྒྱུར་བའི་རྒྱལ་པོའི་རྟ་ནི། ཐམས་ཅད་སྔོ་བ། མགོ་ནག་ཅིང༌། རྔོག་མཇུག་<line/>
སྟུག་པ། གཟུགས་བཟང་བ། མཛེས་པ། བལྟ་ན་སྡུག་པ་ཡིན་ཏེ། འཁོར་ལོས་བསྒྱུར་བའི་རྒྱལ་པོས་དེ་མཐོང་ནས་སེམས་མངོན་པར་དད་པར་གྱུར་ནས་ཀྱེ་མ་རྟ་རིན་པོ་ཆེ་བཟང་པོ་ཞིག་ཡིན་<line/>
གྱི༑ མྱུར་དུ་དུལ་བར་འགྱུར་བར་བྱའོ། །སྙམ་ནས། དེ་ནས་འཁོར་ལོས་བསྒྱུར་བའི་རྒྱལ་པོས་རྟ་མཁན་མཁས་པ་ཕོ་ཉས་བཀུག་སྟེ་འདི་སྐད་ཅེས་སྨྲའོ། །དེས་པ། ཁྱོད་ཀྱིས་རྟ་རིན་པོ་ཆེ་འདི་མྱུར་<line/>
བ་ཁོ་ནར་ལེགས་པར་དུལ་བར་བྱས་ལ་ང་ལ་ཕུལ་ཅིག །ལྷ། བཀའ་བཞིན་འཚལ་ཞེས་རྟ་མཁན་མཁས་པས་འཁོར་ལོས་བསྒྱུར་བའི་རྒྱལ་པོ་ལས་མཉན་ནས་རྟ་རིན་པོ་ཆེ་དེ་ལ་བསླབ་པ་ཐམས་ཅད་<line/>
</page>
<page index="500" id="251A">༄༅། །ཉིན་ཞག་གཅིག་ལ་སློབ་པར་བྱེད་དེ། དེ་ལ་བསླབ་པ་ཐམས་ཅད་ཉིན་ཞག་གཅིག་ལ་སློབ་ན། ཉིན་ཞག་གཅིག་གིས་བསླབ་པ་ཐམས་ཅད་ལོབས་པ་ནི།<line/>
དཔེར་ན། རྟ་གཞན་རྣམས་ལོ་དུ་མ་དང༌། ལོ་ཁྱུད་སྐོར་དུ་མར་བསླབ་པ་ཐམས་ཅད་བསླབས་ནས་བསླབ་པ་ཐམས་ཅད་ལོབས་པ་དེ་བཞིན་དུ། རྟ་རིན་པོ་ཆེ་དེ་ལ་ཉིན་ཞག་གཅིག་ལ་བསླབ་<line/>
པ་ཐམས་ཅད་སློབ་པ་ན། ཉིན་ཞག་གཅིག་གིས་བསླབ་པ་ཐམས་ཅད་ལོབས་སོ། །དེ་དུལ་བར་རིག་ནས་འཁོར་ལོས་བསྒྱུར་བའི་རྒྱལ་པོ་ལ་འབུལ་བར་བྱེད་དེ། ལྷ། རྟ་རིན་པོ་ཆེ་བཟང་པོ་<line/>
ནི། དུལ་ལགས་ཏེ། ལྷ་ད་དེའི་དུས་ལ་བབ་པར་མཁྱེན་པར་མཛད་དུ་གསོལ། དེ་ནས་འཁོར་ལོས་བསྒྱུར་བའི་རྒྱལ་པོས་རྟ་རིན་པོ་ཆེ་བརྟག་པར་འདོད་ནས། ཉི་མ་འཆར་ཀའི་དུས་ཀྱི་ཚེ་རྟ་<line/>
རིན་པོ་ཆེ་ལ་ཞོན་ནས་རྒྱ་མཚོའི་མཐའ་ཀླས་པའི་ས་ཆེན་པོ་བསྐོར་ཏེ་རྒྱལ་པོའི་ཕོ་བྲང་དེ་ཉིད་དུ་ཕྱིན་པ་ན་ཞལ་ཚུས་ལ་འབབ་སྟེ། སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་<line/>
ན། རྟ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་བར་འགྱུར་རོ། །སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། ནོར་བུ་རིན་པོ་ཆེ་ཇི་ལྟ་བུ་ཞིག་འཇིག་རྟེན་དུ་འབྱུང་བར་<line/>
འགྱུར་ཞེ་ན། སྲིང་མོ། འཁོར་ལོས་བསྒྱུར་བའི་རྒྱལ་པོའི་ནོར་བུ་ནི། ཟུར་བརྒྱད་ཡོད་པ། བཻ་ཌཱུཪྻ་བཟང་པོའི་རིགས་ཅན། དང་བ། གསལ་བ། རྣམ་པར་དང་བ་ཡིན་ཏེ། འཁོར་<line/>
</page>
<page index="501" id="251B">ལོས་བསྒྱུར་བའི་རྒྱལ་པོའི་ཕོ་བྲང་ན་མེ་མར་གྱི་བྱ་བ་ཐམས་ཅད་ནོར་བུ་དེའི་འོད་ཀྱིས་བྱེད་དེ། །དེ་ནས་འཁོར་ལོས་བསྒྱུར་བའི་རྒྱལ་པོས་ནོར་བུ་རིན་པོ་ཆེ་བརྟག་པར་འདོད་ནས། མུན་ནག་སྨག་ཏུ་<line/>
གྱུར་ལ། ལྷས་མཚན་མོ་ཆར་གྱི་རྒྱུན་དལ་བུ་དལ་བུས་འབེབས་ཤིང་གློག་འགྱུ་བའི་དུས་སུ་ནོར་བུ་རིན་པོ་ཆེ་དེ་རྒྱལ་མཚན་གྱི་རྩེ་མོ་ལ་བཞག་ནས་སྐྱེད་མོས་ཚལ་གྱི་ནང་དུ་དཔུང་གི་<line/>
ཚོགས་ཡན་ལག་བཞི་དང་ལྷན་ཅིག་དོང་བ་ན། འཁོར་ལོས་བསྒྱུར་བའི་རྒྱལ་པོའི་དཔུང་གི་ཚོགས་ཡན་ལག་བཞི་བོ་ཇི་སྙེད་པ་ཐམས་ཅད་དང༌། རྒྱང་གྲགས་ཕྱེད་ཁོ་ར་ཁོར་ཡུག་ཏུ་<line/>
ནོར་བུའི་འོད་ཀྱིས་གསལ་བར་གྱུར་ཏེ། སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། ནོར་བུ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་བར་འགྱུར་རོ། །སྲིང་མོ། འཁོར་<line/>
ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། བཙུན་མོ་རིན་པོ་ཆེ་ཇི་ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་འཁོར་ལོས་བསྒྱུར་བའི་རྒྱལ་པོའི་བཙུན་མོ་<line/>
ནི། གཟུགས་བཟང་བ། མཛེས་པ། བལྟ་ན་སྡུག་པ། ཧ་ཅང་མི་དཀར་བ། ཧ་ཅང་མི་སྔོ་བ། ཉ་ཁར་པ་ལྟར་པགས་པ་འཇམ་པ། ཧ་ཅང་མི་རིང་བ། ཧ་ཅང་མི་ཐུང་བ། བོང་རན་པ། ཧ་<line/>
ཅང་མི་སྦོམ་པ། ཧ་ཅང་མི་སྐམ་པ། ཧ་ཅང་མི་ཚོ་བ། ཤ་བྲི་རན་པ་གང་ཡིན་པ་སྟེ། སྲིང་མོ། དེ་ནི། གྲང་བའི་ཚེ་ལུས་ལ་རེག་ན། དོ་བ། ཚ་བའི་ཚེ་ལུས་ལ་རེག་ན། བསིལ་བ། ཡུལ་<line/>
</page>
<page index="502" id="252A">༄༅། །ཀ་ལིངྐའི་གོས་ལྟར་རེག་ན་འཇམ་པའོ། །སྲིང་མོ། །དེའི་བ་སྤུའི་བུ་ག་ཐམས་ཅད་ནས་ནི་ཙནྡན་གྱི་དྲི་འབྱུང་ངོ༌། །ཁ་ནས་ནི་ཨུཏྤལ་སྔོན་པོའི་དྲི་འབྱུང་<line/>
ངོ༌། །ཇི་སྲིད་ཀྱིས་ཚེ་དང་ལྡན་པ་ཀུན་དགའ་བོས་བཙུན་མོ་རིན་པོ་ཆེའི་བར་དུ་བཤད་པ་དེ་སྲིད་ཀྱིས་བུ་མོ་དེས་ཀྱང་ནས་ཀྱི་བྱ་བ་ཟིན་ནས་དེས་རྐང་པ་གཉིས་ལ་གཏུགས་ཏེ་སྨོན་ལམ་གདབ་<line/>
པར་བརྩམས་པ། འཕགས་པ། དགེ་བའི་རྩ་བ་འདིས། བདག་འཁོར་ལོས་བསྒྱུར་བའི་བཙུན་མོ་རིན་པོ་ཆེར་གྱུར་ཅིག །དེ་ནས་ཚེ་དང་ལྡན་པ་ཀུན་དགའ་བོས་ནས་བྱི་དོར་བྱས་པ་<line/>
ཁྱེར་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་ཕུལ་ལོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པ་ཡིན་པས། སངས་<line/>
རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨས་པ། ཀུན་དགའ་བོ། ནས་འདི་སུ་ཞིག་གིས་བྱི་དོར་བྱས། བཙུན་པ། བྲམ་ཟེའི་བུ་མོ་ཆེ་གེ་མོ་ཞིག་གིས་བགྱིས་<line/>
ལགས་སོ། །ཀུན་དགའ་བོ། ཁྱོད་བྲམ་ཟེའི་བུ་མོ་དེ་དང་ལྷན་ཅིག་སྐབས་ཀྱི་གཏམ་དག་བྱས་སམ། བཅོམ་ལྡན་འདས། བགྱིས་ལགས་སོ། །ཀུན་དགའ་བོ། དེས་ན། ཁྱོད་<line/>
བྲམ་ཟེའི་བུ་མོ་དེ་དང་ལན་གཅིག་སྐབས་ཀྱི་གཏམ་ཇི་སྙེད་བྱས་པ་དེ་དག་ཐམས་ཅད་ང་ལ་རྒྱས་པར་གསོལ་ཅིག། དེ་ནས་ཚེ་དང་ལྡན་པ་ཀུན་དགའ་བོས་བྲམ་ཟེའི་བུ་མོ་དང་ལྷན་ཅིག་<line/>
</page>
<page index="503" id="252B">སྐབས་ཀྱི་གཏམ་ཇི་སྙེད་བྱས་པ་དེ་དག་ཐམས་ཅད་བཅོམ་ལྡན་འདས་ལ་རྒྱས་པར་གསོལ་ཏོ། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་<line/>
ཅེས་བཀའ་སྩལ་ཏོ། །ཀུན་དགའ་བོ། ཁྱོད་ཀྱིས་ཅིའི་ཕྱིར་བུ་མོ་དེ་ལ་སངས་རྒྱས་ཀྱི་བསྔགས་པ་མ་བརྗོད། བཙུན་པ། བདག་གིས་འདི་སྙམ་དུ། སངས་རྒྱས་ཀྱི་ཆོས་ནི། ཟབ་<line/>
པ་ལགས་པས། བུ་མོ་འདིས་རྟོགས་པར་མི་འགྱུར་བ་གང་ལགས་པའི་གནས་དེ་མཆིས་སོ། །སྙམ་དུ་བསམ་ནས། དེའི་སླད་དུ་བདག་གིས་དེ་ལ་འཁོར་ལོས་བསྒྱུར་བའི་བསྔགས་པ་བརྗོད་<line/>
ལགས་སོ། །ཀུན་དགའ་བོ། ཁྱོད་ཀྱིས་མ་ལེགས་པ་ཞིག་བྱས་ཏེ། ཁྱོད་ཀྱིས་གལ་ཏེ་དེ་ལ་སངས་རྒྱས་ཀྱི་བསྔགས་པ་བརྗོད་པ་བྱས་ན། དེས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ལས་ཕྱིར་མི་ལྡོག་པའི་སེམས་བསྐྱེད་པར་འགྱུར་བ་གང་ཡིན་པའི་གནས་དེ་ཡོད་པ་ཞིག། ཀུན་དགའ་བོ། འོན་ཀྱང་བུ་མོ་དེ་འཁོར་ལོས་བསྒྱུར་བའི་རྒྱལ་པོའི་བཙུན་མོ་རིན་པོ་ཆེར་<line/>
འགྱུར་རོ། །ཀུན་ཏུ་བྲམ་ཟེའི་བུ་མོ་ཆེ་གེ་མོ་ཞིག་བཅོམ་ལྡན་འདས་ཀྱི་དོན་དུ་ནས་བྱི་དོར་བྱས་པས། བཅོམ་ལྡན་འདས་ཀྱིས་དེ་འཁོར་ལོས་བསྒྱུར་བའི་རྒྱལ་པོའི་བཙུན་མོ་རིན་པོ་ཆེར་<line/>
ལུང་བསྟན་ཏོ། །ཞེས་སྒྲ་གྲགས་པ་དག་བུ་མོ་ལྔ་བརྒྱར་གཉིས་ཀྱིས་མ་ཚང་བ་ཞིག་གིས་ཐོས་ནས་དགེ་སློང་ལྔ་བརྒྱར་དགེ་སློང་གཉིས་ཀྱིས་མ་ཚང་བ་རྣམས་ཀྱི་ནས་བྱི་དོར་བྱས་ཏེ།<line/>
</page>
<page index="504" id="253A">༄༅། །དེ་རྣམས་ཀྱིས་ཀྱང་སྨོན་ལམ་བཏབ་པ། བདག་ཅག་དེའི་འཁོར་དུ་གྱུར་ཅིག། ཇི་ཙམ་ན་བཅོམ་ལྡན་འདས་ཀྱིས་ནས་ཀྱི་བཤོས་གསོལ་<line/>
པར་བརྩམས་པ་དང༌། ཚེ་དང་ལྡན་པ་ཀུན་དགའ་བོ་ཡི་མུག་ནས། བཅོམ་ལྡན་འདས་ཀྱི་སྐུ་ཆེ་བ་རྒྱུད་པ་དེ་དང་དེ་རྣམས་སུ་ཕྱག་དང༌། ཞབས་དང༌། དབུ་ལ་སོགས་པ་བཅད་<line/>
ཅིང་སྦྱིན་པ་བཏང་ནས་བསྐལ་པ་གྲངས་མེད་པ་གསུམ་གྱིས་ཐམས་ཅད་མཁྱེན་པ་ཉིད་བརྙེས་པ་དེ། ད་ནི། ནས་རུལ་པའི་བཤོས་གསོལ་བ་ལྟ་ཞེས་མཆི་མ་དབྱུང་བར་བརྩམས་<line/>
སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཅིའི་ཕྱིར་མི་དགའ་ཞིང་མཆི་མ་གློག། བཙུན་པ། བཅོམ་ལྡན་<line/>
འདས་འཁོར་ལོས་བསྒྱུར་བའི་རིགས་སུ་འཁྲུངས་ནས་རྒྱལ་སྲིད་སྤངས་ནས་རབ་ཏུ་བྱུང་སྟེ་ཕྱག་དང༌། ཞབས་དང༌། དབུ་ལ་སོགས་པ་བཀུམ་ཞིང་སྦྱིན་པ་བཏང་ནས་བསྐལ་པ་<line/>
གྲངས་མེད་པ་གསུམ་གྱིས་ཐམས་ཅད་མཁྱེན་པ་ཉིད་བརྙེས་པ་དེ། ད་ནི། སྩང་ནས་རུལ་པའི་བཤོས་གསོལ་བ་ལྟ་སྙམ་བགྱིད་ལགས་མོད། བཅོམ་ལྡན་འདས་ཀྱིས་བཀའ་<line/>
སྩལ་པ། ཀུན་དགའ་བོ། དེ་བཞིན་གཤེགས་པའི་མཆེ་བའི་བར་ནས་ཕྱུང་བའི་ནས་ཀྱི་ཟན་ཟ་བར་འདོད་དམ། བཅོམ་ལྡན་འདས། འཚལ་ལགས་སོ། །དེ་ནས་བཅོམ་<line/>
</page>
<page index="505" id="253B">ལྡན་འདས་ཀྱི་མཆེ་བའི་བར་ནས་ནས་ཀྱི་ཟན་ཕྱུང་སྟེ། ཚེ་དང་ལྡན་པ་ཀུན་དགའ་བོ་ལ་བྱིན་ནས། ཚེ་དང་ལྡན་པ་ཀུན་དགའ་བོས་བཟའ་བར་བརྩམས་སོ། །བཅོམ་ལྡན་འདས་ཀྱིས་བཀའ་<line/>
སྩལ་པ། ཀུན་དགའ་བོ། ཁྱོད་ཀྱིས་སྔོན་འདི་ལྟ་བུའི་རོ་མྱོང་བར་དྲན་ནམ། བཙུན་པ། བདག་འཁོར་ལོས་བསྒྱུར་བའི་རིགས་སུ་སྐྱེས་ཤིང་འཁོར་ལོས་བསྒྱུར་བའི་རིགས་ལས་ཆེན་པོར་གྱུར་<line/>
ལགས་ན། ད་ལྟར་བཅོམ་ལྡན་འདས་ཀྱིས་མཆེ་བའི་བར་ནས་ཕྱུང་བའི་ནས་ཀྱི་བཤོས་འདི་ལྟ་བུའི་རོ་ནི། སྔོན་མྱོང་བར་མི་དྲན་ལགས་སོ། །ཀུན་དགའ་བོ། དེ་ལྟ་བས་ན། དེ་བཞིན་གཤེགས་པ་<line/>
ལ་ནི། རོ་བྲོ་བའི་མཆོག་ཅེས་བྱ་བ། རོ་རྣམས་འཕྲོག་པ་ཡོངས་སུ་དག་པ་ཡོད་དེ། གལ་ཏེ་དེ་བཞིན་གཤེགས་པས་ཁ་ཟས་ཕལ་པ་ལ་ལོངས་སྤྱད་ན། དེ་ཡང་དེ་བཞིན་གཤེགས་པ་ལ་རོ་བརྒྱ་པར་<line/>
འགྱུར་རོ། །ཀུན་ཏུ་རྒྱལ་པོ་བྲམ་ཟེ་མེ་སྦྱིན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་དུ་སྤྱན་དྲངས་ཏེ་མི་སྣང་བའི་ཕྱོགས་སུ་འདུག་ནས་བཅོམ་ལྡན་འདས་ནི། དགྲ་མཐའ་<line/>
ན་ནས་གསོལ་ལོ། །ཞེས་སྒྲ་གྲགས་སོ། །མཐའི་རྒྱལ་པོ་རྣམས་ཀྱིས་ཀྱང་རྒྱལ་པོ་བྲམ་ཟེ་མེ་སྦྱིན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་དུ་སྤྱན་དྲངས་ཏེ་མི་སྣང་བའི་ཕྱོགས་<line/>
སུ་འདུག་གོ །བཅོམ་ལྡན་འདས་ནི། དགྲ་མཐའ་ན་ནས་གསོལ་ལོ། །ཞེས་ཐོས་ནས་དེ་རྣམས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཕོ་ཉ་བཏང་བ་ལས། དེ་རྣམས་ནང་དུ་མ་ཆུད་དེ། སྒོ་ན་སྡོད་དོ། །<line/>
</page>
<page index="506" id="254A">༄༅། །ཁྱིམ་བདག་མགོན་མེད་ཟས་སྦྱིན་གྱིས་ཐོས་ནས་འབྲས་སཱ་ལུ་སོག་མའི་སྦུ་བུར་སྨིན་པ་ཤིང་རྟ་ལྔ་བརྒྱ་ཙམ་བཀང་སྟེ་བསྐུར་རོ། །དེ་ནས་བདུད་སྡིག་ཅན་དེ་འདི་སྙམ་དུ་སེམས་ཏེ། དགེ་<line/>
སྦྱོང་གོའུ་ཏ་མ་ལ་བདག་གིས་ལན་མང་པོ་ཞིག་མཐོ་བཙམ་པར་བྱས་ན། ལན་འགའ་ཡང་སྐབས་མ་རྙེད་ཀྱི་འདིར་ཡང་རེ་ཞིག་འདི་ལ་བརྒལ་བར་བྱའོ། །སྙམ་དུ་བསམ་ནས། ཚེ་དང་ལྡན་པ་ཀུན་དགའ་བོར་<line/>
བདག་ཉིད་མངོན་པར་སྤྲུལ་ཏེ་ཤིང་རྟ་ལྔ་བརྒྱ་པོ་དེ་རྣམས་ཀྱི་མདུན་དུ་འདུག་ནས་སྨྲས་པ། ཤེས་ལྡན་དག། གར་འདོང༌། དེ་རྣམས་ཀྱིས་སྨྲས་པ། འཕགས་པ་ཀུན་དགའ་བོ། རྒྱལ་པོ་བྲམ་ཟེ་མེ་སྦྱིན་<line/>
གྱིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ཟླ་བ་གསུམ་དུ་སྤྱན་དྲངས་ཏེ་མི་སྣང་བའི་ཕྱོགས་སུ་འདུག་ནས་བཅོམ་ལྡན་འདས་ནི། དགྲ་མཐའ་ན་ནས་གསོལ་ལོ། །དེ་ནས་ཁྱིམ་བདག་<line/>
མགོན་མེད་ཟས་སྦྱིན་གྱིས་ཐོས་ནས། བཅོམ་ལྡན་འདས་ཀྱི་དོན་དུ་འབྲས་སཱ་ལུ་སོག་མའི་སྦུ་བུར་སྨིན་པ་ཤིང་རྟ་ལྔ་བརྒྱ་པོ་འདི་བསྐུར་བ་ལགས་སོ། །དེས་སྨྲས་པ། ཤེས་ལྡན་དག །བཅོམ་ལྡན་<line/>
འདས་ལ་ནི། ལྷ་དང༌། ཀླུ་དང༌། གནོད་སྦྱིན་རྣམས་མངོན་པར་དད་དེ། གལ་ཏེ་ནམ་མཁའ་ལ་བཅོམ་ལྡན་འདས་ཀྱིས་ལྷུང་བཟེད་ཟེད་ན། དེར་ཡང་སུམ་ཅུ་རྩ་གསུམ་པའི་ལྷ་རྣམས་ཀྱི་ལྷའི་བདུད་<line/>
རྩིས་འགེངས་པར་བྱེད་ན། བཅོམ་ལྡན་འདས་ཅིའི་ཕྱིར་ནས་གསོལ། སླར་ལོག་ཅིག །དེ་རྣམས་ཀྱིས་སྨྲས་པ། འཕགས་པ་ཀུན་དགའ་བོ། བདག་ཅག་ཆས་ལགས་ན། ད་ཅི་སྟེ་ལྡོག །མཆིའོ། །<line/>
</page>
<page index="507" id="254B">བདུད་ཀྱིས་བསམ་པ། བདག་གིས་འདི་དག་བཟློག་པར་མ་ནུས་ཀྱི། ཐབས་ཤིག་བཤམ་པར་བྱའོ། །ཞེས་དེ་སྟེང་གི་ནམ་མཁའ་ལ་འཕགས་ནས་ཆར་པ་ཤིང་རྟའི་སྲོག་ཤིང་ཙམ་གྱི་རྒྱུན་དབབ་པར་བརྩམས་<line/>
ཏེ། དེས་རེ་ཞིག་རྟ་དེ་དག་གི་ལྟེ་བ་མན་ཆད་ནུབ་པ་ཙམ་གྱི་བར་དུ་ཆར་ཕབ་བོ། །དེ་ནས་ཤིང་རྟ་དེ་དག་གི་གླང་རྣམས་བཀྲོལ་ཏེ་དོང་ངོ༌། །དེ་ན་བཅོམ་ལྡན་འདས་དགེ་སློང་ལྔ་བརྒྱར་གཉིས་ཀྱིས་མ་ཚང་བ་<line/>
དང་ཐབས་ཅིག་ཏུ་དགྲ་མཐའ་ན་ནས་གསོལ་ལོ། །ཚེ་དང་ལྡན་པ་ཤཱ་རིའི་བུ་དང༌། མོའུ་དགལ་གྱི་བུ་གཉིས་ནི། རི་རྩེ་གསུམ་པ་ལ་དབྱར་གནས་པར་ཁས་བླངས་ནས་ལྷའི་བདུད་རྩི་ལ་ལོངས་སྤྱོད་དོ། །<line/>
དེ་ནས་དེད་དཔོན་དེས་ཟླ་བ་གསུམ་འདས་ནས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་སྐྱེད་མོས་ཚལ་དུ་གདུགས་ཚོད་ལ་སྤྱན་དྲངས་པ་དང༌། བཅོམ་ལྡན་འདས་ཀྱིས་ཅང་མི་གསུང་བས་<line/>
གནང་ངོ༌། །ཚེ་དང་ལྡན་པ་ཤཱ་རིའི་བུ་དང༌། མོའུ་དགལ་གྱི་བུ་གཉིས་རི་བོ་རྩེ་གསུམ་པ་ལ་དབྱར་གནས་པ་ཡང་འོངས་སོ། །དེ་ནས་དེད་དཔོན་གྱིས་དེ་ཉིད་ཀྱི་མཚན་མོ་ནས་ནས་གཙང་ཞིང་བསོད་པའི་བཟའ་བ་<line/>
དང༌། བཅའ་བ་དག་སྟ་གོན་བྱས་ཏེ་བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཀྱི་ཞབས་གཉིས་ལ་གཏུགས་<line/>
ཏེ་སྨོན་ལམ་བཏབ་པར་བརྩམ་པ། དགེ་བའི་རྩ་བ་འདིས་བདག་འཁོར་ལོས་བསྒྱུར་བའི་རྒྱལ་པོར་གྱུར་ཅིང༌། རྟ་ཅང་ཤེས་ནི། བུ་རྒྱལ་ཚབ་ཏུ་གྱུར་ཅིག །རྟ་ལྔ་བརྒྱ་བོ་འདི་དག་ཀྱང་བུ་ལྔ་བརྒྱར་གྱུར་ཅིག །<line/>
</page>
<page index="508" id="255A">༄༅། །བཅོམ་ལྡན་འདས་ཀྱིས་བུ་མོ་བཙུན་མོ་རིན་པོ་ཆེར་ལུང་བསྟན་པ་གང་ལགས་པ་དེ་ནི། བདག་གི་བཙུན་མོ་རིན་པོ་ཆེར་གྱུར་ཅིག །བུད་མེད་ལྔ་བརྒྱར་གཉིས་ཀྱིས་མ་ཚང་བ་གང་<line/>
ལགས་པ་དེ་ནི། དེའི་འཁོར་དུ་གྱུར་ཅིག །དེ་ནས་བཅོམ་ལྡན་འདས་ཀྱི་དེད་དཔོན་དེའི་བསམ་པ་ཐུགས་སུ་ཆུད་ནས་དེད་དཔོན་དེ་ལ་འདི་སྐད་ཅེས་བཀའ་སྩལ་པ། དེད་དཔོན། ཁྱོད་ནི། འཁོར་ལོས་<line/>
བསྒྱུར་བའི་རྒྱལ་པོར་འགྱུར་རོ། །རྟ་ཅང་ཤེས་ནི། ཁྱོད་ཀྱི་བུ་རྒྱལ་ཚབ་ཏུ་འགྱུར་རོ། །རྟ་ལྔ་བརྒྱ་པོ་དེ་དག་ཀྱང་བུ་ལྔ་བརྒྱར་འགྱུར་རོ། །བུ་མོ་ནི། བཙུན་མོ་རིན་པོ་ཆེར་འགྱུར་རོ། །བུ་མོ་བུད་མེད་ལྔ་བརྒྱར་<line/>
གཉིས་ཀྱིས་མ་ཚང་བ་དེ་དག་ཀྱང་དེ་འཁོར་དུ་འགྱུར་རོ། །དེ་ནས་བཅོམ་ལྡན་འདས་ཀྱིས་ཟླ་བ་གསུམ་པོ་དག་འདས་ནས་ཆོས་གོས་བྱས་པ་དང་ལྡན། ཆོས་གོས་ཟིན་པ་དང་ལྡན་ནས་ཚེ་དང་ལྡན་པ་ཀུན་<line/>
དགའ་བོ་ལ་བཀའ་སྩལ་པ། ཀུན་དགའ་བོ། བྲམ་ཟེ་མེ་སྦྱིན་གྱི་དྲུང་དུ་སོང་ལ་ནད་མེད་པར་གྱུར་ཅིག་ཅེས་བྱོས་ལ་འདི་སྐད་ཅེས། རྒྱལ་པོ་ཆེན་པོ་ཁྱོད་ཀྱི་ཡུལ་དུ་ཁོ་བོས་ཟླ་བ་གསུམ་གནས་ཟིན་ཏེ་འགྲོའི་<line/>
ཤེས་པར་གྱིས་ཤིག་ཅེས་སྨྲོས་ཤིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། རྒྱལ་པོ་བྲམ་ཟེ་མེ་སྦྱིན་གྱི་ཁྱིམ་གང་ན་བ་དེར་སོང་བ་<line/>
དང༌། དེའི་ཚེ་རྒྱལ་པོ་བྲམ་ཟེ་མེ་སྦྱིན་བཀྲ་ཤིས་འོང་བ་ལ་སྡོད་ཅིང་འདུག་གོ །དེ་ནས་ཚེ་དང་ལྡན་པ་ཀུན་དགའ་བོས་སྒོ་བའི་སྐྱེས་པ་ལ་སྨྲས་པ། ཀྱེ་ནང་རྗེ་ཚུར། ཁྱོད་རྒྱལ་པོ་བྲམ་ཟེ་མེ་སྦྱིན་གང་ན་བ་དེར་<line/>
</page>
<page index="509" id="255B">སོང་ལ་ཕྱིན་ནས་རྒྱལ་པོ་བྲམ་ཟེ་མེ་སྦྱིན་ལ་འདི་སྐད་ཅེས་དགེ་སློང་ཀུན་དགའ་བོ་ལྷ་མཐོང་བར་འཚལ་ནས་སྒོ་ན་སྡོད་ཅིང་མཆིས་སོ། །ཞེས་སྨྲོས་ཤིག། འཕགས་པ། བཀའ་བཞིན་འཚལ་ཞེས་སྒོ་བའི་སྐྱེས་<line/>
པས་ཚེ་དང་ལྡན་པ་ཀུན་དགའ་བོའི་ལྟར་ཉན་ནས། རྒྱལ་པོ་བྲམ་ཟེ་མེ་སྦྱིན་གང་ན་བ་དེར་སོང་སྟེ་ཕྱིན་ནས་རྒྱལ་པོ་བྲམ་ཟེ་མེ་སྦྱིན་ལ་འདི་སྐད་ཅེས་སྨྲས་སོ། །ལྷ། དགེ་སློང་འཕགས་པ་ཀུན་དགའ་བོ་ལྷའི་<line/>
ཞལ་མཐོང་བར་འཚལ་ནས་སྒོ་ན་སྡོད་ཅིང་མཆིས་སོ། །དེས་སྨྲས་པ། ཀྱེ་སྐྱེས་བུ། ང་བཀྲ་ཤིས་འོང་བ་ལ་སྡོད་ཅིང་འདུག་གི། དགེ་སློང་ཀུན་དགའ་བོ་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་<line/>
ཏེ། དེ་ཉིད་ངའི་བཀྲ་ཤིས་སུ་གྱུར་ཅིག །དེ་ལ་ནི། བཟང་པོ་ལྔ་ཡོད་དེ། མིང་བཟང་བ་དང༌། གཟུགས་བཟང་བ་དང༌། ཁ་དོག་བཟང་བ་དང༌། སྤོབས་པ་བཟང་བ་དང༌། སྒྲུབ་པ་བཟང་བ་ཡིན་གྱི། ནང་དུ་<line/>
སྤྱོན་ཅིག །ཤེས་ལྡན་ཀུན་དགའ་བོ་ལ་སུ་ཞིག་འགོག །སྒོ་བས་ཚེ་དང་ལྡན་པ་ཀུན་དགའ་བོ་ལ་དེ་བཞིན་དུ་སྨྲས་ནས་ཚེ་དང་ལྡན་པ་ཀུན་དགའ་བོ་ནང་དུ་ཞུགས་སོ། །མཐའི་རྒྱལ་ཕྲན་གྱི་ཕོ་ཉ་དེ་རྣམས་ཀྱང་དེ་ཉིད་<line/>
དང་ལྷན་ཅིག་ནང་དུ་ཞུགས་སོ། །དེ་ནས་ཚེ་དང་ལྡན་པ་ཀུན་དགའ་བོས་རྒྱལ་པོ་བྲམ་ཟེ་མེ་སྦྱིན་ལ་ནད་མེད་པར་གྱུར་ཅིག། ཅེས་བྱས་ནས་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཚེ་དང་ལྡན་<line/>
པ་ཀུན་དགའ་བོས། རྒྱལ་པོ་བྲམ་ཟེ་མེ་སྦྱིན་ལ་འདི་སྐད་ཅེས་སྨྲས་སོ། །རྒྱལ་པོ་ཆེན་པོ། བཅོམ་ལྡན་འདས་ཀྱི་ཞལ་ནས་ཁྱོད་ནད་མེད་པར་གྱུར་ཅིག །རྒྱལ་པོ་ཆེན་པོ་ཁྱོད་ཀྱི་ཡུལ་དུ་ངས་ཟླ་བ་གསུམ་དུ་<line/>
</page>
<page index="510" id="256A">༄༅། །གནས་ཟིན་ཏེ་འགྲོའི་ཤེས་པར་གྱིས་ཤིག །ཅེས་ཀྱང་བཀའ་སྩལ་ཏོ། །འཕགས་པ་ཀུན་དགའ་བོ། སངས་རྒྱས་བཅོམ་ལྡན་འདས་ལ་ཕྱག་འཚལ་ལོ། །འཕགས་པ་ཀུན་<line/>
དགའ་བོ། བཅོམ་ལྡན་འདས་དང་ཇི་ག་ཡུལ་དགྲ་མཐར་དབྱར་བདེ་བར་བཞུགས་སམ། བསོད་སྙོམས་ཀྱིས་འོ་བརྒྱལ་བར་མ་གྱུར་གྲང༌། མཐའི་རྒྱལ་ཕྲན་གྱི་ཕོ་ཉ་དེ་དག་གིས་སྨྲས་པ། ལྷ། ཁྱོད་ནི།<line/>
རྒྱལ་སྲིད་ལ་མི་རྟོག་པ་ལགས་ཏེ། འདི་ལྟར། བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ཟླ་བ་གསུམ་དུ་སྤྱན་དྲངས་ཏེ་མི་སྣང་བའི་ཕྱོགས་སུ་བཞུགས་ནས་བཅོམ་ལྡན་འདས་ནི། ཟླ་བ་གསུམ་<line/>
དུ་ནས་རུལ་བའི་བཤོས་གསོལ་ལགས་སོ། །དེས་སྨྲས་པ། འཕགས་པ་ཀུན་དགའ་བོ། བཅོམ་ལྡན་འདས་ཀྱིས་ཟླ་བ་གསུམ་དུ་ནས་རུལ་བའི་བཤོས་གསོལ་བ་མད་དམ། རྒྱལ་པོ་ཆེན་པོ། མད་<line/>
ལགས་སོ། །དེ་བརྒྱལ་ནས་ས་ལ་འགྱེལ་བ་དང༌། ཆུ་མང་པོ་ཞིག་གཏོར་ནས་དབུགས་སླར་བྱུང་བ་དང་བློན་པོ་རྣམས་བཀུག་སྟེ་སྨྲས་པ། ཤེས་ལྡན་དག །ངས་ཁྱེད་ཅག་རྣམས་ཉིན་རེ་ཞིང་ལྔ་བརྒྱའི་<line/>
བཟའ་བ་དང༌། བཅའ་བ་བསོད་པ་རབ་ཏུ་མང་པོ་སྟ་གོན་གྱིས་ཤིག་པར་མ་བསྒོས་སམ། དེ་རྣམས་ཀྱིས་སྨྲས་པ། ལྷ་དེ་ཁོ་ན་སྐད་བཀའ་སྩལ་པ་མཆིས་ཀྱི། ཆེ་གེ་མོ་ཞིག་ལ་སྩོལ་ཅིག་ཅེས་ནི། ཁྱོད་<line/>
ཀྱིས་བཀའ་མ་སྩལ་ཏོ། །འོན་ཀྱང་ད་དུང་ཞལ་ཟས་སྟ་གོན་ཁོ་ན་བགྱིད་དོ། །དེ་ནས་རྒྱལ་པོ་བྲམ་ཟེ་མེ་སྦྱིན། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་བཅོམ་ལྡན་འདས་ཀྱི་ཞབས་གཉིས་ལ་<line/>
</page>
<page index="511" id="256B">མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་བཅོམ་ལྡན་འདས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད་ཅེས་བྱ་<line/>
བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ༌། །ཞེས་བྱ་བའི་བར་གོང་མ་བཞིན་དུའོ། །དེ་ནས་རྒྱལ་པོ་བྲམ་ཟེ་མེ་སྦྱིན་གྱིས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་བཅོམ་ལྡན་<line/>
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ནོངས་ལགས་སོ། །བདེ་བར་གཤེགས་པ། ནོངས་ལགས་སོ། །ཇི་ལྟར་ཡང་བྱིས་པ་ལགས། ཇི་ལྟར་ཡང་རྨོངས་པ་ལགས། ཇི་ལྟར་ཡང་མི་<line/>
གསལ་བ་ལགས། ཇི་ལྟར་མི་མཁས་པ་ལགས་ཏེ། འདི་ལྟར། བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་དགུང་ཟླ་བ་གསུམ་དུ་སྤྱན་དྲངས་ནས་མི་གདའ་བའི་ཕྱོགས་སུ་མཆིས་<line/>
ལགས་སོ།། །།འདུལ་བ་གཞི། བམ་པོ་སོ་བརྒྱད་པ། བཅོམ་ལྡན་འདས་བདག་གིས་ནོངས་པ་དེ་གློ་བར་ཆུད་ཅིང་ནོངས་པར་མཐོང་ལགས་ན། ཐུགས་བརྩེ་བ་ཉེ་བར་བཟུང་སྟེ། ནོངས་<line/>
པ་ལ་ནོངས་པར་གཟུང་དུ་གསོལ། རྒྱལ་པོ་ཆེན་པོ། ཁྱོད་ཀྱིས་ཉེས་པ་ལ་ཉེས་པར་ཁས་བླངས་ན། བདེན་ཏེ། ཇི་ལྟར་ན་ཡང་བྱིས་པ་ཡིན། ཇི་ལྟར་ན་ཡང་རྨོངས་པ་ཡིན། ཇི་ལྟར་ན་ཡང་མི་གསལ་བ་ཡིན།<line/>
ཇི་ལྟར་ན་ཡང་མི་མཁས་པ་ཡིན་ཏེ། གང་ཡང་ཁྱོད་ཀྱིས་དེ་བཞིན་གཤེགས་པ་ཟླ་བ་གསུམ་དུ་སྤྱན་དྲངས་ནས་མི་སྣང་བའི་ཕྱོགས་ན་འདུག་གམ། རྒྱལ་པོ་ཆེན་པོ། གང་གི་ཕྱིར་ཁྱོད་ཀྱིས་ཉེས་པ་ཤེས་<line/>
</page>
<page index="512" id="257A">༄༅། །ཤིང་མཐོང་ལ། དེ་མཐོང་ནས་འཆགས་པར་བྱེད་ན། ཁྱོད་ཀྱི་དགེ་བའི་ཆོས་རྣམས་ཉམས་པར་མི་འགྱུར་གྱི། འཕེལ་བ་ཁོ་ནར་ཤེས་པར་བྱའོ། །རྒྱལ་པོ་ཆེན་པོ། །དེ་<line/>
ཅིའི་ཕྱིར་ཞེ་ན། གང་ཡང་འགའ་ཞིག་ཉེས་པ་ཤེས་ཤིང་མཐོང་ལ། དེ་མཐོང་ནས་འཆགས་ཤིང་ཕྱིར་སྡོམ་པར་བྱེད་ན། དགེ་བའི་ཆོས་རྣམས་ཉམས་པར་མི་འགྱུར་གྱི། འཕེལ་བ་ཁོ་ནར་<line/>
ཤེས་པར་བྱའོ། །དེ་ནས་བཅོམ་ལྡན་འདས་ལ་རྒྱལ་པོ་བྲམ་ཟེ་མེ་སྦྱིན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་གིས་ཇི་སྲིད་འཚོ་བའི་<line/>
བར་དུ་ན་བཟའ་ཆོས་གོས་དང༌། བསོད་སྙོམས་དང༌། གཟིམས་ཆ་དང༌། སྙུན་དཔྱད་ཀྱི་རྐྱེན་སྨན་གྱི་ཡོ་བྱད་རྣམས་སྦྱོར་ཞིང་མཆིས་ན། གནང་བར་མཛད་དུ་གསོལ། བཅོམ་ལྡན་འདས་ཀྱིས་<line/>
བཀའ་སྩལ་པ། རྒྱལ་པོ་ཆེན་པོ། དེ་བཞིན་གཤེགས་པ་ནི། ཚེ་ཐུང་ངུའི་དུས་སུ་བྱུང་ཞིང༌། གདུལ་བའི་དོན་བྱ་བ་ནི། རབ་ཏུ་མང་ལ་མྱ་ངན་ལས་འདས་པའི་དུས་ལ་ཡང་འབབ་པས་མི་གནང་ངོ༌། །<line/>
གལ་ཏེ་དེ་ལྟ་ལགས་ན། བཅོམ་ལྡན་འདས་ལོ་བདུན་ནས་ཟླ་བ་བདུན་དང༌། དགུང་བདུན་ཞིག་གནང་བར་མཛད་དུ་གསོལ། །བཅོམ་ལྡན་འདས་ཀྱིས་དེར་ཡང་མ་གནང་བ་དང༌། བཅོམ་ལྡན་འདས་ལ་རྒྱལ་པོ་<line/>
བྲམ་ཟེ་མེ་སྦྱིན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། དེ་<line/>
</page>
<page index="513" id="257B">ནས་བཅོམ་ལྡན་འདས་ཀྱིས་དགོངས་པ། ངས་གལ་ཏེ་འདིའི་ཟས་གཅིག་ཀྱང་གསོལ་བར་མ་གནང་ན། རྒྱལ་པོ་བྲམ་ཟེ་མེ་སྦྱིན་ཁྲག་དྲོན་དུ་སྐྱུགས་ནས་དུས་ལས་འདའ་བར་འགྱུར་བ་གང་ཡིན་པ་དེའི་གནས་<line/>
ཡོད་དོ། །སྙམ་དུ་དགོངས་ནས་བཅོམ་ལྡན་འདས་ཅང་མི་གསུང་བས་གནང་ངོ༌། །དེ་ནས་རྒྱལ་པོ་བྲམ་ཟེ་མེ་སྦྱིན་གྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས་ཞབས་གཉིས་ལ་མགོ་བོས་<line/>
ཕྱག་འཚལ་ཏེ། བཅོམ་ལྡན་འདས་ཀྱི་སྤྱན་སྔ་ནས་ཆས་ཏེ་རང་གི་གནས་གང་ན་བ་དེར་སོང་སྟེ་ཕྱིན་པ་དང༌། བློན་པོ་རྣམས་ལ་སྨྲས་པ། ཤེས་ལྡན་དག །གང་གིས་ན་ཞལ་ཟས་འདི་ཐམས་ཅད་སངས་<line/>
རྒྱས་ལ་སོགས་པ་དགེ་སློང་གི་དགེ་འདུན་གྱིས་ལོངས་སྤྱོད་པར་འགྱུར་བའི་ཐབས་བཟང་པོ་ཅི་ཡོད། དེ་རྣམས་ཀྱིས་སྨྲས་པ། ལྷ། ཞལ་ཟས་ཐམས་ཅད་དོགས་ལ་བཀྲམ་ལ། དགེ་སློང་རྣམས་ཀྱི་ཞབས་ཀྱིས་<line/>
བཅགས་ན། དེ་དེ་ལྟར་ན། ཡོངས་སུ་ལོངས་སྤྱོད་པར་འགྱུར་ལགས་སོ། །དེས་ཞོ་ཤས་འཚོ་བ་རྣམས་ལ་བསྒོ་བ། ཤེས་ལྡན་དག །ཁ་ཟས་ཇི་སྙེད་ཡོད་པ་འདི་ཐམས་ཅད་ས་ལ་ཀུན་ཏུ་ཁྲོམ་ཞིག །དེ་རྣམས་<line/>
ཀྱིས་ཐམས་ཅད་དུ་ཀུན་ཏུ་བཀྲམ་མོ། །དེ་ནས་རྒྱལ་པོ་བྲམ་ཟེ་མེ་སྦྱིན་གྱི་དེ་ཉིད་ཀྱི་མཚན་མོ་ནས་གཙང་ཞིང་བསོད་པའི་བཟའ་བ་དང༌། བཅའ་བ་དག་སྟ་གོན་བྱས་ནས་ཞེས་བྱ་བ་ནས་བཅོམ་ལྡན་འདས་དགེ་<line/>
སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །ཞེས་བྱ་བའི་བར་གོང་མ་བཞིན་དུའོ། །ཇི་ཙམ་ན། རྒན་ཞུགས་ཤིག་མི་བཟོད་པ་སྐྱེས་ཏེ་བདག་ཅག་ཟླ་བ་གསུམ་དུ་ནས་རུལ་པ་ཟོས་ན།<line/>
</page>
<page index="514" id="258A">༄༅། །ད་ནི༑ རྒྱལ་པོ་སྡིག་ཅན་འདིའི་འབྱོར་པ་སྟོན་ཏོ། །སྙམ་དུ་བསམ་ནས། བཟའ་བ་དང༌། བཅའ་བ་ས་ལ་བཀྲམ་པའི་སྟེང་དུ་རྡོག་པས་བསྣུན་པ་དང༌། བྲམ་ཟེ་དང་ཁྱིམ་བདག་རྣམས།<line/>
འཕགས་པ་རྣམས་ནི། བཟའ་བ་དང༌། བཅའ་བ་ཁར་གཞུག་པའི་ཟས་ལ་རྐང་པས་རྫི་བར་བྱེད་དོ། །ཞེས་སྨོད་པར་བྱེད། འཕྱར་ཁ་གཏོང་བར་བྱེད། ཁ་ཟེར་བར་བྱེད་པའི་སྐབས་དེ། བཅོམ་ལྡན་<line/>
འདས་ལ་དགེ་སློང་རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅི་བྱུང་བ་དེ་ནི། དགེ་སློང་དག་བཟའ་བ་དང༌། བཅའ་བ་ཁར་གཞུག་པའི་ཟས་ལ་རྐང་པས་རེག་<line/>
པར་བྱེད་པ་ཡིན་ནོ། །སྙམ་ནས། དགེ་སློང་རྣམས་ལ་བཀའ་སྩལ་པ། དགེ་སློང་དག །དགེ་སློང་རྒན་ཞུགས་ཆེ་གེ་མོ་ཞིག་མི་བཟོད་པ་སྐྱེས་ནས་བཟའ་བ་དང༌། བཅའ་བ་ཁར་གཞུག་པའི་ཟས་ས་ལ་<line/>
བཀྲམ་པའི་སྟེང་དུ་རྡོག་པས་བསྣུན་པས། བྲམ་ཟེ་དང༌། ཁྱིམ་བདག་རྣམས་སྨོད་པར་བྱེད། འཕྱར་ཀ་གཏོང་བར་བྱེད། ཁ་ཟེར་བར་བྱེད། དེ་ལྟ་བས་ན། དགེ་སློང་གིས་བཟའ་བ་དང༌། བཅའ་<line/>
བ་ཁར་གཞུག་པའི་ཟས་ལ་རྐང་པས་བཅག་པར་མི་བྱའོ། །བཅགས་ན། འགལ་ཚབས་ཅན་དུ་འགྱུར་རོ། །དེ་ནས་རྒྱལ་པོ་བྲམ་ཟེ་མེ་སྦྱིན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་<line/>
བཞུགས་པ་རིག་ནས་གཙང་ཞིང་བསོད་པའི་བཟའ་བ་དང༌། བཅའ་བ་དག་རང་གི་ལག་ནས་སྟོབ་ཅིང་ཚིམ་པར་བྱེད་དེ་ཞེས་བྱ་བ་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས། སྟན་ཆེས་དམའ་<line/>
</page>
<page index="515" id="258B">བ་ཞིག་བླངས་ཏེ་ཆོས་མཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་གོ །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཆོས་དང་ལྡན་པའི་གཏམ་གྱིས་<line/>
ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་<line/>
གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག །ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས། གདན་ལས་བཞེངས་ཏེ་གཤེགས་སོ། །དེ་ནས་དགེ་སློང་<line/>
རབ་ཏུ་མང་པོ་དབྱར་ཟླ་བ་གསུམ་པོ་དག་འདས་ནས། ཆོས་གོས་བྱས་པ་དང་ལྡན། ཆོས་གོས་ཟིན་པ་དང་ལྡན་ནས་བཅོམ་ལྡན་འདས་གང་ན་བ་དེར་དོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་<line/>
གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་དགེ་སློང་རབ་ཏུ་མང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ཅག་གིས་ཡུལ་<line/>
དགྲ་མཐའ་རྣམས་སུ་དགུང་ཟླ་གསུམ་མཆིས་ལགས་ཀྱི། བཙུན་པ། སྤྱིལ་བུ་གཞིག་ལགས་སོ། །དགེ་སློང་དག། ཁྱེད་ཀྱིས་སྤྱིལ་བུ་མ་ཞིག་ཅི་།སྤྱིལ་བུ་རྣམས་ཇི་སྲིད་དུ་ཡུན་རིང་དུ་གནས་པར་<line/>
གྱུར་པ་དེ་སྲིད་དུ་སྦྱིན་བདག་གི་བསོད་ནམས་འཕེལ་བར་འགྱུར་བ་ཉིད་དང༌། བསོད་ནམས་བསྐྱེད་པར་འགྱུར་བ་ཉིད་དོ། །བཞི་པོ་འདི་དག་ནི། སྦྱིན་པ་པོ་དང༌། སྦྱིན་བདག་གི་བསོད་ནམས་ཀྱི་རྒྱུ་མཐུན་པ་<line/>
</page>
<page index="516" id="259A">༄༅། །དང༑ དགེ་བའི་རྒྱུ་མཐུན་པ་དང༌། བདེ་བའི་གཞི་ཡིན་པར་རིག་པར་བྱ་སྟེ། བཞི་གང་ཞེ་ན། དགེ་སློང་ཚུལ་ཁྲིམས་དང་ལྡན་ཞིང་དགེ་བའི་ཆོས་ལ་གནས་པ་ཞིག །གང་གི་གཙུག་<line/>
ལག་ཁང་ན་གནས་ཤིང༌། སེམས་ཀྱི་ཏིང་འཛིན་ཚད་མེད་པའི་ལུས་ཀྱིས་མངོན་སུམ་དུ་བྱས་ནས་རྫོགས་པར་བྱས་ཏེ་གནས་ན། གཞི་དེ་ལས་སྦྱིན་པ་པོ་དང༌། སྦྱིན་བདག་གི་བསོད་ནམས་ཀྱི་རྒྱུ་མཐུན་<line/>
པ་དང༌། དགེ་བའི་རྒྱུ་མཐུན་པ་དང༌། བདེ་བའི་གཞི་དཔག་ཏུ་མེད་པར་རིག་པར་བྱའོ། །གཙུག་ལག་ཁང་ཇི་ལྟ་བར་ཆོས་གོས་དང༌། བསོད་སྙོམས་དང༌། གནས་མལ་ཡང་དེ་དང་འདྲ་སྟེ། བསོད་ནམས་<line/>
ཀྱི་རྒྱུ་མཐུན་པ་དང༌། དགེ་བའི་རྒྱུ་མཐུན་པ་དང༌། བདེ་བའི་གཞི་བཞི་པོ་འདི་དག་དང་ལྡན་པའི་སྦྱིན་པ་དང༌། སྦྱིན་བདག་གི་བསོད་ནམས་ཀྱི་ཚད་རེ་ཞིག་བསོད་ནམས་སམ། བསོད་ནམས་ཀྱི་འབྲས་<line/>
བུའམ། བསོད་ནམས་ཀྱི་འབྲས་བུའི་རྣམ་པར་སྨིན་པ་འདི་ཙམ་མོ། །ཞེས་གཟུང་བར་མི་ནུས་ཏེ། འོན་ཀྱང་བསོད་ནམས་ཆེ་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ། །<line/>
དཔེར་ན། ཆུ་བོ་ཆེན་པོ་ལྔ་པོ་འདི་ལྟ་སྟེ། གངྒཱ་དང༌། ཡ་མུ་ན་དང༌། སར་ཡུ་དང༌། གནས་ལྡན་དང༌། ཆེན་པོ་ཞེས་བྱ་བ་དེ་དག་འབབ་ཅིང་འདྲེས་པར་འགྱུར་བ་དེ་ལ་ནི། ཆུའི་ཚད་ཆུའི་བུམ་པའམ།<line/>
ཆུ་བུམ་པ་བརྒྱའམ། ཆུ་བུམ་པ་སྟོང་ངམ། ཆུ་བུམ་པ་བརྒྱ་སྟོང་འདི་སྙེད་ཅེས་གཟུང་བར་མི་ནུས་ཏེ། འོན་ཀྱང་ཆུ་མང་བའི་ཕྱིར་ཆུའི་ཚོགས་ཆེན་པོ་ཞེས་བྱ་བའི་གྲངས་སུ་འགྲོ་བ་དེ་བཞིན་དུ། བསོད་<line/>
</page>
<page index="517" id="259B">ནམས་ཀྱི་རྒྱུ་མཐུན་པ་དང༌། དགེ་བའི་རྒྱུ་མཐུན་པ་དང༌། བདེ་བའི་གཞི་བཞི་པོ་འདི་དག་དང་ལྡན་པའི་སྦྱིན་པ་པོ་དང༌། སྦྱིན་བདག་གི་བསོད་ནམས་ཀྱི་ཚད་བསོད་ནམས་སམ། བསོད་ནམས་ཀྱིས་འབྲས་བུ་<line/>
འམ༑ བསོད་ནམས་ཀྱི་འབྲས་བུ་རྣམ་པར་སྨིན་པ་འདི་ཙམ་མོ། །ཞེས་གཟུང་བར་མི་ནུས་ཏེ། འོན་ཀྱང་བསོད་ནམས་ཆེ་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ། །ཇི་ལྟར་རྒྱ་མཚོ་<line/>
བཀྲ་ཤིས་གཙང་ལ་དག །ངོགས་བདེ་རིན་ཆེན་འབྱུང་གནས་མཚོ་མཆོག་དེར། །མི་དང་རི་དྭགས་ཚོགས་ཀྱིས་བསྟེན་པ་ཡི། །ཆུ་བོ་སོ་སོ་ནས་འབབ་འདུ་བ་ལྟར། །དེ་བཞིན་གོས་དང་ཟས་སྐོམ་སྟེར་བའི་<line/>
མི༑ ༑མལ་ཆ་སྟན་དང་གདིང་བ་སྦྱིན་བྱེད་ལ། །བསོད་ནམས་རྒྱུན་ནི་ཀུན་ནས་འདུ་འགྱུར་ཏེ། །དཔེར་ན་རྒྱ་མཚོར་ཆུ་ཀླུང་འབབ་པ་བཞིན། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་<line/>
རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་འཕྲིན་ལས་ཅི་ཞིག་མཛད་ན། གང་གིས་ན་ཕྱག་དང༌། ཞབས་དང༌། དབུ་ལ་སོགས་པ་བཀུམ་པ་ལ་སོགས་པ་བསོད་ནམས་ཀྱི་<line/>
ཚོགས་ཀྱིས་སློང་མོ་པའི་སྐྱེ་བོ་ཚིམ་པར་མཛད་དེ། བསྐལ་པ་གྲངས་མ་མཆིས་པ་གསུམ་དུ་སེམས་ཅན་གྱི་དོན་གྱི་སླད་དུ་བདག་ཉིད་འོ་བརྒྱལ་ནས་མཛད་པ་ཐམས་ཅད་མཛད་ལགས་པ། ཡུལ་དགྲ་མཐའ་ན་དགེ་སློང་<line/>
ལྔ་བརྒྱར་གཉིས་ཀྱི་མ་ཚང་པ་དང་ཐབས་ཅིག་ཏུ་ནས་རུལ་པ་གསོལ་ལ། ཚེ་དང་ལྡན་པ་ཤཱ་རིའི་བུ་དང༌། མོའུ་དགལ་གྱི་བུ་གཉིས་ནི། བདུད་རྩི་འཚལ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་<line/>
</page>
<page index="518" id="260A">༄༅། །དག། དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་གཞན་རྣམས་སུ་ལས་བྱས་ཤིང་བསགས་པ་ཞེས་བྱ་བ་ནས། ལུས་ཅན་དག་ལ་འབྲས་བུར་འགྱུར། །ཞེས་བྱ་བའི་བར་གོང་<line/>
མ་བཞིན་དུའོ། །དགེ་སློང་དག །སྔོན་བྱུང་བ། སྐྱེ་རྒུའི་ཚེ་ལོ་བརྒྱད་ཁྲི་ཐུབ་པ་ན། འཇིག་རྟེན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་<line/>
པ༑ བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་རྣམ་པར་གཟིགས་ཞེས་བྱ་བ་འཇིག་རྟེན་དུ་<line/>
བྱུང་སྟེ། དེ་འཁོར་དགེ་སློང་བརྒྱད་ཁྲི་དང་རྒྱལ་པོའི་ཕོ་བྲང་གཉེན་ལྡན་ཞེས་བྱ་བ་ན་ཉེ་བར་བརྟེན་ཅིང་བཞུགས་སོ། །དེའི་ཚེ་རྒྱལ་པོའི་ཕོ་བྲང་གཉེན་ལྡན་ན་ཚོགས་རྣམས་སློབ་པར་བྱེད་པའི་བྲམ་ཟེ་ཞིག་ལྔ་<line/>
བརྒྱའི་ཚོགས་ལ་བྲམ་ཟེའི་གསང་ཚིག་འདོན་དུ་འཇུག་སྟེ། འཇིག་རྟེན་ཐམས་ཅད་ཀྱིས་ཀྱང་ལྷག་པར་བཀུར་སྟི་བྱས། རིམ་གྲོ་བྱས། རྗེད་པར་བྱས། མཆོད་པར་བྱས་ཏེ་དགྲ་བཅོམ་པར་བཀུར་རོ། །<line/>
གང་ཁོ་ན་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས། རྒྱལ་པོའི་ཕོ་བྲང་གཉེན་ལྡན་དུ་གཤེགས་པ་དེ་ཁོ་ན་ནས་བཟུང་སྟེ་དེ་ལ་སུ་ཡང་བཀུར་སྟིར་བྱ་བ་དང༌། རིམ་གྲོར་བྱ་བ་དང༌།<line/>
རྗེད་པར་བྱ་བ་དང༌། མཆོད་པར་བྱ་བ་མི་བྱེད་པ་དང༌། དེ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཉན་ཐོས་ཀྱི་དགེ་འདུན་དང་བཅས་པ་ལ་ཤིན་ཏུ་ཕྲག་དོག་སྐྱེས་པར་གྱུར་ཏོ། །ཇི་<line/>
</page>
<page index="519" id="260B">ཙམ་ན། དགེ་སློང་སློབ་པ་དང༌། མི་སློབ་པ་རབ་ཏུ་མང་པོ་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་རྒྱལ་པོའི་ཕོ་བྲང་གཉེན་ལྡན་དུ་བསོད་སྙོམས་ལ་ཞུགས་པ་དང༌། དེ་ནས་ཚོད་མ་<line/>
རོ་སྣ་ཚོགས་དང་ལྡན་པ་དང༌། འབྲས་ཆན་གྱིས་ལྷུང་བཟེད་བཀང་སྟེ་སླར་ལོག་པ་བྲམ་ཟེ་དེས་མཐོང་ནས་དྲིས་པ། ཀྱེ་དགེ་སློང་དག །ཇི་འདྲ་བའི་བསོད་སྙོམས་ཤིག་རྙེད་བལྟའོ། །དེ་དག་དྲང་པོའི་རང་བཞིན་<line/>
ཡིན་པས་བསྟན་པ་དང༌། དེ་ཕྲག་དོག་གི་རང་བཞིན་ཅན་ཞིག་མི་བཟོད་པ་སྐྱེས་ནས་བྲམ་ཟེའི་ཁྱེའུ་རྣམས་ལ་བོས་ཏེ་སྨྲས་པ། དགེ་སྦྱོང་མགོ་རེག་འདི་དག་ནི། ཚོད་མ་རོ་སྣ་ཚོགས་དང་ལྡན་པ་དང༌། འབྲས་<line/>
ཆན་ཟ་བར་འོས་པ་མ་ཡིན་གྱི། ནས་རུལ་པ་ཟ་བར་འོས་པ་ཡིན་ནོ། །དེ་རྣམས་ཀྱིས་ཀྱང་རྗེས་སུ་ཡི་རང་ནས་མཁན་པོ། དེ་དེ་ལྟ་ལགས་ཏེ། དགེ་སྦྱོང་མགོ་རེག་འདི་དག་ནི། ཚོད་མ་རོ་སྣ་ཚོགས་དང་<line/>
ལྡན་པ་དང༌། འབྲས་ཆན་འཚལ་བར་འོས་པ་མ་ལགས་ཀྱི། ནས་རུལ་པ་འཚལ་བར་འོས་པ་ལགས་སོ། །དེ་ན་ཡང་བྲམ་ཟེའི་ཁྱེའུ་བཟང་པོ། དད་པ་ཅན། དགེ་བའི་བསམ་པ་ཅན་གཉིས་ཤིག་འདུག་<line/>
པ་དེ་དག་གིས་མཁན་པོ། །དེ་སྐད་མ་གསུངས་ཤིག །འདི་དག་ནི། བདག་ཉིད་ཆེན་པོ་སྟེ། ལྷའི་བདུད་རྩི་འཚལ་བར་འོས་པ་ལགས་ཀྱི། ནས་རུལ་བ་ནི། འོས་མ་ལགས་སོ། །ཞེས་སྨྲས་སོ། །དགེ་<line/>
སློང་དག །ཇི་སྙམ་དུ་སེམས། དེའི་ཚེ་དེའི་དུས་ན། དེ་བཞིན་གཤེགས་པ་རྣམ་པར་གཟིགས་ཀྱི་ཚོགས་རྣམས་ལ་སྨོད་པར་བྱེད་པ་གང་ཡིན་པ་དེ། ང་ཉིད་ཡིན་ནོ། །བྲམ་ཟེའི་ཁྱེའུ་ལྔ་བརྒྱར་གཉིས་ཀྱིས་<line/>
</page>
<page index="520" id="261A">༄༅། །མ་ཚང་བ་གང་ཡིན་པ་དེ་དག་ནི། དགེ་སློང་ལྔ་བརྒྱར་གཉིས་ཀྱིས་མ་ཚང་བ་འདི་དག་ཡིན་ནོ། །བྲམ་ཟེའི་ཁྱེའུ་བཟང་པོ། །དད་པ་ཅན། དགེ་བའི་བསམ་པ་ཅན་གཉིས་པོ་གང་<line/>
ཡིན་པ་དེ་ནི། དགེ་སློང་ཤཱ་རིའི་བུ་དང༌། མོའུ་དགལ་གྱི་བུ་འདི་གཉིས་ཡིན་ཏེ། ངས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་ཉན་ཐོས་སློབ་པ་དང༌། མི་སློབ་པ་རྣམས་ལ་<line/>
སེམས་གདུག་པས་ངག་གི་ལས་རྩུབ་མོ་ཕྱུང་བ་དང༌། བྲམ་ཟེའི་ཁྱེའུ་ལྔ་བརྒྱར་གཉིས་ཀྱིས་མ་ཚང་བས་རྗེས་སུ་ཡི་རང་བ་དང༌། གཉིས་ཀྱིས་རྗེས་སུ་ཡི་མ་རང་བ་གང་ཡིན་པའི་ལས་དེའི་རྣམ་པར་<line/>
སྨིན་པས། བདེ་བར་ཡུལ་དགྲ་མཐར་དེ་བཞིན་གཤེགས་པ་དགེ་སློང་ལྔ་བརྒྱར་གཉིས་ཀྱིས་མ་ཚང་བ་དང་ཐབས་ཅིག་ཏུ་ནས་རུལ་བ་གསོལ་ཏོ། །ཤཱ་རིའི་བུ་དང༌། མོའུ་དགལ་གྱི་བུ་གཉིས་ནི། ལྷའི་<line/>
བདུད་རྩི་ལ་ལོངས་སྤྱོད་དོ། །དགེ་སློང་དག །དེ་ལྟ་བས་ན། གཅིག་ཏུ་ནག་པ་རྣམས་ཀྱི་ལས་ཀྱི་རྣམ་པར་སྨིན་པ་ནི། གཅིག་ཏུ་ནག་པ་ཡིན་ལ་ཞེས་བྱ་བ་ནས། གཅིག་ཏུ་དཀར་བའི་ལས་རྣམས་<line/>
ལ་བརྩལ་བར་བྱ་སྟེ། དགེ་སློང་དག །ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།<line/>
ཀུན་དགའ་བོ། །ཚུགས་ཀ་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། དེ་ནས་བཅོམ་ལྡན་འདས་ལྷོ་ཕྱོགས་<line/>
</page>
<page index="521" id="261B">ལྔ་ལེན་ནས་ལྗོངས་རྒྱུ་ཞིང་གཤེགས་པ་དང༌། ཚུགས་ཀར་གཤེགས་ནས་ཚུགས་ཀའི་ཆུ་བོ་གངྒཱའི་འགྲམ་ན་བཞུགས་སོ། །དེ་ནས་དགེ་སློང་ཞིག་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་<line/>
ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་དགེ་སློང་དེས་འདི་སྐད་ཅེས་གསོལ་<line/>
ཏོ༑ ༑བཅོམ་ལྡན་འདས། ཇི་ལྟར་བཅོམ་ལྡན་འདས་ལས་བདག་གིས་མདོར་བསྡུས་པའི་ཆོས་ཐོས་ནས་གཅིག་ཏུ་དབེན་པ་བག་ཡོད་པ། རྟུལ་བ་དང་ལྡན་པ། བདག་ཉིད་གཏོང་བར་གནས་སོ། །<line/>
གཅིག་ཏུ་དབེན་པ། བག་ཡོད་པ། རྟུལ་བ་དང་ལྡན་པ། བདག་ཉིད་གཏོང་བར་གནས་པ་ན། གང་གི་ཕྱིར་རིགས་ཀྱི་བུ་རྣམས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་<line/>
ཁྱིམ་ནས་ཁྱིམ་མེད་པར་རབ་ཏུ་འབྱུང་བར་བགྱིད་པ། ཚངས་པར་སྤྱོད་པའི་མཐའ་བླ་ན་མེད་པ་དེ་ཚེ་དེ་ཉིད་ལ་རང་གི་མངོན་པར་ཤེས་པས་མངོན་སུམ་དུ་བགྱིས་ཏེ་བསྒྲུབས་ནས་བདག་གི་སྐྱེ་བ་ཟད་དོ། །<line/>
ཚངས་པར་སྤྱོད་པ་ལ་བརྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་གོ་བར་བགྱིད་པའི་ཆོས་དེ་ལྟ་བུ་མདོར་བསྡུས་ཏེ་ལེགས་པར་བཤད་དུ་གསོལ་ཞེས་དེ་སྐད་ཅེས་གསོལ་<line/>
པ་དང༌། བཅོམ་ལྡན་འདས་ཆུ་བོ་གངྒཱ་གང་ན་བ་དེ་ལོགས་སུ་གཟིགས་པ་ལས། བཅོམ་ལྡན་འདས་ཀྱིས་ཆུ་བོ་གངྒཱའི་རྒྱུན་གྱིས་ཤིང་སྡོང་པོ་ཆེན་པོ་ཞིག་ཁྱེར་བ་གཟིགས་སོ། །གཟིགས་ནས་ཀྱང་དགེ་<line/>
</page>
<page index="522" id="262A">༄༅། །སློང་དེ་ལ་བཀའ་སྩལ་པ། དགེ་སློང༌། ཁྱོད་ཀྱིས་ཆུ་བོ་གངྒཱའི་རྒྱུན་གྱིས་ཤིང་སྡོང་པོ་ཆེན་པོ་ཁྱེར་བར་མཐོང་ངམ། བཙུན་པ། མཐོང་ལགས་སོ། །གལ་ཏེ་འདི་ཚུ་རོལ་གྱི་<line/>
འགྲམ་དུ་མ་ཆགས་ཕ་རོལ་གྱི་འགྲམ་དང༌། དབུས་སུ་མ་ཆགས། སྐམ་ལ་མ་བྱུང༌། མི་དང་མི་མ་ཡིན་པས་མ་བཟུང༌། ཀློང་དུ་མ་ནུབ། ཁོང་རུལ་པར་མ་གྱུར་ན། དགེ་སློང༌། ཤིང་སྡོང་པོ་ཆེན་<line/>
པོ་དེ་ནི། རིམ་གྱིས་རྒྱ་མཚོར་གཞོལ་བར་འགྱུར། རྒྱ་མཚོར་འབབ་པར་འགྱུར། རྒྱ་མཚོར་བབ་པར་འགྱུར་བ་དེ་བཞིན་དུ་གལ་ཏེ་དགེ་སློང་ཁྱོད་ཀྱིས་ཚུ་རོལ་ལ་མ་ཆགས་ཞེས་བྱ་བ་ནས་ཁོང་<line/>
རུལ་པར་མ་གྱུར་ན། དེ་ལྟར་ན། དགེ་སློང་ཁྱོད་རིམ་གྱིས་མྱ་ངན་ལས་འདས་པ་ལ་གཞོལ་བར་འགྱུར། མྱ་ངན་ལས་འདས་པ་ལ་འབབ་པར་འགྱུར། མྱ་ངན་ལས་འདས་པ་ལ་བབ་པར་<line/>
འགྱུར་རོ། །བཙུན་པ། བདག་གིས་མ་འཚལ་ན། ཚུ་རོལ་གྱི་འགྲམ་ནི། ཅི་ལགས། ཕ་རོལ་གྱི་འགྲམ་ནི། ཅི་ལགས། དབུས་སུ་ཐོགས་པ་ནི། ཅི་ལགས། སྐམ་ལ་བྱུང་བ་ནི། ཅི་<line/>
ལགས། མིས་བཟུང་བ་ནི། ཅི་ལགས། མི་མ་ལགས་པས་བཟུང་བ་ནི། ཅི་ལགས། ཀློང་དུ་ནུབ་པ་ནི། ཅི་ལགས། ཁོང་རུལ་པ་ནི། ཅི་ལགས། བཅོམ་ལྡན་འདས། ཇི་ལྟར་བཅོམ་<line/>
ལྡན་འདས་ལས་བདག་གིས་མདོར་བསྡུས་པའི་ཆོས་ཐོས་ནས་ཞེས་བྱ་བ་ནས་འདི་ལས་སྲིད་པ་གཞན་མི་ཤེས་སོ། །ཞེས་བགྱི་བའི་ཆོས་དེ་ལྟ་བུ་མདོར་བསྡུས་ཏེ་ལེགས་པར་བདག་ལ་བཤད་<line/>
</page>
<page index="523" id="262B">དུ་གསོལ་ཞེས་བྱ་བའི་བར་གོང་མ་བཞིན་དུའོ། །དགེ་སློང༌། ཚུ་རོལ་གྱི་འགྲམ་ཞེས་བྱ་བ་དེ་ནི། ནང་གི་སྐྱེ་མཆེད་དྲུག་གི་ཚིག་བླ་དྭགས་ཡིན་ནོ། །ཕ་རོལ་གྱི་འགྲམ་ཞེས་བྱ་བ་དེ་ནི། ཕྱིའི་སྐྱེ་<line/>
མཆེད་དྲུག་གི་ཚིག་བླ་དྭགས་ཡིན་ནོ། །དབུས་སུ་ཐོགས་པ་ཞེས་བྱ་བ་དེ་ནི། དགའ་བའི་འདོད་ཆགས་ཀྱི་ཚིག་བླ་དྭགས་ཡིན་ནོ། །སྐམ་ལས་བྱུང་བ་ཞེས་བྱ་བ་དེ་ནི། ངའོ་སྙམ་པའི་ང་རྒྱལ་གྱི་ཚིག་<line/>
བླ་དྭགས་ཡིན་ནོ། །མིས་བཟུང་བ་ཞེས་བྱ་བ་ནི། འདི་ལྟར། འདི་ན་ལ་ལ་རབ་ཏུ་བྱུང་བ་དང༌། ཁྱིམ་པ་འདྲེས་པར་གནས་ཏེ། དགའ་བ་མཚུངས་པ་དང༌། བདེ་བ་མཚུངས་པ་དང༌། བདེ་ན་བདེ་<line/>
བ་དང༌། སྡུག་བསྔལ་ན་སྡུག་བསྔལ་ཞིང༌། འཕྲལ་གྱི་བྱ་བ་བྱུང་ཞིང་བྱུང་བ་རྣམས་ཡང་དག་པར་བླངས་ཏེ་མཐར་འབྱིན་པར་བྱེད་པ་ལྟ་བུ་ཡིན་ནོ། །མི་མ་ཡིན་པས་ཟིན་པ་ཞེས་བྱ་བ་ནི། འདི་ལྟར།<line/>
འདི་ན་ལ་ལ་ཚུལ་ཁྲིམས་སམ། བརྟུལ་ཞུགས་སམ། དཀའ་ཐུབ་བམ། ཚངས་པར་སྤྱོད་པ་བསྟེན་པ་འདིས། བདག་ལྷའམ། ལྷ་གང་ཡང་རུང་བ་ཞིག་ཏུ་གྱུར་ཅིག །ཅེས་སྨོན་ལམ་བཏབ་ནས་<line/>
ཚངས་པར་སྤྱད་པ་སྤྱོད་པ་ལྟ་བུའོ། །ཀློང་དུ་ནུབ་པ་ཞེས་བྱ་བ་ནི། ཇི་ལྟར། འདི་ན་ལ་ལ་བསླབ་པ་ཕུལ་ནས་བབས་པ་ལྟ་བུ་ཡིན་ནོ། །ཁོང་རུལ་པ་ཞེས་བྱ་བ་ནི། ཇི་ལྟར། འདི་ན་ལ་ལ་ཚུལ་ཁྲིམས་<line/>
འཆལ་བ། སྡིག་པའི་ཆོས་ཅན། ཁོང་མྱགས་ཤིང་ཕྱིར་འཛག་པ། ཤིང་རུལ་པ་ལྟ་བུར་གྱུར་པ། ལུང་བོད་ལྟར་སྤྱོད་པ་དང༌། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆེ་བ། ཚངས་པར་སྤྱོད་<line/>
</page>
<page index="524" id="263A">༄༅། །པ་མ་ཡིན་པར་ཚངས་པར་སྤྱོད་པར་ཁས་འཆེ་བ་ཡོད་པ་ལྟ་བུ་ཡིན་ཏེ། དགེ་སློང༌། ཁྱོད་ཀྱིས་གལ་ཏེ་དེ་བཞིན་དུ་ཚུ་རོལ་གྱི་འགྲམ་དུ་མ་ཐོགས་ཞེས་བྱ་བ་ནས་མྱ་ངན་ལས་<line/>
འདས་པ་ལ་བབ་པར་འགྱུར་རོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་དགེ་སློང་དེ་དག་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རང་ནས་བཅོམ་ལྡན་འདས་<line/>
ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་དགེ་སློང་དེ་བཅོམ་ལྡན་འདས་ཀྱིས་ཤིང་སྡོང་པོ་ཆེན་པོའི་དཔེ་འདིའི་གདམས་ངག་གིས་གཏམས་ཏེ།<line/>
གཅིག་པུ་དབེན་པ། བག་ཡོད་པ། རྟུལ་བ་དང་ལྡན་པ། བདག་ཉིད་གཏོད་བར་གནས་པ་ན། གང་གི་ཕྱིར་རིགས་ཀྱི་བུ་རྣམས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པར་<line/>
ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་ཚངས་པར་སྤྱོད་པའི་མཐའ་བླ་ན་མེད་པ་དེའི་ཚེ་དེ་ཉིད་ལ་རང་གི་མངོན་པར་ཤེས་པས་མངོན་སུམ་དུ་བྱས་ཏེ་བསྒྲུབས་ནས་བདག་གི་སྐྱེ་བ་ཟད་དོ། །<line/>
ཚངས་པར་སྤྱོད་པ་ལ་བརྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་བྱ་བར་ཤེས་ནས་གོ་བར་བྱས་ཏེ། ཚེ་དང་ལྡན་པ་དེ། དགྲ་བཅོམ་པ་སེམས་ཤིན་ཏུ་རྣམ་པར་གྲོལ་<line/>
བར་གྱུར་ཏོ། །དེའི་ཚེ་བཅོམ་ལྡན་འདས་དང་ཧ་ཅང་ཡང་མི་རིང་བ་ཞིག་ན་གནག་རྫི་དགའ་བོ་ཞེས་བྱ་བ་འདུག་པར་གྱུར་པ་འཁར་བ་ལ་བརྟེན་ནས་གནག་སྐྱོང་ཞིང་འདུག་པ་ལས། དེའི་འཁར་<line/>
</page>
<page index="525" id="263B">བས་སྦལ་པ་ཞིག་བརྫིས་སོ། །དེ་གནད་རྣམས་ཆད་ལ་ཐུག །ཚིགས་རྣམས་བྱེ་ལ་ཐུག་པ་དང་སེམས་བསྐྱེད་པ། གལ་ཏེ་བདག་གི་ལུས་འགུལ་ཏམ། སྐད་བྱུང་ན། གཞི་དེས་གནག་རྫི་དགའ་བོའི་གཏམ་གྱི་<line/>
བར་ཆད་དུ་འགྱུར་རོ། །སྙམ་དུ་རིག་ནས། བཅོམ་ལྡན་འདས་ལ་མངོན་པར་དད་པར་བྱས་ནས་ཤི་བ་དང༌། རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་སོ། །དེ་ནས་གནག་རྫི་དགའ་བོས་འཁར་བ་ཕྱོགས་<line/>
གཅིག་ཏུ་བཞག་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་བཅོམ་<line/>
ལྡན་འདས་ལ་གནག་རྫི་དགའ་བོས་འདི་སྐད་ཅེས་གསོལ་ཏོ། །བཙུན་པ། བདག་ནི། ཚུ་རོལ་གྱི་འགྲམ་དུ་མི་ཆགས། ཕ་རོལ་གྱི་འགྲམ་དུ་མི་ཆགས། དབུས་སུ་མི་ཆགས། སྐམ་ལ་མི་འབྱུང༌། མིས་<line/>
མི་བཟུང༌། མི་མ་ལགས་པས་མི་བཟུང༌། ཀློང་དུ་མི་འབྱིང༌། ཁོང་དུ་མི་འདྲུལ་བར་བགྱི་ལགས་ན། ལེགས་པར་གསུངས་པའི་ཆོས་འདུལ་བ་ལ་བདག་རབ་ཏུ་འབྱུང་བ་དང༌། བསྙེན་པར་རྫོགས་པ་<line/>
དགེ་སློང་གི་དངོས་པོ་ཐོབ་པ་ལྟ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །དགའ་བོ། ཁྱོད་ཀྱིས་བདག་པོ་རྣམས་ལ་གནག་གཏད་དམ། བཙུན་པ། མི་འཚལ་<line/>
ལགས་ཏེ། དེ་ཅིའི་སླད་དུ་ཞེ་ན། བཙུན་པ། བ་རྣམས་ཀྱང་གཞོན་ལ་བེའུ་རྣམས་ཀྱང་ཚར་ལགས་ཏེ། སོ་སོའི་གནག་ར་འཚལ་བས། སོ་སོའི་གནས་སུ་མཆིས་ལགས་པས། བདག་ལེགས་པར་<line/>
</page>
<page index="526" id="264A">༄༅། །གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བདག་ནི། བཅོམ་ལྡན་འདས་ཀྱི་སྤྱན་སྔར་ཚངས་པར་<line/>
སྤྱོད་པ་སྤྱད་པར་བགྱིའོ། །དགའ་བོ། བ་རྣམས་ཀྱང་གཞོན་ལ། བེའུ་རྣམས་ཀྱང་ཚར་ཏེ། རང་རང་གི་གནག་ར་ཤེས་པས་རང་རང་གི་གནས་སུ་འགྲོ་བར་འགྱུར་མོད་ཀྱི། འོན་ཀྱང་གནག་རྫི་ཟས་དང༌།<line/>
གོས་བདག་གིར་བྱེད་པས་ནི། འདི་ལྟར། བདག་པོ་རྣམས་ལ་དེ་བྱ་དགོས་སོ། །དེ་ནས་གནག་རྫི་དགའ་བོས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ཀྱི་སྤྱན་<line/>
སྔ་ནས་སོང་ངོ༌། །དེ་ནས་འཇིགས་སོ། །འཇིགས་སོ། །ཞེས་སྒྲ་ཆེན་པོ་འབྱིན་ཅིང་རྒྱུག་པར་བརྩམས་པ་དང༌། ལམ་གྱི་བར་ནས་གནག་རྫི་ངོ་ཤེས་ལྔ་བརྒྱས་མཐོང་སྟེ། དེ་རྣམས་ཀྱིས་སྨྲས་པ། ཅི་<line/>
ཞིག་གིས་འཇིགས། དེས་སྨྲས་པ། སྐྱེ་བས་འཇིགས་སོ། །རྒ་བས་འཇིགས་སོ། །འཆི་བས་འཇིགས་སོ། །དེ་རྣམས་ཀྱང་དེའི་ཕྱི་བཞིན་དུ་རྒྱུག་པར་བརྩམས་པ་དང༌། གནག་རྫི་དང༌། ཕྱུག་རྫི་དང༌།<line/>
རྩ་ཐུན་དང༌། ཤིང་ཐུན་དང༌། ལམ་གྱིས་འཚོ་བ་དང༌། ལམ་གོལ་བར་འཚོ་བའི་མི་གཞན་དག་ཀྱང་དེ་རྣམས་མཐོང་ནས་རྒྱུག་པར་བརྩམས་སོ། །ལམ་གྱི་མདུན་ནས་འོངས་པ་རྣམས་ཀྱིས་དེ་དག་དེ་ལྟར་<line/>
སྒྲ་འབྱིན་པ་མཐོང་ནས་དེ་རྣམས་ཀྱིས་དྲིས་པ། ཤེས་ལྡན་དག །འདི་ཅི་ཞིག །དེ་རྣམས་ཀྱིས་སྨྲས་པ། འཇིགས་སོ། །ཅི་ཞིག་གིས་འཇིགས། སྐྱེ་བས་འཇིགས་སོ། །རྒ་བས་འཇིགས་སོ། །འཆི་<line/>
</page>
<page index="527" id="264B">བས་འཇིགས་སོ། །དེ་རྣམས་ཀྱིས་ཐོས་ནས་སླར་ལོག་གོ །ཇི་ཙམ་ན་རི་བོར་དང་ཉེ་བ་ཞིག་ཏུ་ཕྱིན་པ་དང༌། དེ་ནས་རི་བོར་དེ་ན་གནས་པའི་སྐྱེ་བོའི་ཚོགས་དེས། སྐྱེ་བོའི་ཚོགས་ཆེན་པོ་དེ་མཐོང་ནས་<line/>
སྡངས་པས་ཕན་ཚུན་དུ་འདོང་བར་བྱེད་དེ། ཁ་ཅིག་ནི། བྲོས་སོ། །ཁ་ཅིག་ནི། རྫས་རྣམས་སྦེད་དོ། །ཁ་ཅིག་ནི། གོ་བགོས་ནས་འདུག་གོ །མི་དཔའ་བོ་གཞན་དག་ཅིག་ཡོད་པ་དག་གིས་བསུ་<line/>
ནས་དྲིས་པ། ཤེས་ལྡན་དག །འདི་ཅི་ཞིག །དེ་རྣམས་ཀྱིས་སྨྲས་པ། འཇིགས་སོ། །ཅི་ཞིག་གིས་འཇིགས། སྐྱེ་བས་འཇིགས་སོ། །རྒ་བས་འཇིགས་སོ། །འཆི་བས་འཇིགས་སོ། །དེ་ནས་རི་བོར་<line/>
ན་གནས་པའི་སྐྱེ་བོའི་ཚོགས་དེ་བག་ཕེབས་སོ། །དེའི་ཚེ་ཚེ་དང་ལྡན་པ་ཤཱ་རིའི་བུ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་ཚེ་དང་ལྡན་པ་ཤཱ་རིའི་བུས་གནག་རྫི་དགའ་བོ་སོང་ནས་རིང་པོ་<line/>
མ་ལོན་པར་རིག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་འདས་ཀྱིས་ཅིའི་སླད་དུ་གནག་རྫི་དགའ་བོ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བར་<line/>
འཚལ་བ་བཟློག་སྟེ་སྡུམ་པར་བཏང་ལགས། ཤཱ་རིའི་བུ། གནག་རྫི་དགའ་བོ་སླར་ཁྱིམ་པ་ཁྱིམ་ན་གནས་པ་གང་ཡིན་པ་དེ་ནི། གནས་མ་ཡིན་ཞིང་གོ་སྐབས་མེད་དོ། །གསོག་འཇོག་ཡོངས་སུ་སྤྱོད་<line/>
པས་འདོད་པ་རྣམས་ལོངས་སྤྱོད་པར་འགྱུར་བ་དེ་ནི། གནས་མེད་དོ། །གནག་རྫི་དགའ་བོ་དེའུ་རེ་བདག་པོ་རྣམས་ལ་གནག་གཏད་དེ་འོང་བར་འགྱུར་ཞིང༌། དེ་གང་གི་ཕྱིར་རིགས་ཀྱི་བུ་རྣམས་སྐྲ་དང་ཁ་སྤུ་<line/>
</page>
<page index="528" id="265A">༄༅། །བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་ཚངས་པར་སྤྱོད་པའི་མཐའ་བླ་ན་མེད་པ་ཚེ་དེ་ཉིད་ལ་རང་གི་མངོན་པར་<line/>
ཤེས་པས་མངོན་སུམ་དུ་བྱས་ཏེ་རྫོགས་པར་བྱས་ནས་སྐྱེ་བ་ཟད་དོ། །ཚངས་པར་སྤྱོད་པ་ལ་བརྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་གོ་པར་བྱེད་པར་འགྱུར་རོ། །དེ་ནས་<line/>
དུས་གཞན་ཞིག་ན་གནག་རྫི་དགའ་བོས་བདག་པོ་རྣམས་ལ་གནག་གཏད་ནས་འཁོར་ལྔ་བརྒྱ་དང་བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང༌། བཅོམ་ལྡན་འདས་ལ་འདི་སྐད་ཅེས་གསོལ་ཏོ།<line/>
བཙུན་པ། བདག་གིས་བདག་པོ་རྣམས་ལ་གནག་གཏད་ལགས་ཏེ། བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང༌། བསྙེན་པར་རྫོགས་པ་དགེ་སློང་གི་དངོས་པོ་<line/>
འཐོབ་པ་ལྟ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །ལེགས་པར་གསུངས་པའི་ཆོས་འདུལ་བ་ལ་གནག་རྫི་དགའ་བོ་འཁོར་ལྔ་བརྒྱ་དང་རབ་ཏུ་བྱུང་བ་<line/>
དང༌། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པར་གྱུར་ཏོ། །དེ་ལྟར་རབ་ཏུ་བྱུང་བ་དང༌། ཚེ་དང་ལྡན་པ་དེ་ཞེས་བྱ་བ་ནས་སེམས་ཤིན་ཏུ་རྣམ་པར་གྲོལ་བར་གྱུར་ཅེས་བྱ་བའི་བར་<line/>
གོང་མ་བཞིན་དུའོ། །ཆོས་ཉིད་ཀྱིས་ལྷའི་བུའམ། ལྷའི་བུ་མོ་སྐྱེས་ནས་རིང་པོར་མ་ལོན་པར་སེམས་གསུམ་སྐྱེ་བར་འགྱུར་ཏེ། གང་ནས་ཤི་འཕོས་པ་དང༌། གང་དུ་སྐྱེས་པ་དང༌། ལས་གང་<line/>
</page>
<page index="529" id="265B">གིས་ཡིན་པའོ། །སྔོན་སྦལ་པ་བྱེད་བྱེད་པའི་ལྷའི་བུས་བལྟས་ན། དུད་འགྲོ་དག་ནས་ཤི་འཕོས་པ་དང༌། རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་པ་དང༌། བཅོམ་ལྡན་འདས་ལ་སེམས་མངོན་<line/>
པར་དད་པས་ཡིན་ནས། དེ་འདི་སྙམ་དུ་སེམས་ཏེ། བདག་གིས་གང་ཡང་ཞག་ལོན་ནས་བཅོམ་ལྡན་འདས་ལ་བལྟ་བ་དང༌། བསྙེན་བཀུར་བྱ་བའི་ཕྱིར་འགྲོ་བ་ནི། བདག་གི་ཆ་མ་ཡིན་གྱི། མ་ལ་<line/>
བདག་གིས་ཞག་མ་ལོན་པ་ཁོ་ནར་བཅོམ་ལྡན་འདས་ལ་བལྟ་བ་དང༌། བསྙེན་བཀུར་བྱ་བའི་ཕྱིར་འགྲོའོ། །སྙམ་མོ། །དེ་ནས་སྔོན་སྦལ་པ་བྱེད་པའི་ལྷའི་བུས་རྣ་ཆ་དྲི་མ་མེད་པ་གཡོ་བ་ཐོགས་ནས་<line/>
ཞེས་བྱ་བ་ནས་གངྒཱའི་འགྲམ་ཐམས་ཅད་སྣང་བ་རྒྱ་ཆེན་པོས་གསལ་བར་བྱས་ཏེ་བཅོམ་ལྡན་འདས་ལ་མེ་ཏོག་གིས་གཏོར་ནས་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ། ཞེས་<line/>
བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་སྔོན་སྦལ་པ་བྱེད་བྱེད་པའི་ལྷའི་བུའི་བསམ་པ་དང༌། བག་ལ་ཉལ་བ་དང༌། ཁམས་དང༌། རང་བཞིན་མཁྱེན་ནས་དེ་དང་མཐུན་པ་འཕགས་<line/>
པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ། དེ་ཐོས་པས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་<line/>
ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་ཏེ། བཙུན་པ། བདག་ནི། འཕགས་སོ། །མངོན་པར་འཕགས་སོ། །ཞེས་བྱ་བའི་བར་གོང་མ་བཞིན་དུའོ། །བདག་བཅོམ་ལྡན་འདས་<line/>
</page>
<page index="530" id="266A">༄༅། །དང༌། ཆོས་དང་དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྡོས་ཏེ་<line/>
སྐྱབས་སུ་མཆི་བར་མངོན་པར་དད་ལགས་སོ། །དེ་ནས་སྔོན་སྦལ་པ་བྱེད་བྱེད་པའི་ལྷའི་བུ་ཚོང་བ་ཁེ་སྤོགས་རྙེད་པ་ལྟ་བུ་དང༌། ཞིང་པ་ལོ་ཏོག་ལེགས་པ་ལྟ་བུ་དང༌། དཔའ་བོ་གཡུལ་ལས་རྣམ་<line/>
པར་རྒྱལ་བ་ལྟ་བུ་དང༌། ནད་པ་ནད་ཐམས་ཅད་ལས་ཐར་པ་ལྟ་བུར་འབྱོར་པ་གང་གིས་བཅོམ་ལྡན་འདས་ཀྱི་སྤྱན་སྔར་འོངས་པའི་འབྱོར་པ་དེ་ཉིད་དང་རང་གི་གནས་སུ་སོང་ངོ༌། །དགེ་སློང་རྣམས་ནམ་<line/>
གྱི་ཆ་སྟོད་དང༌། ནམ་གྱི་ཆ་སྨད་ལ་མི་ཉལ་བར་སྦྱོར་བ་ལ་བརྩོན་ཞིང་གནས་པ་དེ་རྣམས་ཀྱིས། བཅོམ་ལྡན་འདས་ཀྱི་སྤྱན་སྔ་ན་སྣང་བ་རྒྱ་ཆེན་པོ་མཐོང་ངོ༌། །དེ་མཐོང་ནས་ཀྱང་ཐེ་ཚོམ་དུ་གྱུར་ནས་<line/>
བཅོམ་ལྡན་འདས་ལ་ཞུས་པ་ཅི་ལགས། བཅོམ་ལྡན་འདས། མདང་བཅོམ་ལྡན་འདས་ལ་བལྟ་བའི་སླད་དུ་མི་མཇེད་ཀྱི་བདག་པོ་ཚངས་པའམ། ལྷ་རྣམས་ཀྱི་དབང་པོ་བརྒྱ་བྱིན་ནམ། འཇིག་རྟེན་<line/>
སྐྱོང་བ་བཞི་མཆིས་སམ། དགེ་སློང་དག། ང་བལྟ་བའི་ཕྱིར་མི་མཇེད་ཀྱི་བདག་པོ་ཚངས་པ་འོངས་པ་ཡང་མ་ཡིན། ལྷ་རྣམས་ཀྱི་དབང་པོ་བརྒྱ་བྱིན་ཡང་མ་ཡིན། འཇིག་རྟེན་སྐྱོང་བ་བཞི་ཡང་མ་ཡིན་<line/>
གྱི༑ འོན་ཀྱང་གནག་རྫི་དགའ་བོའི་འཁར་བས་སྦལ་བ་བརྫིས་ཏེ་གནད་རྣམས་ཀྱང་ཆད་ལ་ཐུག །ཚིགས་རྣམས་ཀྱང་བྱེ་ལ་ཐུག་པ་དང༌། གནག་རྫི་དགའ་བོའི་གཏམ་བར་ཆད་པར་འགྱུར་རོ། །སྙམ་ནས་<line/>
</page>
<page index="531" id="266B">མི་གཡོ་ཞིང་སྒྲ་མ་ཕྱུང་བར་འདུག་ནས་དེ་ལ་སེམས་མངོན་པར་དད་པར་བྱས་ནས་ཤི་བ་དང༌། རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་པ་དེ། ང་ལ་བལྟ་བའི་ཕྱིར་འོངས་ནས་ངས་དེ་ལ་ཆོས་བཤད་<line/>
ནས་བདེན་པ་མཐོང་སྟེ་རང་གི་གནས་སུ་སོང་བ་ཡིན་ནོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། གནག་རྫི་དགའ་བོ་དང༌།<line/>
འཁོར་ལྔ་བརྒྱས་ལས་ཅི་ཞིག་བགྱིས་ན། གནག་རྫི་དག་གི་ནང་དུ་སྐྱེས་ཤིང༌། བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པའི་འབྲས་བུ་མངོན་སུམ་དུ་<line/>
བགྱིས་པ་ལགས། སྔོན་སྦལ་པ་བྱེད་བྱེད་པའི་ལྷའི་བུས་ལས་ཅི་ཞིག་བགྱིས་ན། དེས་ན་སྦལ་པར་སྐྱེས་པར་གྱུར་ཅིང༌། བདེན་པ་མཐོང་བར་བགྱིས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་<line/>
སློང་དག། དེ་ཉིད་ཀྱིས་ལས་བྱས་ཤིང་བསགས་ལ་ཚོགས་རྙེད་པ་ཞེས་བྱ་བ་ནས། ལུས་ཅན་དག་ལ་འབྲས་བུར་འགྱུར། །ཞེས་བྱ་བའི་བར་གོང་མ་བཞིན་དུའོ། །དགེ་སློང་དག །སྔོན་བྱུང་བ། བསྐལ་པ་བཟང་པོ་འདི་ཉིད་ལ་སྐྱེ་རྒུའི་<line/>
ཚེ་ལོ་ཉི་ཁྲི་ཐུབ་པ་ན། སྟོན་པ་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་ཞེས་བྱ་བ་ནས། དེ་ཝཱ་ར་ཎཱ་སིའི་གྲོང་ཁྱེར་ན་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་བར་བརྟེན་ཅིང་བཞུགས་སོ། །ཞེས་བྱ་བའི་བར་གོང་མ་<line/>
བཞིན་དུའོ། །དེའི་གསུང་རབ་ལ་གནག་རྫི་དགའ་བོ་རབ་ཏུ་བྱུང་བ་སྡེ་སྣོད་གསུམ་པ། ཆོས་སྨྲ་བ། རིག་པ་དང་གྲོལ་བའི་སྤོབས་པ་ཅན། འཁོར་ལྔ་བརྒྱ་པ་རྩོད་པའི་ཆོས་ལ་མཁས་པ་ཞིག་སྟེ། དེ་དགེ་འདུན་<line/>
</page>
<page index="532" id="267A">༄༅། །གྱི་རྩོད་པ་བྱུང་ཞིང་བྱུང་བ་རྣམས་ཞི་བར་བྱེད་པ་དང༌། དེ་ནས་དགེ་སློང་ཁེངས་པ་ང་རྒྱལ་ཅན་གཉིས་ཤིག་ལན་འགའ་ཡང་དེའི་དྲུང་དུ་མི་འདོང་ངོ༌། །དུས་གཞན་ཞིག་ན་དེ་གཉིས་ཕན་<line/>
ཚུན་དུ་རྩོད་པ་བྱུང་ནས་དོན་དེའི་ཕྱིར་དེ་གཉིས་དེའི་དྲུང་དུ་དོང་ནས་རྐང་པ་ལ་ཕྱག་བྱས་ཏེ་སྨྲས་པ། བདག་ཅག་གཉིས་ལ་འདི་དང་འདི་ལྟ་བུའི་རྩོད་པ་བྱུང་ན། ཞི་བར་མཛད་དུ་གསོལ། དེས་བསམ་<line/>
བ༑ གལ་ཏེ་བདག་གིས་འདི་གཉིས་ཀྱི་རྩོད་པ་དེང་ཁོ་ན་ཞི་བར་བྱས་ན། རག་མ་ལས་པས་འདི་གཉིས་ཕྱིས་འོང་བར་མི་འགྱུར་རོ། །སྙམ་ནས། དེས་དགེ་འདུན་ཐམས་ཅད་བསགས་ནས་རྩོད་པ་དེ་<line/>
དགེ་འདུན་གྱི་ནང་དུ་གླེང་ནས་ཆད་པར་ནི། མ་བྱས་སོ། །ཕྱི་དེ་ཉིན་ཡང་དེ་ལ་རི་བོར་དུ་དགོས་པ་ཞིག་བྱུང་ནས་དེ་དེར་སོང་བ་དང༌། དེ་ནས་དེ་གཉིས་ཀྱིས་ཐོགས་སོ། །ཞེས་དགེ་འདུན་གྱི་ནང་དུ་<line/>
རྩོད་པ་དེ་གླེང་ནས་དེ་ནས་དགེ་འདུན་གྱིས་ཞི་བར་བྱས་སོ། །ཇི་ཙམ་ན། དགེ་སློང་སྡེ་སྣོད་གསུམ་པ་དེ། རི་བོར་དེ་ནས་འོངས་ཏེ་ལམ་གྱིས་དུབ་པ་བསལ་ནས་ལྷན་ཅིག་གནས་པ་དང་ཉེ་གནས་རྣམས་<line/>
ལ་དྲིས་པ། རེ་ཞིག་རྩོད་པ་པ་དང༌། རྩོད་ཟླ་གཉིས་མི་འོང་ངམ། དེ་རྣམས་ཀྱིས་སྨྲས་པ། མཁན་པོ། དེ་གཉིས་ཀྱི་རྩོད་པ་དེ། ཞི་བར་བགྱིས་ལགས་སོ། །སུ་ཞིག་གིས་ཞི་བར་བྱས། དགེ་འདུན་<line/>
གྱིས་སོ། །ཇི་ལྟར་བྱས། དེ་རྣམས་ཀྱིས་རྒྱས་པར་སྨྲས་པ་དང༌། དེས་ངག་རྩུབ་པོའི་ལས་ཕྱུང་བ། ཚེ་དང་ལྡན་པ་དག་མི་ཤེས་ཏེ། ཇི་ལྟར་གནག་རྫི་རྣམས་ཀྱི་ལྟར་རྩོད་པ་དེ་ཞི་བར་བྱས་སོ། །དེ་རྣམས་<line/>
</page>
<page index="533" id="267B">ཀྱིས་ཀྱང་མཁན་པོ། དེ་དེ་བཞིན་ཏེ། ཇི་ལྟར། གནག་རྫི་རྣམས་ཀྱི་ལྟར་རྩོད་པ་ཞི་བར་བགྱིས་སོ། །ཞེས་མཐུན་པར་སྨྲས་སོ། །དགེ་སློང་དག །ཇི་སྙམ་དུ་སེམས། དེའི་ཚེ་དུས་ཀྱི་དགེ་སློང་སྡེ་སྣོད་གསུམ་<line/>
པ་གང་ཡིན་པ་དེ་ནི། གནག་རྫི་དགའ་བོ་འདི་ཉིད་ཡིན་ནོ། །དེའི་ལྷན་ཅིག་གནས་པ་དང་ཉེ་གནས་ལྔ་བརྒྱ་པོ་གང་ཡིན་པ་དེ་དག་ནི། གནག་རྫི་ལྔ་བརྒྱ་པོ་འདི་དག་ཉིད་ཡིན་ནོ། །གང་ཡང་འདིས་ཡང་དག་པར་<line/>
རྫོགས་པའི་སངས་རྒྱས་འོད་སྲུང་གི་ཉན་ཐོས་ཀྱི་དགེ་འདུན་ལ་གནག་རྫི་ཞེས་བྱ་བའི་ཚིག་སྨྲས་ཤིང༌། ལྷན་ཅིག་གནས་པ་དང་ཉེ་གནས་རྣམས་ཀྱིས་ཀྱང་མཐུན་པར་སྨྲས་པས། ལས་དེའི་རྣམ་པར་སྨིན་<line/>
པས། ཚེ་རབས་ལྔ་བརྒྱར་འཁོར་ལྔ་བརྒྱ་དང་གནག་རྫི་རྣམས་སུ་སྐྱེས་པར་གྱུར་ཏོ། །གང་འདིས་བཀླགས་ཤིང་བཏོན་པས་ཕུང་པོ་ལ་མཁས་པ་དང༌། ཁམས་ལ་མཁས་པ་དང༌། སྐྱེ་མཆེད་ལ་མཁས་<line/>
པ་དང༌། རྟེན་ཅིང་འབྲེལ་བར་འབྱུང་བ་ལ་མཁས་པ་དང༌། གནས་དང་གནས་མ་ཡིན་པ་ལ་མཁས་པར་བྱས་པས། ད་ལྟར་འདི་འཁོར་ལྔ་བརྒྱ་དང་ངའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་<line/>
ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་སོ། །དགེ་སློང་དག། སྔོན་སྦལ་པ་བྱེད་པའི་ལྷའི་བུ་ཡང༌། ཡང་དག་པར་རྫོགས་པའི་སངས་རྒྱས་འོད་སྲུང་ཁོ་ནའི་གསུང་རབ་ལ་དགེ་སློང་སྤོང་བ་པ་<line/>
ཞིག་ཏུ་གྱུར་ཏེ་ལྗོངས་རྒྱུ་ཞིང་སོང་བ་དང༌། རི་བོར་ཞིག་ན་གཙུག་ལག་ཁང་ཞིག་ཡོད་པ་དེར་སོན་ཏོ། །དེ་མཚན་མོའི་ཐུན་དང་པོ་ལ་སྐྱིལ་མོ་ཀྲུང་བཅས་ཏེ། ཡིད་ལ་བྱ་བ་གོམས་པར་བྱ་བར་བརྩམས་པ་དང༌། ཇི་<line/>
</page>
<page index="534" id="268A">༄༅། །ཙམ་ན་འདོན་པ་བྱེད་པའི་དགེ་སློང་རྣམས་ཁ་ཏོན་བྱེད་པ་དང༌། བསམ་གཏན་གྱི་ཚེར་མ་ནི་སྒྲ་ཡིན་པས་དེ་སྒྲས་སེམས་རྩེ་གཅིག་ཉིད་དུ་མ་བཏུབ་ནས་དེས་བསམ་པ།<line/>
འདི་དག་ཁ་ཏོན་ཟེར་དུ་ཆུག་གུང་ཐུན་ལ་འདུག་པར་བྱའོ་སྙམ་ནས་གུང་ཐུན་ལ་ལངས་ཏེ་འདུག་པ་དང༌། ཇི་ཙམ་ན་དགེ་སློང་གཞན་དག་ཁ་ཏོན་བྱེད་ནས་དེས་བསམ་པ། ཐུན་ཐ་མ་ལ་འདུག་པར་<line/>
བྱའོ་སྙམ་ནས། དེ་ཐུན་ཐ་མ་ལ་ལངས་ཏེ་འདུག་པ་དང༌། ཇི་ཙམ་ན་གཞན་དག་ལ་ཏོན་བྱེད་ནས་དེ་འདོད་ཆགས་དང་བྲལ་བ་མ་ཡིན་པས་ཀུན་ནས་དཀྲིས་པ་དྲག་པོ་སྐྱེས་ནས་དེས་སྨྲས་པ། འོད་སྲུང་<line/>
གི་དགེ་སྦྱོང་འདི་རྣམས་ནི་སྦལ་པ་བཞིན་མཚན་ཐོག་ཐག་སྒྲ་འབྱིན་ཏོ་ཞེས་བྱས་སོ། །དགེ་སློང་དག། ཇི་སྙམ་དུ་སེམས། དགེ་སློང་སྤོང་བ་པ་གང་ཡིན་པ་དེ་ནི་སྔོན་སྦལ་པ་བྱེད་བྱེད་པའི་ལྷའི་བུ་<line/>
འདི་ཉིད་ཡིན་ཏེ། གང་ཡང་འདིས་ཡང་དག་པར་རྫོགས་པའི་སངས་རྒྱས་འོད་སྲུང་གི་ཉན་ཐོས་རྣམས་ལ་སྦལ་པ་ཞེས་ཚིག་ཏུ་སྨྲས་པས། ལས་དེའི་རྣམ་པར་སྨིན་པས་ཚེ་རབས་ལྔ་བརྒྱར་སྦལ་པར་སྐྱེས་<line/>
པར་གྱུར་ཏེ། ད་ལྟའི་བར་དུ་ཡང་སྦལ་བར་སྐྱེས་པ་ཡིན་ནོ། །གང་ཡང་ང་ལ་སེམས་མངོན་པར་དད་པར་བྱས་པས། དེས་ན་རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་པར་གྱུར་ཏོ། །གང་ཡང་དག་<line/>
པར་རྫོགས་པའི་སངས་རྒྱས་འོད་སྲུང་ལས་ཚངས་པར་སྤྱོད་པ་སྤྱད་པས། དེས་ན་ད་ལྟར་བདེན་པ་མཐོང་བར་བྱས་སོ། །དགེ་སློང་དག །དེ་ལྟ་བས་ན། གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་<line/>
</page>
<page index="535" id="268B">ནི་གཅིག་ཏུ་ནག་པ་ཡིན་ལ་ཞེས་བྱ་བ་ནས་བརྩོན་པར་བྱ་སྟེ། དགེ་སློང་དག། ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །ཞེས་དེ་སྐད་ཅེས་བཀའ་སྩལ་ཏོ་ཞེས་བྱ་བའི་བར་གོང་མ་བཞིན་དུའོ། །དེ་<line/>
ནས་བཅོམ་ལྡན་འདས་ཆུ་བོ་གངྒཱ་བརྒལ་བ་དང༌། དེ་ན་ངང་པ་དང༌། ཉ་དང༌། རུལ་སྦལ་ལྔ་བརྒྱས་བསྐོར་ཏེ་བསྐོར་བ་བྱས་སོ། །དེ་རྣམས་ལ་བཅོམ་ལྡན་འདས་ཀྱིས་ཚིག་གསུམ་གྱི་ཆོས་བཤད་པ་མཛད་དེ།<line/>
བཞིན་བཟང་དག །འདི་ལྟར་འདུ་བྱེད་ཐམས་ཅད་ནི་མི་རྟག་པའོ། །ཆོས་ཐམས་ཅད་ནི་བདག་མེད་པའོ། །མྱ་ངན་ལས་འདས་པ་ནི་ཞི་བ་ཡིན་པས། ང་ལ་སེམས་མངོན་པར་དད་པར་གྱིས་ལ། ཅི་ནས་<line/>
ཀྱང་དུད་འགྲོའི་སྐྱེ་གནས་ལ་འདོད་ཆགས་དང་བྲལ་བར་གྱིས་ཤིག །དེ་རྣམས་འདི་སྙམ་དུ་སེམས་ཏེ། གང་བདག་ཅག་གིས་བཅོམ་ལྡན་འདས་ལ་ཚིག་གསུམ་གྱི་ཆོས་ཐོས་ནས་ཁ་ཟས་ཟ་བར་བྱེད་པ་ནི་<line/>
བདག་ཅག་གི་ཆ་མ་ཡིན་ནོ་སྙམ་ནས། དེ་རྣམས་ཀྱིས་ཁ་ཟས་བཅད་པ་དང༌། དུད་འགྲོའི་སྐྱེ་གནས་སུ་སོང་བ་རྣམས་ནི་མེའི་ཤས་ཆེ་བས་དུས་ལས་འདས་ཏེ་ཤི་འཕོས་པ་དང་རྒྱལ་ཆེན་བཞིའི་རིས་ཀྱི་ལྷ་རྣམས་<line/>
སུ་སྐྱེས་སོ། །ཆོས་ཉིད་ཀྱིས། ལྷའི་བུའམ། ལྷའི་བུ་མོ་སྐྱེས་ནས་རིང་པོ་མ་ལོན་པར་སེམས་གསུམ་སྐྱེ་བར་འགྱུར་ཏེ། གང་ནས་ཤི་འཕོས་པ་དང༌། གང་དུ་སྐྱེས་པ་དང༌། ལས་གང་གིས་ཡིན་པའོ། །དེ་རྣམས་ཀྱིས་<line/>
བལྟས་ན་དུད་འགྲོ་དག་ལས་ཤི་འཕོས་ནས་རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་པ་དང་ཞེས་བྱ་བ་ནས། མེ་ཏོག་མན་དཱ་ར་བས་ཐུ་བ་བཀང་སྟེ་བཅོམ་ལྡན་འདས་ཀྱི་ཉེ་འཁོར་དང༌། ཆུ་བོ་གངྒཱ་སྣང་བས་<line/>
</page>
<page index="536" id="269A">༄༅། །གསལ་བར་བྱས་ནས་བཅོམ་ལྡན་འདས་ལ་མེ་ཏོག་གིས་གཏོར་ཏེ། བཅོམ་ལྡན་འདས་ལ་ཀུན་ནས་བསྐོར་ཏེ་འདུག་གོ །བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་དང༌།<line/>
བག་ལ་ཉལ་བ་དང༌། ཁམས་དང༌། རང་བཞིན་མཁྱེན་ནས། དེ་དང་འདྲ་བའི་འཕགས་པའི་བདེན་པ་བཞི་རྟོགས་པར་འགྱུར་བའི་ཆོས་བཤད་པ་མཛད་པས་ཞེས་བྱ་བ་ནས། ཐོག་མ་མེད་པའི་དུས་ནས་<line/>
བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། དེ་རྣམས་ཀྱིས་བདེན་པ་མཐོང་བ་དང༌། དེས་<line/>
ལན་གསུམ་དུ་བརྗོད་པས་ཆེད་དུ་བརྗོད་པ། བཙུན་པ། འདི་ལྟ་བུ་ནི། བདག་ཅག་ལ་ཕས་མ་བགྱིས་ཏེ། མས་མ་ལགས། རང་གི་སྐྱེ་བོ་དང༌། གཉེན་གྱི་ཚོགས་དང༌། སྡུག་པས་མ་ལགས། རྒྱལ་<line/>
པོས་མ་ལགས། ལྷ་རྣམས་ཀྱིས་མ་ལགས། སྔོན་གྱི་འདས་པས་མ་ལགས། དགེ་སྦྱོང་དང༌། བྲམ་ཟེས་མ་ལགས་པ་གང་ལགས་པ། བཅོམ་ལྡན་འདས་ཀྱིས་བདག་ཅག་ལ་མཛད་དེ། སེམས་<line/>
ཅན་དམྱལ་བ་དང༌། དུད་འགྲོ་དང༌། ཡི་དྭགས་རྣམས་ནས་ནི། རྐང་པ་དྲངས། ལྷ་དང་མི་རྣམས་སུ་ནི། རབ་ཏུ་བཀོད། འཁོར་བ་ལས་ནི། རིང་དུ་མཛད། ཁྲག་དང་མཆི་མའི་རྒྱ་མཚོ་ནི་བསྐམས།<line/>
རུས་པའི་རི་བོ་ལས་ནི། བསྒྲལ། ངན་སོང་གི་སྒོ་རྣམས་ནི་བཀུམ། མཐོ་རིས་དང་ཐར་པའི་སྒོ་རྣམས་ནི། ཕྱེ། ཐོག་མ་མ་མཆིས་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་<line/>
</page>
<page index="537" id="269B">ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་ཏེ། བཙུན་པ། བདག་ཅག་ནི། འཕགས་སོ། །མངོན་པར་འཕགས་སོ། །བདག་ཅག་སངས་རྒྱས་བཅོམ་<line/>
ལྡན་འདས་དང༌། ཆོས་དང༌། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་ཅག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོ་བའི་བར་དུ་སྲོག་དང་ཡང་བསྡོས་ཏེ་སྐྱབས་སུ་<line/>
མཆི་བར་མངོན་པར་དད་ལགས་སོ། །དེ་ནས་སྔོན་ཉ་དང༌། ངང་པ་དང༌། རུས་སྦལ་བྱེད་བྱེད་པའི་ལྷའི་བུ་དེ་རྣམས་ཚོང་པ་ཁེ་སྤོགས་རྙེད་པ་ལྟ་བུ་དང་ཞེས་བྱ་བ་ནས་རང་གི་གནས་སུ་དོང་ངོ༌། །ཞེས་བྱ་བའི་བར་<line/>
གོང་མ་བཞིན་དུའོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཉ་དང༌། ངང་པ་དང༌། རུས་སྦལ་འདི་རྣམས་ཀྱིས་ལས་<line/>
ཅི་ཞིག་བགྱིས་ན། དེས་ན། ངང་པ་དང༌། ཉ་དང༌། རུས་སྦལ་རྣམས་སུ་སྐྱེས་ལགས། ལས་ཅི་ཞིག་བགྱིས་ན། དེས་ན། ལྷ་རྣམས་སུ་སྐྱེས་ནས་བདེན་པ་མཐོང་བར་བགྱིས་ལགས། བཅོམ་ལྡན་འདས་ཀྱིས་བཀའ་<line/>
སྩལ་པ། དགེ་སློང་དག། ངང་པ་དང༌། ཉ་དང༌། རུས་སྦལ་འདི་དག་ཉིད་ཀྱིས་ལས་རྣམས་བྱས་ཤིང་བསགས་པ། ཚོགས་རྙེད་པ་དག་ནི། ཞེས་བྱ་བ་ནས། ལུས་ཅན་དག་ལ་འབྲས་བུར་འགྱུར། །ཞེས་བྱ་བའི་བར་<line/>
གོང་མ་བཞིན་དུའོ། །དགེ་སློང་དག། སྔོན་བྱུང་བ། བསྐལ་པ་བཟང་པོ་འདི་ཉིད་ལ་སྐྱེ་རྒུའི་ཚེ་ལོ་ཉི་ཁྲི་ཐུབ་པ་ན། སྟོན་པ་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་ཞེས་བྱ་བ་ནས། དེ་ཝཱ་ར་ཎཱ་སིའི་གྲོང་ཁྱེར་ན་དྲང་<line/>
</page>
<page index="538" id="270A">༄༅། །སྲོང་སྨྲ་བ་རི་དྭགས་ཀྱི་ནགས་ན་ཉེ་བར་བརྟེན་ཅིང་བཞུགས་སོ། །ཞེས་བྱ་བའི་བར་གོང་མ་བཞིན་དུའོ། །དེའི་བསྟན་པ་ལ་དེ་རྣམས་རབ་ཏུ་བྱུང་བར་གྱུར་ཏེ། དེ་ན་དགེ་སློང་དེ་རྣམས་<line/>
ཀྱིས་བསླབ་པའི་གཞི་ཕྲ་མོ་རྣམས་དྲལ་བས། ལས་དེའི་རྣམ་པར་སྨིན་པས་ཉ་དང༌། ངང་པ་དང༌། རུས་སྦལ་རྣམས་སུ་སྐྱེས་པར་གྱུར་ཏོ། །གང་ཡང་ང་ལ་སེམས་མངོན་པར་དད་པར་བྱས་པ་དེས་<line/>
ན་ལྷ་རྣམས་སུ་སྐྱེས་པར་གྱུར་ཏོ། །གང་ཡང་དག་པར་རྫོགས་པའི་སངས་རྒྱས་འོད་སྲུང་ལས་ཚངས་པར་སྤྱོད་པ་སྤྱད་པ་དེས་ན། བདེན་པ་མཐོང་བར་བྱས་སོ། །དགེ་སློང་དག། དེ་ལྟ་བས་ན། གཅིག་ཏུ་<line/>
ནག་པའི་ལས་རྣམས་ཀྱི་རྣམ་པར་སྨིན་པ་ནི། གཅིག་ཏུ་ནག་པ་ཡིན་ལ་ཞེས་བྱ་བ་ནས། བརྩལ་བར་བྱ་སྟེ། དགེ་སློང་དག། ཁྱེད་ཅག་གིས་དེ་ལྟ་བུ་ལ་བསླབ་པར་བྱའོ། །ཞེས་དེ་སྐད་ཅེས་བཀའ་སྩལ་ཏོ། །<line/>
ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཆུ་བོ་གངྒཱ་བརྒལ་པ་དང༌། ཡི་དྭགས་སྔོན་དུ་མ་ཚིག་པ་ལྟ་བུ། ཀེང་རུས་བསྒྲེང་བ་ལྟ་བུ། རང་གི་སྐྲས་ལུས་གཡོགས་པ། ལྟོ་རི་སུལ་ལྟར་<line/>
འདུག་པ། ཁ་ཁབ་ཀྱི་མིག་ཙམ་ཡོད་པ་འབར། རབ་ཏུ་འབར། ཀུན་ཏུ་རབ་ཏུ་འབར་ཏེ། མེ་ལྕེ་གཅིག་ཏུ་གྱུར་པ་ལྔ་བརྒྱ་ཙམ་གྱིས་ཡོངས་སུ་བསྐོར་ནས་དེ་རྣམས་ཀྱིས་ཐལ་མོ་སྦྱར་ཏེ་བཅོམ་ལྡན་འདས་<line/>
ལ་གསོལ་པ། བཙུན་པ། བདག་ཅག་ཡི་དྭགས་རྣམས་ནི། རྣམ་པར་ལྟུང་བའི་ལུས་ཅན་རྣམས་ལགས་ཏེ། སྔོན་གྱི་ལས་ཀྱིས་ནོངས་པས་ཆབ་ཀྱང་མི་རྙེད་ལགས་ན། འཚལ་མ་མཐོང་བ་ལྟ་སྨོས་ཀྱང་<line/>
</page>
<page index="539" id="270B">ཅི་འཚལ། ཁྱོད་ནི། ཐུགས་རྗེ་ཆེན་པོ་མངའ་བ་ལགས་ན། བདག་ཅག་ལ་ཆབ་སྩོལ་ཅིག །བཅོམ་ལྡན་འདས་ཀྱིས་དེ་རྣམས་ལ་ཆུ་བོ་གངྒཱ་བསྟན་ནས། ཆུ་བསིལ་སྐྱེ་བོ་ཀུན་གྱིས་ཉེ་བར་སྤྱད་བྱ་བ། །སྐལ་ལྡན་<line/>
ཤིང་རྟ་ཀླུང་ཆེན་འདི་ནི་གྲོང་ཁྱེར་དང༌། །ཡུལ་འཁོར་དག་དང་གྲོང་ཁྱེར་ཚིམ་པར་བྱེད་ཅིང་འབབ། །ཞིང་རྣང་སཱ་ལུ་ཀུ་མུ་ད་དང༌། ཨུཏྤལ་སྐྲུ་ན། །ཡི་དྭགས་རྣམས་ཀྱིས་གསོལ་པ། ཆུ་བོ་སྐྱེ་བོ་ཀུན་གྱིས་ཉེ་བར་<line/>
སྤྱད་བགྱི་བ། །སྐལ་ལྡན་ཤིང་རྟ་འབབ་འདི་བདག་ཅག་རྣམས་ལ་བསྐམས། །འདི་ནི་ཁྲག་གི་དྲི་མས་གང་ཞིང་ལག་པ་ན། །དབྱུག་པ་དགྲ་སྟར་བཅས་པ་ཐོགས་པས་འདི་སྲུང་མཐོང༌། །བཅོམ་ལྡན་<line/>
འདས་ཀྱིས་གངྒཱའི་ལྷ་ལ་བཀའ་སྩལ་པ། ཁྱོད་ནི་གྲོང་དང་ཡུལ་འཁོར་གྲོང་ཁྱེར་ཚིམ་བྱེད་ཅིང༌། །ཞིང་རྣང་སཱ་ལུ་ཀུ་མུ་ད་དང་ཨུཏྤལ་སྐྲུ་ན། །ཅི་ཕྱིར་ཡི་དྭགས་སྐོམ་པས་རབ་ཉེན་ཚིམ་མི་བྱེད། །ཁྱོད་ལ་<line/>
བྱིས་པའི་སྐྱེ་བོ་སྡུག་བསྔལ་སྙིང་རྗེ་མེད། །གངྒཱའི་ལྷས་གསོལ་པ། བྱིས་པའི་སྐྱེ་བོ་ལ་བདག་འཇིགས་པས་མ་ལགས་ཤིང༌། །ཚིག་རྩུབ་རྒྱུས་ཀྱང་མི་མཐུན་ཆབ་གཏོང་མི་བགྱིད་དེ། །ནོངས་བགྱིས་<line/>
སྒྲིབ་པ་ཆེན་པོས་བསྒྲིབས་པ་འདི་དག་ལ། །ཆུ་བོ་བསྐམས་གྱུར་འདི་ལ་བདག་གིས་ཅི་ཞིག་ནོངས། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ལ་བཀའ་སྩལ་པ། མོའུ་<line/>
དགལ་གྱི་བུ། ཡི་དྭགས་རྣམས་ལ་ཆུ་བླུད་ཅིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་བཅོམ་ལྡན་འདས་ཀྱི་ལྟར་མཉན་ནས། ཡི་དྭགས་རྣམས་ལ་<line/>
</page>
<page index="540" id="271A">༄༅། །ཆུ་བླུད་པར་བརྩམས་པ་དང༌། ཡི་དྭགས་དེ་རྣམས་ཀྱི་ཁ་ཁབ་ཀྱི་མིག་ཙམ་པོ་དག་བསྐྱེད་པར་མ་ནུས་སོ། །དེ་ནས་བཅོམ་ལྡན་འདས་ཀྱི་རྫུ་འཕྲུལ་གྱིས། དེ་རྣམས་ཀྱི་ཁ་བསྐྱེད་ནས་ཚེ་དང་ལྡན་པ་མོའུ་<line/>
དགལ་གྱི་བུ་ཆེན་པོས་ཆུ་བླུད་པ་དང༌། དེ་རྣམས་སྐོམ་པས་ཉེན་པས་མང་དུ་འཐུང་པས་ལྟོ་རྒྱས་པར་གྱུར་ཏོ། །དེ་ནས་བཅོམ་ལྡན་འདས་ལ་སེམས་དང་བ་བསྐྱེད་ནས་ཤིའོ། །ཞེས་བྱ་བ་ནས་བདེན་པ་མཐོང་ནས་རང་<line/>
གི་གནས་སུ་སོང་ངོ༌། །ཞེས་བྱ་བའི་བར་གོང་མ་བཞིན་དུའོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཡི་དྭགས་འདི་རྣམས་ཀྱིས་<line/>
ལས་ཅི་ཞིག་བགྱིས་ན། དེས་ན་ཡི་དྭགས་རྣམས་སུ་སྐྱེས་ལགས། ལས་ཅི་ཞིག་བགྱིས་ན། དེས་ན། ལྷ་རྣམས་སུ་སྐྱེས་ནས་བདེན་པ་མཐོང་བར་བགྱིས་ལགས་།བཅོམ་ལྡན་འདས་ཀྱིས་བཀའ་སྩལ་པ། དགེ་སློང་<line/>
དག། འདི་དག་ཉིད་ཀྱིས་ལས་རྣམས་བྱས་ཤིང་བསགས་པ་ཚོགས་རྙེད་པ་དག་ནི། ཞེས་བྱ་བ་ནས། ལུས་ཅན་དག་ལ་འབྲས་བུ་འགྱུར། །ཞེས་བྱ་བའི་བར་གོང་མ་བཞིན་དུའོ། །དགེ་སློང་དག །སྔོན་བྱུང་བ།<line/>
བསྐལ་པ་བཟང་པོ་འདི་ཉིད་ལ། སྐྱེ་རྒུའི་ཚེ་ལོ་ཉི་ཁྲི་ཐུབ་པ་ན་སྟོན་པ་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་ཞེས་བྱ་བ་ནས། དེ་ཝཱ་ར་ཎཱ་སིའི་གྲོང་ཁྱེར་ན་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་བར་བརྟེན་ཅིང་བཞུགས་<line/>
སོ། །ཞེས་བྱ་བའི་བར་གོང་མ་བཞིན་དུའོ། །དེའི་ཉན་ཐོས་རྣམས་ཀྱི་དད་པ་ལས་བསླངས་ན་སངས་རྒྱས་དང༌། ཆོས་དང༌། དགེ་འདུན་ལ་བྱ་བ་བྱེད་དོ། །གང་གི་ཚེ་ཡང་དག་པར་རྫོགས་པའི་སངས་རྒྱས་བཅོམ་ལྡན་<line/>
</page>
<page index="541" id="271B">འདས་འོད་སྲུང་གི་བསྟན་པ་རྒྱས་པར་མ་གྱུར་པ་དེའི་ཚེ་དད་པ་འདྲི་བའི་དགེ་སློང་ཡང་ཉུང་བར་གྱུར་ཏོ། །གང་གི་ཚེ་རྒྱས་པར་གྱུར་པ་དེའི་ཚེ། དད་པ་འདྲི་བའི་དགེ་སློང་ཡང་མང་བར་གྱུར་ཏོ། །ཇི་ཙམ་ན་འདུན་ཁང་ཞིག་ན་དགེ་བསྙེན་<line/>
ལྔ་བརྒྱ་འགའ་ཞིག་གི་ཕྱིར་ལྷགས་ཤིང་འདུས་པར་གྱུར་པ་དང༌། དད་པ་འདྲི་བའི་དགེ་སློང་རབ་ཏུ་མང་པོ་དག་དེ་རྣམས་ཀྱི་དྲུང་དུ་དོང་ནས་སྦྱིན་དུ་གཞུག་པར་འདོད་པ་ན། དེ་རྣམས་ཀྱིས་ཀུན་ནས་དཀྲིས་པ་དྲག་པོས་ངག་རྩུབ་པོའི་<line/>
ལས་ཕྱུང་བ། འོད་སྲུང་གི་དགེ་སྦྱོང་འདི་རྣམས་ནི། ཡི་དྭགས་རྣམས་སུ་སྐྱེས་པ་བཞིན་རྟག་ཏུ་ལག་པ་ཟེད་པར་བྱེད་དོ། །ཞེས་སྨྲས་སོ། །དགེ་སློང་དག །ཇི་སྙམ་དུ་སེམས། དགེ་བསྙེན་ལྔ་བརྒྱ་པོ་གང་དག་ཡིན་པ་དེ་དག་ནི།<line/>
ཡི་དྭགས་ལྔ་བརྒྱ་པོ་འདི་དག་ཉིད་ཡིན་ཏེ། གང་ཡང་འདི་རྣམས་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་གི་ཉན་ཐོས་རྣམས་ལ་ཡི་དྭགས་ཀྱི་ཚིག་སྨྲས་པའི་ལས་དེའི་རྣམ་པར་སྨིན་པས་ཚེ་རབས་ལྔ་བརྒྱར་<line/>
ཡི་དྭགས་རྣམས་སུ་སྐྱེས་པར་གྱུར་ཏེ། ད་ལྟའི་བར་དུ་ཡང་ཡི་དྭགས་རྣམས་སུ་སྐྱེས་པ་ཡིན་ནོ། །གང་ཡང་དེ་ལ་སེམས་མངོན་པར་དད་པར་བྱས་པ་དེས་ན། ལྷ་རྣམས་སུ་སྐྱེས་སོ། །གང་ཡང་དག་པར་<line/>
རྫོགས་པའི་སངས་རྒྱས་འོད་སྲུང་ལ་སྐྱབས་སུ་འགྲོ་བ་དང༌། བསླབ་པའི་གཞི་བླངས་པ་དེས་ན་བདེན་པ་མཐོང་བར་བྱས་སོ། །དགེ་སློང་དག །དེ་ལྟ་བས་ན། གཅིག་ཏུ་ནག་པ་རྣམས་ཀྱི་ལས་ཀྱི་རྣམ་པར་སྨིན་པ་<line/>
ནི། གཅིག་ཏུ་ནག་པ་ཡིན་ལ་ཞེས་བྱ་བ་ནས་བརྩལ་བར་བྱ་སྟེ། དགེ་སློང་དག །ཁྱེད་ཅག་གིས་དེ་ལྟ་བུ་ལ་བསླབ་པར་བྱའོ། །ཞེས་དེ་སྐད་ཅེས་བཀའ་སྩལ་ཏོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཆུ་བོ་<line/>
</page>
<page index="542" id="272A">༄༅། །གངྒཱ་ལས་རྒལ་བ་ན། གླང་པོ་ཆེའི་སྟ་སྟངས་ཀྱིས་གཡས་ཕྱོགས་ནས། ཆུ་བོ་གངྒཱ་གཟིགས་པ་དང༌། དགེ་སློང་རྣམས་ཀྱིས་བཅོམ་ལྡན་འདས་ལ་ཞུས་པ།<line/>
བཙུན་པ་བཅོམ་ལྡན་འདས་ཅིའི་སླད་དུ་གཡས་ཕྱོགས་ནས་ཆུ་བོ་གངྒཱ་ལ་གཟིགས་པར་མཛད། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱེད་ཅག་ཆུ་བོ་གངྒཱའི་གླིང་གཞི་ཉན་པར་<line/>
འདོད་དམ། བཅོམ་ལྡན་འདས་ད་དེའི་དུས་ལ་བབ་ལགས་སོ། །བདེ་བར་གཤེགས་པ་ད་དེའི་དུས་ལ་བབ་ལགས་ཏེ། བཅོམ་ལྡན་འདས་ཀྱིས་ཆུ་བོ་གངྒཱ་གླེང་གཞི་གང་ལགས་པ་ཤད་པ་ན། དགེ་<line/>
སློང་རྣམས་ཉན་པར་འགྱུར་ལགས་སོ།། །།འདུལ་བ་གཞི། བམ་པོ་སོ་དགུ་པ། དགེ་སློང་དག །སྔོན་བྱུང་བ་རྒྱལ་པོ་སྨྱུག་སྦམ་ཞེས་བྱ་བ། ཆོས་ཀྱི་རྒྱལ་པོ་ཆོས་དང་ལྡན་པ་ཞིག་བྱུང་<line/>
སྟེ། དེའི་ཡུལ་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་དང་མི་མང་པོས་གང་བ། ཤིང་མེ་ཏོག་དང་འབྲས་བུ་རྟག་པ། ལྷ་རྣམས་དུས་དུས་སུ་ཆར་འབེབས་<line/>
པས། ས་གཞི་ལོ་ཏོག་དང་ལྡན་ཞིང་འཐབ་པ་དང༌། འཐབ་མོ་དང༌། རྩོད་པ་དང༌། འཁྲུག་ལོང་དང༌། ཆོམ་རྐུན་དང༌། མུ་གེ་དང༌། ནད་རྣམས་རབ་ཏུ་ཞི་བར་གྱུར་ལ། མི་རྣམས་རྟག་ཏུ་ཆོས་ལ་<line/>
གཞོལ་བ་ན། ཆོས་ཀྱིས་རྒྱལ་སྲིད་བྱེད་དུ་འཇུག་གོ །ཇི་ཙམ་ན་རྒྱལ་པོ་དེ་སོ་གའི་དུས་ལ་བབ་ནས་ཤིང་རྣམས་ཀྱི་མེ་ཏོག་ཁ་འབུས་ཤིང་ངང་པ་དང༌། ཁྲུང་ཁྲུང་དང༌། རྨ་བྱ་དང༌། ནེ་ཙོ་དང༌། རི་སྐེགས་<line/>
</page>
<page index="543" id="272B">དང༌། ཁུ་བྱུག་དང༌། ཤང་ཤང་ཏེའུ་རྣམས་སྐད་འབྱིན་པའི་ནགས་ཁྲོད་དུ། བཙུན་མོའི་འཁོར་གྱིས་ཡོངས་སུ་བསྐོར་ནས། སྐྱེད་མོས་ཚལ་གྱི་གནས་སུ་སོང་བ་དང༌། ཇི་ཙམ་ན་མི་ལུས་གཉེར་མས་གང་<line/>
བ། མགོ་སྐྱ་བ། ལུས་ཀྱི་ཡན་ལག་རྙིས་པ། དབང་པོ་རྒུད་པ། ཤ་སྐེམ་པ། ཞོ་ཤ་ཆུང་བ་ཞིག་འཁར་བ་ལ་བརྟེན་ནས་གོམ་པ་དལ་བུ་དལ་བུས་འགྲོ་བ་ཞིག་མཐོང་ངོ༌། །དེ་ནས་རྒྱལ་པོས་བློན་པོ་རྣམས་ལ་<line/>
སྨྲས་པ། ཤེས་ལྡན་དག །མི། ལུས་གཉེར་མས་གང་བ། མགོ་སྐྱ་བ་ཞེས་བྱ་བ་ནས། འཁར་བ་ལ་བརྟེན་ནས་འགྲོ་བ་འདི་ཅི་ཞིག་ཡིན་ཞེས་བྱ་བའི་བར་གོང་མ་བཞིན་དུའོ། །དེ་རྣམས་ཀྱིས་སྨྲས་པ། ལྷ། དེ་ནི། འདུ་<line/>
བྱེད་རྣམས་དེངས་པས་རྒས་འཁོགས་པ་ཞེས་བགྱིའོ། །རྒྱལ་པོས་སྨྲས་པ། ཤེས་ལྡན་དག །ང་ལ་ཡང་འདི་ལྟ་བུའི་ཆོས་འབྱུང་བར་འགྱུར་རམ། དེ་རྣམས་ཀྱིས་སྨྲས་པ། ལྷ། ཆོས་འདི་ནི། ཐུན་མོང་ལགས་<line/>
སོ། །དེ་ནས་རྒྱལ་པོ་ཡིད་མི་བདེ་ཞིང་ཆས་པ་དང༌། ཡང༌། མི་སྐྱ་བོ་རྦབ་རྦབ་པོ། ལུས་གས་ཤིང་ཧྲུལ་ཧྲུལ་པོ། ལྟོ་རི་སུལ་ལྟར་འདུག་པ། རྨ་རྣག་གིས་གང་བ། ཡན་ལག་དང་ཉིང་ལག་རྣམས་ལས་འཛག་པ་<line/>
ལྷན་པ་རྣམས་ཀྱིས་དཀྲིས་པ་ཞིག །ཤུགས་རིང་པོ་རིང་པོར་འབྱིན་ཅིང༌། འཁར་བ་ལ་བརྟེན་ནས་འཐེང་ཞིང་འགྲོ་བར་ཆས་པ་མཐོང་ངོ༌། །མཐོང་ནས་ཀྱང་བློན་པོ་རྣམས་ལ་སྨྲས་པ། ཤེས་ལྡན་དག །མི་སྐྱ་བོ་སེང་<line/>
པོ་ཞེས་བྱ་བ་ནས། འཐེང་ཞིང་འགྲོ་བར་ཆས་པ་འདི་ཅི་ཞིག་ཡིན་ཞེས་བྱ་བའི་བར་གོང་མ་བཞིན་དུའོ། །དེ་རྣམས་ཀྱིས་སྨྲས་པ། ལྷ། འདི་ནི། ནད་ཀྱིས་ཐེབས་པ་ཞེས་བགྱིའོ། །རྒྱལ་པོས་སྨྲས་པ། ཤེས་ལྡན་དག་<line/>
</page>
<page index="544" id="273A">༄༅། །ང་ལ་ཡང་འདི་ལྟ་བུའི་ཆོས་འབྱུང་བར་འགྱུར་རམ། བློན་པོ་རྣམས་ཀྱིས་སྨྲས་པ། ལྷ། ཆོས་འདི་ནི། ཐུན་མོང་ལགས་ཏེ། ཉེ་བར་སྤྱོད་པའི་ལས་བགྱིས་པ་རྣམས་ལ་སྔོན་གྱི་ལས་ཀྱི་ཉེས་པས་<line/>
འབྱུང་བར་འགྱུར་རོ། །རྒྱལ་པོས་བསམ་པ། རྣམ་པ་ཐམས་ཅད་དུ་སྡིག་པ་མི་བྱའོ། །སྙམ་དུ་བསམ་ནས་ཆས་པ་དང༌། ཡང་དེས། རས་སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་རྣམས་ཀྱིས་ཁྱོགས་<line/>
བརྒྱན་ནས། གདུགས་དང༌། རྒྱལ་མཚན་དང༌། འཕན་དང༌། དུང་དང༌། རྔ་པ་ཊ་ཧ་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དག་བུན་ལོང་ཞིང་མི་བཞིས་བཏེག་ནས་འགྱོགས་མིས་ནི། སྣ་དྲངས། སྐྱེས་<line/>
བུ་ལག་ན་ཤིང་ཐོགས་པ་དག་ནི། ཕྱི་བཞིན་འབྲང་ཞིང༌། ཀྱི་ཧུད་ཕ། ཀྱི་ཧུད་སྡུག་པ། ཀྱི་ཧུད་སྤུན། ཀྱི་ཧུད་ཇོ་བོ་ཞེས་ཀུན་ཏུ་དུད་མོའི་སྒྲ་འདོན་པ་མཐོང་ངོ༌། །མཐོང་ནས་ཀྱང་བློན་པོ་རྣམས་ལ་སྨྲས་པ། ཤེས་ལྡན་དག །<line/>
རས་སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་རྣམས་ཀྱིས་ཁྱོགས་བརྒྱན་ཅིང་ཞེས་བྱ་བ་ནས། དུད་མོའི་སྒྲ་འདོན་པ་འདི་ཅི་ཞིག་ཡིན་ཞེས་བྱ་བའི་བར་གོང་མ་བཞིན་དུའོ། །བློན་པོ་རྣམས་ཀྱིས་སྨྲས་<line/>
པ། ལྷ། འདི་ནི། གུམ་པ་ཞེས་བགྱིའོ། །རྒྱལ་པོས་སྨྲས་པ། ཤེས་ལྡན་དག །ང་ལ་ཡང་འདི་ལྟ་བུའི་ཆོས་འབྱུང་བར་འགྱུར་རམ། དེ་རྣམས་ཀྱིས་སྨྲས་པ། ལྷ། ཆོས་འདི་ནི་ཐུན་མོང་ལགས་སོ། །དེ་ནས་རྒྱལ་<line/>
པོས། རྒས་པ་དང༌། ནད་པ་དང༌། ཤི་བ་ཡང་དག་པར་མཐོང་ནས་ཡིད་བྱུང་སྟེ། བདག་གིས་ཀྱང་འདི་ལྟ་བུའི་ལོངས་སྤྱོད་རྣམས་སྤང་དགོས་སོ། །སྙམ་ནས། སླར་ལོག་སྟེ་མྱ་ངན་གྱི་ཁང་པར་ཞུགས་ནས་འདུག་<line/>
</page>
<page index="545" id="273B">གོ །དེའི་ཡུལ་ན་བྲམ་ཟེ་དུས་དཔོག་ཅེས་བྱ་བ། ཕྱུག་པ། ནོར་མང་བ། ལོངས་སྤྱོད་ཆེ་བ་ཞིག་ཡོད་དེ། དེ་ཇི་ལྟར་རྒྱལ་པོས་རྒས་པ་དང༌། ནད་པ་དང༌། ཤི་བ་མཐོང་སྟེ། ཡིད་བྱུང་ནས་མྱ་ངན་གྱི་ཁང་པར་ཞུགས་<line/>
ནས་འདུག་པ་ཐོས་སོ། །ཐོས་ནས་ཀྱང་བྲམ་ཟེ་བརྒྱ་སྟོང་དུ་མས་ཡོངས་སུ་བསྐོར་ཅིང༌། ཤིང་རྟ་རྟ་རྒོད་མ་དང་ལྡན་པ་ཐམས་ཅད་ནས་དཀར་བའི་ནང་དུ་ཞུགས་ཏེ། གསེར་གྱི་འཁར་བ་དང༌། རིལ་བ་སྤྱི་བླུགས་<line/>
ཐོགས་ནས། རྒྱལ་པོ་སྨྱུག་སྦམ་གང་ན་བ་དེར་སོང་སྟེ་ཕྱིན་པ་དང༌། རྒྱལ་པོ་ལ་བློན་པོ་རྣམས་ཀྱིས་སྨྲས་པ། ལྷ། བྲམ་ཟེ་དུས་དཔོག་ཆབ་སྒོ་ན་མཆིས་སོ། །དེ་ནས་རྒྱལ་པོ་ཕྱིར་བྱུང་ནས། དཀོར་ཁང་དུ་འདུག་པ་དང༌།<line/>
བྲམ་ཟེ་དུས་དཔོག་གིས། རྒྱལ་བ་དང་ཚེ་སྤེལ་བ་དག་བྱས་ཏེ་འདུག་ནས་སྨྲས་པ། ལྷ། ཅིའི་སླད་དུ་ཐུགས་ངན་གྱི་ཁང་པར་ཞུགས་ཏེ་བཞུགས། རྒྱལ་པོས། ཇི་ལྟར་གྱུར་པ་ཐམས་ཅད་བྲམ་ཟེ་དུས་དཔོག་ལ་རྒྱས་<line/>
པར་སྨྲས་པ་དང༌། དེས་སྨྲས་པ། ལྷ། འཇིག་རྟེན་ནི། རང་གི་ལས་ཀྱི་འབྲས་བུ་ལ་སྤྱོད་པ་ལགས་པས། འདི་ལ་ཐུགས་ངན་བགྱིར་མ་མཆིས་སོ། །སེམས་ཅན་ལེགས་པའི་ལས་བགྱིད་པ་རྣམས་ཀྱང་མཆིས་<line/>
ཉེས་པའི་ལས་བགྱིད་པ་རྣམས་ཀྱང་མཆིས། གཉི་གའི་ལས་བགྱིད་པ་ཡང་མཆིས་ཏེ། འཁོར་ལོ་སྒྱུར་བ་རྣམས་ནི། རྟག་ཏུ་ལས་ལེགས་པ་བགྱིད་དེ། གུམ་ན་ཡང་ལྷ་རྣམས་སུ་སྐྱེ་བར་འགྱུར་རོ། །ལྷ་<line/>
ཡང་འཁོར་ལོས་བསྒྱུར་བ་ལགས་ཏེ། མིའི་བདེ་བ་ཁྱད་པར་དུ་འཕགས་པ་བསྟར་ནས། ལྷའི་བདེ་བ་ཡང་ཉམས་སུ་བསྟར་བར་འགྱུར་མོད་ཀྱི། ལྷ། འོན་ཀྱང་མཐོ་རིས་ཀྱི་ཐེམ་སྐས་སུ་གྱུར་པ་མཆོད་སྦྱིན་<line/>
</page>
<page index="546" id="274A">༄༅། །ལ་བརྩོན་པར་མཛོད་ཅིག །དེ་ནས་རྒྱལ་པོས་བློན་པོ་རྣམས་ལ་བསྒོ་བ། ཤེས་ལྡན་དག །ཡུལ་ཐམས་ཅད་དུ་དྲིལ་སྒྲོག་བཅུག་སྟེ། རྒྱལ་པོ་གཏན་པ་མེད་པའི་མཆོད་སྦྱིན་བྱེད་ཀྱི།<line/>
ཁྱེད་ཤོག་ལ་ལོངས་སྤྱོད་ཅིག་ཅེས་སྒོས་ཤིག །དེ་ནས་རྒྱལ་པོས་སྦྱིན་པའི་ཁང་པ་རྩིག་ཏུ་བཅུག་ནས། ཟས་འདོད་པ་རྣམས་ལ་ཟས། བཏུང་བ་འདོད་པ་རྣམས་ལ་བཏུང་བ་བྱིན་ནོ། །དེར་འབྲས་ཁུ་དབོ་བའི་<line/>
དོང་དག་བྱས་ནས། དེར་དྲན་པོ་དག་བླུགས་པ་དང༌། བསིལ་བར་གྱུར་པས་མ་དྲོས་པ་མ་དྲོས་པ་ཞེས་བྱ་བར་གྲགས་སོ། །དེའི་འབྲས་ཁུ་དང༌། འབྲས་བཀྲུས་པའི་ཁུ་བ་ལོ་བཅུ་གཉིས་ཚང་བར་བཀང་བས་ལུད་<line/>
པར་གྱུར་པའི་ཁ་དེ་ནས་འབབ་ཆུར་བབ་པས། འབྲས་ཁུའི་ཆུ་འབྲས་ཁུའི་ཆུ་ཞེས་བྱ་བར་གྲགས་སོ། །སྡོམ་ལ། གཞོན་ནུ་བསྐྱེད་དང་གླང་ཆེན་སྒྲ། དཔུང་རྒྱལ་ལྡན་དང་ནོར་བུ་ཅན། སཱ་ལ་སྟོབས་དང་སཱ་ལའི་<line/>
སྟོབས། །གསེར་བྲེ་དང་ནི་གནས་བཅས་དང༌། །ཐུག་པ་དང་ནི་མཉན་ཡོད་དང༌། །མ་དྲོས་གྲོང་ཁྱེར་བིན་དུ་དང༌། །ཡངས་པ་ཅན་ནི་ཐ་མ་ཡིན། །དེ་ནས་བཅོམ་ལྡན་འདས་ཡུལ་གཞོན་ནུ་བསྐྱེད་པར་གཤེགས་<line/>
ནས། གཞོན་ནུ་བསྐྱེད་པར་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། །ཕྱོགས་འདིར་རྒྱལ་པོ་གསོ་སྦྱོང་འཕགས་ཞེས་བྱ་བ་བཙས་ནས་འདི་ཉིད་དུ་ཆེན་པོར་གྱུར་ཏོ། །དེས་ན་གྲོང་ཁྱེར་ཡང་<line/>
གཞོན་ནུ་བསྐྱེད་པ་ཞེས་བྱ་བར་གྲགས་སོ། །ཀྲུང་ཀྲུང་སྒྲ་ཅན་དུ་གཤེགས་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཀྲུང་ཀྲུང་སྒྲ་འདིར་རྒྱལ་པོ་<line/>
</page>
<page index="547" id="274B">གསོ་སྦྱོང་འཕགས་ཀྱི་གླང་པོ་ཆེ་དམ་པས་ཀྲུང་ཀྲུང་ཞེས་བྱ་བའི་སྐད་ཕྱུང་བས། ཀྲུང་ཀྲུང་ཅན་ཞེས་བྱ་བར་གྲགས་སོ། །དཔུང་རྒྱན་ལྡན་དུ་གཤེགས་ནས། དཔུང་རྒྱན་ལྡན་གྱི་ཕྱོགས་ཤིག་ཏུ་འཛུམ་པ་<line/>
མཛད་དོ་ཞེས་བྱ་བ་ནས། སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །ནོར་བུ་ཅན་དུ་གཤེགས་ནས། ནོར་བུ་ཅན་དུ་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ནོར་བུ་ཅན་འདིར་<line/>
བྱང་ཆུབ་སེམས་དཔས་ནོར་བུ་མང་པོའི་མཆོད་སྦྱིན་བྱས་པས་ནོར་བུ་ཅན་ཞེས་བྱ་བར་གྲགས་སོ། །སཱ་ལའི་སྟོབས་སུ་གཤེགས་ནས། སཱ་ལའི་སྟོབས་ཀྱི་ཕྱོགས་ཤིན་ཏུ་འཛུམ་པ་མཛད་ནས་ཞེས་བྱ་བ་ནས་སངས་<line/>
རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །གསེར་གྱི་བྲེར་གཤེགས་ནས། ཀུན་དགའ་བོ། གསེར་གྱི་བྲེ་འདིར་བྱང་ཆུབ་སེམས་དཔས་གསེར་མང་པོ་མཆོད་སྦྱིན་བྱས་པས། ད་དུང་ཡང་བྲམ་ཟེ་རྣམས་<line/>
གསེར་བྲེས་འཇལ་ཞིང་འགྱེད་པས། གསེར་གྱི་བྲེ་གསེར་གྱི་བྲེ་ཞེས་བྱ་བར་གྲགས་སོ། །གནས་བཅས་སུ་གཤེགས་ནས། གནས་བཅས་སུ་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ།<line/>
གནས་བཅས་འདིར་རྒྱལ་པོ་གསོ་སྦྱོང་འཕགས་ཞེས་བྱ་བ་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་དང་མི་མང་པོས་གང་བ་ན་རྒྱལ་སྲིད་བྱེད་དུ་འཇུག་གོ། །དེ་དུས་གཞན་<line/>
ཞིག་ནི་སྤྱི་བོར་ཤ་རྨེན་འཇམ་ཞིང་ཤིན་ཏུ་འཇམ་པ་ཞིག་སྐྱེས་ཏེ། དཔེར་ན་ཤིང་བལ་གྱི་འདབ་མའམ། རས་བལ་གྱི་འདབ་མ་བཞིན་དུ་ཅུང་ཟད་ཀྱང་གནོད་པ་སྐྱེད་པར་མི་བྱེད་དོ། །དེ་ཡོངས་སུ་སྨིན་<line/>
</page>
<page index="548" id="275A">༄༅། །ནས་བརྟོལ་བ་ལས་གཞོན་ནུ་ཞིག་བྱུང་ནས་གཟུགས་བཟང་བ་མཛེས་པ། བལྟ་ན་སྡུག་པ། ལྤགས་པའི་མདོག་གསེར་འདྲ་བ་ཞེས་བྱ་བ་ནས། ཡན་ལག་ཐམས་ཅད་དང་ལྡན་པ་ཞེས་<line/>
བྱ་བའི་བར་གོང་མ་བཞིན་དུའོ། །སྤྱི་བོ་སྐྱེས་སྤྱི་བོ་སྐྱེས་ཞེས་བྱ་བར་གྲགས་སོ། །རྒྱལ་པོ་གསོ་སྦྱོང་འཕགས་ཀྱིས་གཞོན་ནུ་བྱུང་མ་ཐག་ཏུ། བཙུན་མོའི་འཁོར་དྲུག་ཁྲིའི་ནང་དུ་བཀྲི་བ་དང༌། མཐོང་མ་<line/>
ཐག་ཏུ་བཙུན་མོ་དེ་ཐམས་ཅད་ཀྱི་ནུ་མ་ལས་འོ་མ་ཟགས་ནས་སོ་སོ་ནས་སྨྲས་པ། ང་ལས་ནུ་ང་ལས་ནུ་ཞེས་སྨྲས་པས། ང་ལས་ནུ་ང་ལས་ནུ་ཞེས་བྱ་བར་གྲགས་སོ། །དེ་ལ་ཁ་ཅིག་གིས་ནི། སྤྱི་བོ་<line/>
སྐྱེས། ཁ་ཅིག་གིས་ནི། ང་ལས་ནུ་ཞེས་བྱ་བར་ཤེས་སོ། །གཞོན་ནུ་ང་ལས་ནུ་ཡུལ་ཞིག་ཏུ་སོང་བ་དང༌། རྒྱལ་པོ་གསོ་སྦྱོང་འཕགས་ན་བར་གྱུར་ནས། དེ་རྩ་བ་དང༌། སྡོང་བུ་དང༌། ལོ་མ་དང༌། མེ་<line/>
ཏོག་དང༌། འབྲས་བུའི་སྨན་གྱིས་བཀུར་སྟི་བྱས་ཀྱང་དེ་སླར་ཐུ་བར་གྱུར་ནས། དེས་བློན་པོ་རྣམས་ལ་བསྒོ་བ། ཤེས་ལྡན་དག་མྱུར་དུ་གཞོན་ནུ་ལ་རྒྱལ་སྲིད་ཀྱི་དབང་བསྐུར་བས། དབང་སྐུར་ཅིག །<line/>
ལྷ་བཀའ་བཞིན་འཚལ་ཞེས་ནས་བློན་པོ་རྣམས་ཀྱིས་ཕོ་ཉས་བཏང་ནས་རྒྱལ་པོ་གསོ་སྦྱོང་འཕགས་སྙུང་བར་གྱུར་ནས། དེས་བཀའ་སྩལ་པ། གཞོན་ནུ་སྤྱན་དྲོངས་ལ་རྒྱལ་སྲིད་ཀྱི་དབང་བསྐུར་བ་ཉམས་<line/>
སུ་མྱོང་བར་གྱིས་ཤིག་ཅེས་བྱུང་གི། དེ་བས་ན། གཞོན་ནུ་མྱུར་དུ་གཤེགས་པའི་རིགས་སོ་ཞེས་སྤྲིང་ངོ༌། །དེ་ཆས་པ་ན། རྒྱལ་པོ་གསོ་སྦྱོང་འཕགས་ཤིའོ། །དེ་ནས་ཡང་བློན་པོ་རྣམས་ཀྱིས།<line/>
</page>
<page index="549" id="275B">ཡང་དེ་ལ་ཕོ་ཉ་བཏང་སྟེ། གཞོན་ནུ་ཁྱོད་ཀྱི་ཡབ་ནོངས་ཀྱི། གཤེགས་ཏེ་རྒྱལ་སྲིད་བཞེས་སུ་གསོལ་ཞེས་སྤྲིང་བ་དང༌། གཞོན་ནུ་ང་ལས་ནུས་བསམ་པ། བདག་གི་ཡབ་ནི་ནོངས་ན། བདག་དེར་ཅི་སྟེ་འགྲོ་སྙམ་དུ་<line/>
བསམ་ནས། དེ་ཉིད་ན་འདུག་པ་དང༌། ཡང་བློན་པོ་རྣམས་འདུས། བློན་པོའི་གཙོ་བོ་ཕོ་ཉར་བཏང་ནས། དེ་སོང་སྟེ་སྨྲས་པ། གཞོན་ནུ་གཤེགས་པ་ལ་རྒྱལ་སྲིད་བཞེས་སུ་གསོལ། །དེས་སྨྲས་པ། གལ་ཏེ་<line/>
བདག་གིས་ཆོས་བཞིན་གྱིས་རྒྱལ་སྲིད་འཐོབ་ན། འདི་ཉིད་དུ་རྒྱལ་སྲིད་ཀྱི་དབང་བསྐུར་བ་འོང་བར་འགྱུར་རོ། །བློན་པོ་རྣམས་ཀྱིས་སྤྲིང་བ། ལྷ། རྒྱལ་སྲིད་ཀྱི་དབང་བསྐུར་བ་ལ་ནི། མང་དུ་འཚལ་ཏེ། རིན་པོ་ཆེའི་<line/>
གཅལ་དང༌། སེང་གེའི་ཁྲི་དང༌། གདུགས་དང༌། ཅོད་པན་དང༌། དབུ་རྒྱན་གྱིས་ཕོ་བྲང་གི་ནང་དུ་རྒྱལ་སྲིད་དུ་དབང་བསྐུར་འཚལ་ལོ། །དེ་བས་ན། གཞོན་ནུ་འདི་ཉིད་དུ་གཤེགས་པའི་རིགས་སོ། །དེས་སྨྲས་<line/>
པ། གལ་ཏེ་བདག་གིས་ཆོས་བཞིན་གྱིས་རྒྱལ་སྲིད་འཐོབ་པར་འགྱུར་ན། ཐམས་ཅད་འདི་ཉིད་དུ་འོང་གྲང༌། གཞོན་ནུ་ང་ལས་ནུའི་མདུན་ནས་འགྲོ་བ་གནོད་སྦྱིན་ལྷ་གནས་ཞེས་བྱ་བ་དེས། རིན་པོ་ཆེའི་གཅལ་<line/>
དང༌། སེང་གེའི་ཁྲི་དེ་ཉིད་དུ་བླངས་སོ། །ཕོ་བྲང་ན་གནས་པ་རྣམས་ཀྱིས་ཀྱང་གདུགས་དང༌། ཅོད་པན་དང༌། དབུ་རྒྱན་ཁྱེར་ཏེ་རང་ལྷགས་ཏེ། ཕོ་བྲང་ན་གནས་པ་རང་ལྷགས་ཤིང་རང་ལྷགས་པས།<line/>
གནས་བཅས་གནས་བཅས་ཞེས་བྱ་བར་གྲགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་མཉན་ཡོད་གང་ན་བ་དེར་འདོང་ངོ༌། །བཙུན་པ། བཀའ་<line/>
</page>
<page index="550" id="276A">༄༅། །བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། དེ་ནས་བཅོམ་ལྡན་འདས་མཉན་ཡོད་ནས་རྒྱུ་ཞིང་གཤེགས་པ་དང༌། ཇི་ཙམ་ནས་ཕྱོགས་ཤིག་<line/>
ན། བྲམ་ཟེ་ཞིག་ཟན་མ་ཟོས་པར་ཞིང་རྨེད་པ་ན། དེའི་ཆེད་དུ་བུ་མོ་ཞིག་ཐུག་པ་ཁྱེར་ཏེ་འོངས་སོ། །བཅོམ་ལྡན་འདས་ཀྱང་ཕྱོགས་དེ་ཉིད་དུ་གཤེགས་སོ། །དེ་ནས་བྲམ་ཟེ་དེས། སངས་རྒྱས་བཅོམ་ལྡན་འདས་<line/>
སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་རི་བོ་<line/>
འགྲོ་བ་ལྟར་ཀུན་ནས་བཟང་བ་མཐོང་ངོ༌། །མཐོང་མ་ཐག་ཏུ་ཡང་དེ་བཅོམ་ལྡན་འདས་ལ་དད་པ་སྐྱེས་ཏེ། ཇི་ལྟར་དགེ་བའི་རྩ་བ་བསགས་པའི་སེམས་ཅན་ལ་ཐོག་མར་སངས་རྒྱས་མཐོང་བ་དེ་ལྟར་ནི། ལོ་བཅུ་<line/>
གཉིས་སུ་ཞི་གནས་གོམས་པར་བྱས་པ་ལ་སེམས་ལས་སུ་རུང་བ་སྐྱེ་བ་དང༌། བུ་མེད་པ་བུ་རྙེད་པ་དང༌། དབུལ་པོས་ནོར་གྱི་གཏེར་མཐོང་བ་དང༌། རྒྱལ་སྲིད་ལ་དགའ་བ་རྒྱལ་སྲིད་ཀྱི་དབང་བསྐུར་བ་ནི། དེ་ལྟ་<line/>
མ་ཡིན་ནོ། །དེས་ཐུག་པ་དེ་ཁྱེར་ཏེ་མྱུར་བར་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། འདི་ནི། ཐུག་པ་ལགས་ཏེ། གལ་ཏེ་ཤེས་ལྡན་<line/>
གོའུ་ཏ་མ་བདག་ལ་ཐུགས་བརྩོན། །འཇམ་གསོལ་ཅིག །དེ་ནས་བཅོམ་ལྡན་འདས་ཀྱིས་བྲམ་ཟེ་དེ་ལ་ཁྲོན་པ་རྙིང་པ་ཞིག་བསྟན་ནས། བྲམ་ཟེ་ཁྱོད་ཀྱིས་གལ་ཏེ་ཡོངས་སུ་བཏང་ན། ཁྲོན་པ་རྙིང་པ་འདིར་<line/>
</page>
<page index="551" id="276B">ལུགས་ཤིག །དེས་ཁྲོན་པ་རྙིང་པ་དེར་བླུགས་སོ། །དེས་ཁྲོན་པ་དེར་བླུགས་པ་དང༌། འདི་ལྟར། ཡང་སངས་རྒྱས་རྣམས་ཀྱི་སངས་རྒྱས་ཀྱི་མཐུ་དང༌། ལྷ་རྣམས་ཀྱི་ལྷའི་མཐུས་ཁྲོན་ལ་རྙིང་པ་དེ་ཐུག་པས་གང་ནས་<line/>
རླངས་པ་འཐུལ་ཞིང་འདུག་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་བྲམ་ཟེ་དེ་བོས་ནས། བྲམ་ཟེ་ཐུག་པ་བྲིམས་ཤིག །དེས་བྲིམ་པར་བརྩམས་པ་ན། བཅོམ་ལྡན་འདས་ཀྱིས། ཇི་ལྟར་དགེ་འདུན་ཐམས་<line/>
ཅད་ཀྱིས་འཐུངས་ཀྱང༌། ཁྲོན་པ་རྙིང་པ་དེ་བཞིན་དུ་ཐུག་པས་གང་ན་རླངས་པ་འཐུལ་ཞིང་འདུག་པར་འགྱུར་པ་དེ་ལྟར་བྱིན་གྱིས་བརླབས་སོ། །དེ་ནས་བྲམ་ཟེ་དེ་ལྷག་པར་ཡང་མངོན་པར་དད་པར་གྱུར་ཏེ།<line/>
བཅོམ་ལྡན་འདས་ཀྱི་ཞབས་ལ་ཕྱག་བྱས་ཏེ། ཆོས་མཉན་པའི་ཕྱིར་སྤྱན་སྔ་ན་འདུག་པ་དང༌། བཅོམ་ལྡན་འདས་ཀྱིས་དེའི་བསམ་པ་དང༌། བག་ལ་ཉལ་དང༌། ཁམས་དང་རང་བཞིན་མཁྱེན་ནས། དེ་དང་<line/>
འདྲ་བར་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པར་མཛད་པས་ཞེས་བྱ་བ་ནས་ཐོག་མ་མེད་པའི་དུས་ན་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་<line/>
ཤེས་ཀྱི་རྡོ་རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་ཏེ། བཙུན་པ། བདག་ནི། འཕགས་སོ་ཞེས་བྱ་བའི་བར་གོང་མ་བཞིན་དུའོ། །བདག་ནི། བཅོམ་ལྡན་འདས་དང༌། ཆོས་དང་<line/>
དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། །དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྔོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །<line/>
</page>
<page index="552" id="277A">༄༅། །དེ་ནས་བྲམ་ཟེ་དེ་ཚོང་པ་ཁེ་སྦོགས་རྙེད་པ་ལྟ་བུ་དང༌། ཞིང་པ་ལོ་ཏོག་ལེགས་པ་ལྟ་བུ་དང༌། དཔའ་བོ་གཡུལ་ངོར་རྒྱལ་བ་ལྟ་བུ་དང༌། ནད་པ་ནད་ཐམས་ཅད་ལས་<line/>
ཐར་པར་ལྟ་བུར་གྱུར་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ། རྗེས་སུ་ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ། བཅོམ་ལྡན་<line/>
འདས་ཀྱི་སྤྱན་སྔ་ནས་སོང་ངོ༌། །ཇི་ཙམ་ན་ཞིང་དྲུང་དུ་ཕྱིན་པ་དང༌། ཞིང་དེ་ལ་གསེར་གྱི་ནས་ཤ་སྟག་སྐྱེས་པར་མཐོང་ངོ༌། །མཐོང་ནས་ཀྱང་ཡ་མཚན་སྐྱེས་ནས་མིག་བགྲད་དེ་ཚིགས་སུ་བཅད་<line/>
པས་སྨྲས་པ། ཀྱེ་མ་ཡོན་ཏན་རང་བཞིན་ཞིང༌། །ཉེས་ཀུན་རྣམ་པར་སྤངས་པ་ལ། །བདག་གིས་དེ་རིང་ས་བོན་བཏབ། །དེ་རིང་ཉིད་དུ་འབྲས་བུ་ཐོབ། །དེ་ནས་བྲམ་ཟེ་དེ། རིངས་པ་རིངས་པར་རྒྱལ་པོའི་དྲུང་<line/>
དུ་སོང་ནས་སོན་པ་དང༌། རྒྱལ་བ་དང༌། ཚེ་སྤེལ་བ་དག་བྱས་ནས། རྒྱལ་པོ་ལ་སྨྲས་པ། ལྷ་བདག་གིས་སྲང་ནས་སྩལ་པ་དེ་ནས་གསེར་ཤ་སྟག་ཏུ་གྱུར་གྱི། དེ་ལ་སྤྱན་པ་ཞིག་བསྐོ་བར་གསོལ་།<line/>
རྒྱལ་པོས་སྤྱན་པ་བསྐོས་ཏེ་བཏང་བ་དང༌། བྲམ་ཟེས་ཕུང་པོར་བྱས་ཏེ་བགོས་པ་ལས། རྒྱལ་པོའི་སྐལ་བ་ནས་ཐ་མལ་པར་གྱུར་པས། སྤྱན་གྱིས་རྒྱལ་པོ་ལ་རིག་པར་བྱས་པ་དང༌། རྒྱལ་པོས་བསྒོ་<line/>
བ། ཡང་བགོས་ཤིག །ཡང་བགོས་པ་དང༌། དེ་བཞིན་དུ་རྒྱལ་པོའི་སྐལ་བ་ནི། ནས་ཐ་མལ་པར་གྱུར་ནས། དེ་ལྟར་ལན་བདུན་གྱི་བར་དུ་བགོས་ན། དེ་ཁོ་ན་བཞིན་དུ་ནས་སུ་གྱུར་པ་དང༌། རྒྱལ་<line/>
</page>
<page index="553" id="277B">བོ་ངོ་མཚར་སྐྱེས་ནས། དེ་བདག་ཉིད་སོང་སྟེ་བལྟས་ན། དེ་བཞིན་དུ་གྱུར་ནས། དེས་བྲམ་ཟེ་དེ་ལ་སྨྲས་པ། བྲམ་ཟེ། འདི་ནི། ཁྱོད་ཀྱི་བསོད་ནམས་ལས་སྐྱེས་པ་ཡིན་གྱི། རྒྱལ་པོའི་སྐལ་བ་ཐོང་ལ། ཁྱོད་ཀྱིས་<line/>
ཅི་དཔགས་པ་དེ་ཁོ་བོ་ལ་བྱིན་ཅིག །དེ་ནས་བྲམ་ཟེ་དེ་ཤིན་ཏུ་མགུ་བས་ཅི་བྱིན་པ་དེ་དག་གསེར་གྱི་ནས་ཤ་སྟག་ཏུ་གྱུར་ཏེ། །དེ་ནས་བཅོམ་ལྡན་འདས་གཤེགས་པ་དང༌། ཇི་ཙམ་ན་ཕྱོགས་གཞན་ཞིག་ན། ཞིང་པ་<line/>
སྐྱ་བོ་རྦབ་རྦབ་བོ། །རྐང་པ་དང་ལག་པ་སེར་ག་བྱུང་བ། ཤ་ནའི་རས་ཀྱི་སྨད་གཡོགས་གྱོན་པ་ལྔ་བརྒྱ་ཞིང་རྨེད་དོ། །རྨོན་པ་དེ་དག་ཀྱང་ལྕག་གཟེར་བུ་ཅན་གྱིས་བཞུས་པས། ལུས་སྨས་ཤིང་རྨ་བྱུང་བས་<line/>
རྣག་འཛག་ལ། སྡམ་པ་འདོན་བཞིན་ཞིང་རྨེད་དོ། །ཞིང་པ་དེ་རྣམས་ཀྱིས། སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱས་བཟང་པོ་བརྒྱད་ཅུས་<line/>
མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་རི་བི་འགྲོ་བ་ལྟར་ཀུན་ནས་བཟང་བ་མཐོང་ངོ་ཞེས་བྱ་བ་ནས། དགེ་བའི་རྩ་བ་བསགས་པའི་སེམས་ཅན་<line/>
རྣམས་ལ་ཐོག་མར་སངས་རྒྱས་མཐོང་བ་ནི་ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་གང་ན་བ་དེར་དོང་བ་དང༌། བཅོམ་ལྡན་འདས་ཀྱིས། རྒྱང་རིང་པོ་ཁོ་ན་ནས་ཞིང་པ་རྣམས་འོང་བ་<line/>
གཟིགས་སོ། །གཟིགས་ནས་ཀྱང་གདུལ་བའི་དོན་དུ་ལམ་ལས་བཟུར་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་ཞིང་པ་དེ་རྣམས་ཀྱིས་བཅོམ་ལྡན་འདས་ཀྱི་<line/>
</page>
<page index="554" id="278A">༄༅། །ཞབས་གཉིས་ལ་མགོ་བོས་ཕྱག་བྱས་ཏེ། ཕྱོགས་གཅིག་ཏུ་འདུག་གོ། །དེ་ནས་བཅོམ་ལྡན་འདས་ཀྱིས་ཞིང་པ་དེ་རྣམས་ཀྱིས་བསམ་པ་དང༌། བག་ལ་ཉལ་དང༌། ཁམས་དང་རང་བཞིན་<line/>
མཁྱེན་ནས་དེ་དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དོ་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་<line/>
ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ལྡན་ནས། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། དེ་རྣམས་ཀྱིས་བདེན་པ་མཐོང་ནས་ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ག་ལ་བ་དེ་<line/>
ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། ལེགས་པར་གསུངས་པའི་ཆོས་འདུལ་བ་ལ་བདག་ཅག་རབ་ཏུ་འབྱུང་བ་དང་བསྙེན་པར་རྫོགས་པ་དགེ་སློང་གི་<line/>
དངོས་པོ་འཐོབ་པ་ལྟ་ན། བདག་ཅག །བཅོམ་ལྡན་འདས་ཀྱིས་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས་དེ་རྣམས་དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་ངོ་ཞེས་བྱ་བ་ནས།<line/>
སངས་རྒྱས་དགོངས་པས་ལུས་གཟུགས་པ་བཀབ་པར་གྱུར། ཅེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཀྱིས་དེ་རྣམས་ལ་གདམས་ངག་བྱིན་ནས། དེ་རྣམས་ཀྱིས་འབད་པ་དང༌། རྩལ་བ་དྲག་<line/>
པོ་ཞེས་བྱ་བ་ནས་མངོན་དུ་སྨྲ་བར་བྱ་བར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །གླང་དེ་དག་ཀྱང་གཉའ་ཤིང་དང༌། རུ་ཐག་བཅད་ནས། བཅོམ་ལྡན་འདས་གང་ན་བ་དེར་དོང་སྟེ་ལྷགས་ནས། བཅོམ་<line/>
</page>
<page index="555" id="278B">ལྡན་འདས་ལ་ཀུན་ནས་བསྐོར་ནས་འདུག་པ་དང༌། བཅོམ་ལྡན་འདས་ཀྱིས། དེ་རྣམས་ལ་ཚིག་གསུམ་གྱི་ཆོས་བཤད་པ་ཞེས་བྱ་བའི་བར་གོང་མ་བཞིན་དུ་སྟེ། དཔེར་ན། ཆུ་བོ་གངྒཱ་བརྒལ་ཏེ་གཤེགས་པ་ན།<line/>
ངང་པ་དང༌། ཉ་དང༌། རུས་སྦལ་རྣམས་ཀྱིས་བདེན་པ་མཐོང་ནས་རང་གི་གནས་སུ་སོང་བ་བཞིན་ནོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ།<line/>
བཙུན་པ། སྔོན་ཞིང་པ་བགྱིད་བགྱིད་པའི་དགེ་སློང་འདི་དག་གིས་ལས་ཅི་ཞིག་བགྱིས་ན། ལས་དེས་ཞིང་པར་གྱུར། བཅོམ་ལྡན་འདས་ཀྱིས་བསྟན་པ་ལ་རབ་ཏུ་བྱུང་སྟེ། ཉོན་མོངས་པ་ཐམས་ཅད་སྤངས་ནས་དགྲ་བཅོམ་<line/>
པ་མངོན་སུམ་དུ་བགྱིས་ལགས། སྔོན་གླང་བགྱིད་བགྱིད་པའི་ལྷའི་བུ་འདི་དག་གིས་ཀྱང་ལས་ཅི་ཞིག་བགྱིས་ན། དེས་ན་གླང་རྣམས་སུ་སྐྱེས་ཤིང་བདེན་པ་མཐོང་བར་བགྱིས་ལགས། བཅོམ་ལྡན་འདས་ཀྱིས་<line/>
བཀའ་སྩལ་པ། དགེ་སློང་དག། འདི་དག་ཉིད་ཀྱིས་ལས་རྣམས་བྱས་ཤིང་བསགས་པ་ཚོགས་རྙེད་པ་ཞེས་བྱ་བ་ནས། ལུས་ཅན་དག་ལ་འབྲས་བུར་འགྱུར། །ཞེས་བྱ་བའི་བར་གོང་མ་བཞིན་དུའོ། །དགེ་སློང་དག །སྔོན་<line/>
བྱུང་བ། བསྐལ་པ་བཟང་པོ་འདི་ཉིད་ལ་སྐྱེ་རྒུའི་ཚེ་ལོ་ཉི་ཁྲི་ཐུབ་པ་ན། སྟོན་པ་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་ཞེས་བྱ་བ་ནས། དེ་ཝཱ་ར་ཎཱ་སིའི་གྲོང་ཁྱེར་ན་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་བར་བརྟེན་ཅིང་བཞུགས་<line/>
སོ། །ཞེས་བྱ་བའི་བར་གོང་མ་བཞིན་དུའོ། །དེའི་བསྟན་པ་ལ་ཞིང་པ་ལྔ་བརྒྱ་པོ་འདི་རྣམས་རབ་ཏུ་བྱུང་བར་གྱུར་ཏེ། དེ་ན་འདི་དག་གིས་མ་བཀླགས། མ་བཏོན། ཡིད་ལ་བྱ་བ་གོམས་པར་མ་བྱས་སོ། །འོན་ཀྱང་དད་པས་<line/>
</page>
<page index="556" id="279A">༄༅། །བྱིན་པ་ཟོས་ཤིང་ཟོས་ནས་འདུ་འཛི་ལ་ཆགས་ཏེ། ལེ་ལོས་དུས་འདས་པར་བྱས་སོ། །དགེ་སློང་དག །ཇི་སྙམ་དུ་སེམས། དགེ་སློང་ལྔ་བརྒྱ་པོ་གང་ཡིན་པ་དེ་ནི། ཞིང་པ་ལྔ་བརྒྱ་<line/>
པོ་འདི་དག་ཉིད་ཡིན་ནོ། །གཙུག་ལག་ཁང་གི་བདག་པོ་གང་ཡིན་པ་དེ་ནི། ཞིང་པ་འདི་དག་གང་གི་ཡིན་པའི་ཁྱིམ་བདག་འདི་ཉིད་ཡིན་ཏེ། གང་ཡང་འདི་དག་གི་གཙུག་ལག་ཁང་གི་བདག་པོས་དད་པས་<line/>
བྱིན་པ་ཟོས་ནས། མ་བཀླགས། མ་བཏོན་ཡིད་ལ་བྱ་བ་གོམས་པར་མ་བྱས་ལ། འདུ་འཛི་ལ་ཆགས་ཏེ། ལེ་ལོས་འདས་པར་བྱས་པའི་ལས་དེས་ན། ཚེ་རབས་ལྔ་བརྒྱར་གཙུག་ལག་ཁང་གི་བདག་<line/>
པོ་དེའི་ཞིང་པ་རྣམས་སུ་གྱུར་ཏེ། ད་ལྟའི་བར་དུ་ཡང་ཞིང་པར་སྐྱེས་པ་ཡིན་ནོ། །འདི་དག་གིས། ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་ནས་ཚངས་པར་སྤྱོད་པ་<line/>
སྤྱད་པ་དེས་ན། ད་ལྟར་ངའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་ཉིད་མངོན་སུམ་དུ་བྱས་སོ། །སྔོན་གླང་བྱེད་བྱེད་པའི་ལྷའི་བུ་འདི་རྣམས་ཀྱང་ཡང་དག་<line/>
རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བར་གྱུར་ཏོ། །འདི་དག་གིས་དེ་ན་བསླབ་པའི་གཞི་ཕྲ་མོ་རྣམས་དྲལ་བས། ལས་དེས་ན་གླང་རྣམས་སྐུ་སྐྱེས་སོ། །གང་<line/>
ཡང་ང་ལ་སེམས་མངོན་པར་དད་པར་བྱས་པ་དེས་ན། ལྷ་རྣམས་སུ་སྐྱེས་སོ། །གང་ཡང་དག་པར་རྫོགས་པའི་སངས་རྒྱས་འོད་སྲུང་ལ་ཚངས་པར་སྤྱོད་པ་སྤྱད་ཅིང་བསྲུང་བས་ད་ལྟར་ལྷའི་<line/>
</page>
<page index="557" id="279B">བུར་གྱུར་ནས་བདེན་པ་མཐོང་བར་བྱས་སོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་ལས་ཀྱི་རྣམ་པར་སྨིན་པ་ནི། གཅིག་ཏུ་གནག་པ་ཡིན་ལ་ཞེས་བྱ་བ་ནས་བརྩལ་བར་བྱ་སྟེ། དགེ་<line/>
སློང་དག །ཁྱེད་ཅག་གིས་དེ་ལྟ་བུ་ལ་བསླབ་པར་བྱའོ་ཞེས་དེ་སྐད་ཅེས་བཀའ་སྩལ་ཅེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་<line/>
བོ། ཆུ་མང་གང་ན་བ་དེར་འདོང་ངོ༌། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱིས་ལྟར་མཉན་ནས། དེ་ནས་བཅོམ་ལྡན་འདས་ཆུ་མང་དུ་གཤེགས་པ་དང༌། ཕྱོགས་<line/>
གཞན་ཞིག་ན། བྲམ་ཟེ་ཞིག་ཞིང་རྨེད་དོ། །དེ་ནས་བྲམ་ཟེ་དེས། སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་བརྒྱན་པ་<line/>
ཞེས་བྱ་བ་ནས་ཀུན་ནས་བཟང་པ་མཐོང་ངོ་ཞེས་བྱ་བའི་བར་གོང་མ་བཞིན་དུའོ། །དེས་བསམ་པ། གལ་ཏེ་ཤེས་ལྡན་གོའུ་ཏ་མའི་དྲུང་དུ་ཕྱག་འཚལ་དུ་སོང་ན་ནི། བདག་གི་ལས་འཆོར། འོན་ཏེ་ཕྱག་འཚལ་<line/>
དུ་མ་སོང་ན་ནི། བསོད་ནམས་ཡོངས་སུ་ཉམས་པར་འགྱུར་ན། དེ་ལ་གང་གིས་ན། ལས་ཀྱང་མི་འཆོར་ལ། བསོད་ནམས་ཀྱང་ཡོངས་སུ་ཉམས་པར་མི་འགྱུར་བའི་ཐབས་བཟང་པོ་ཅི་ཡོད་སྙམ་པ་ལས།<line/>
དེ་བློ་སྐྱེས་པ། འདི་ཉིད་ན་འདུག་བཞིན་དུ་ཕྱག་བྱས་ནས། དེ་ལྟ་ན་ལས་ཀྱང་མི་འཆོར་ལ། བསོད་ནམས་ཀྱང་ཡོངས་སུ་ཉམས་པར་མི་འགྱུར་རོ་སྙམ་ནས། དེས་ཇི་ལྟར་ལྕག་གཟེར་བུ་ཅན་ཉིད་ཐོགས་<line/>
</page>
<page index="558" id="280A">༄༅། །ཤིང་གནས་དེ་ཉིད་ན་འདུག་བཞིན་དུ། སངས་རྒྱས་བཅོམ་ལྡན་འདས་ལ་ཕྱག་འཚལ་ལོ་ཞེས་ཕྱག་བྱས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་<line/>
བོ་ལ་བཀའ་སྩལ་པ། ཀུན་དགའ་བོ། བྲམ་ཟེ་འདིས་ཉེས་ཏེ། ཕ་བི་ལ་ས་ཕྱོགས་འདི་ན། ཡང་དག་པར་རྫོགས་པའི་སངས་རྒྱས་འོད་སྲུང་གི་རིང་བསྲེལ་གྱི་ཚོགས་མ་ཞིག་པར་བཞུགས་སོ།<line/>
སྙམ་པ་དེ་ལྟ་བུའི་སོ་སོ་རང་གི་རིག་པའི་ཡེ་ཤེས་ཤིག་ཡོད་པར་འགྱུར་ན། ངའི་སྤྱན་སྔར་འོངས་ཏེ་ཕྱག་བྱས་པ་ཞིག །དེ་ལྟ་ན་ཕ་བིས་ཡང་དག་པར་རྫོགས་པའི་སངས་རྒྱས་གཉིས་ལ་ཕྱག་<line/>
བྱས་པར་འགྱུར་བ་ཞིག །དེ་ཅིའི་ཕྱིར་ཞེ་ན། ཀུན་དགའ་བོ། ཕྱོགས་འདི་ན་ཡང་དག་པར་རྫོགས་པའི་སངས་རྒྱས་འོད་སྲུང་གི་རིང་བསྲེལ་གྱི་ཚོགས་མ་ཞིག་པ་བཞུགས་པའི་ཕྱིར་རོ། །དེ་ནས་ཚེ་<line/>
དང་ལྡན་པ་ཀུན་དགའ་བོས་མྱུར་བ་མྱུར་བར་བླ་གོས་བཞི་བལྟབ་ཏུ་བྱས་ཏེ་བཏིང་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གདན་བཤམས་པ་ཉིད་ལ་བཞུགས་<line/>
སུ་གསོལ། དེ་ནས་ས་ཕྱོགས་འདིར་ཡང་དག་པར་རྫོགས་པའི་སངས་རྒྱས་གཉིས་ཀྱིས་ལོངས་སྤྱད་པར་འགྱུར་ལགས་ཏེ། གང་ཡང་དག་པར་རྫོགས་པའི་སངས་རྒྱས་འོད་སྲུང་དང༌། གང་<line/>
ཡང་ད་ལྟར་བཅོམ་ལྡན་འདས་ཀྱིས་སོ། །བཅོམ་ལྡན་འདས་ཀྱིས་གདན་བཤམས་པ་ཉིད་ལ་བཞུགས་སོ། །བཞུགས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག །ཁྱེད་ཡང་དག་པར་<line/>
</page>
<page index="559" id="280B">རྫོགས་པའི་སངས་རྒྱས་འོད་སྲུང་གི་རིང་བསྲེལ་གྱི་ཚོགས་མ་ཞིག་པ་རྣམས་བལྟ་བར་འདོད་དམ། བཅོམ་ལྡན་འདས། ད་དེའི་དུས་ལ་བབ་ལགས་སོ། །བདེ་བར་གཤེགས་པ། ད་དེའི་དུས་ལ་བབ་<line/>
ལགས་ཏེ། བཅོམ་ལྡན་འདས་ཀྱིས། ཡང་དག་པར་རྫོགས་པའི་སངས་རྒྱས་འོད་སྲུང་གི་རིང་བསྲེལ་གྱི་ཚོགས་མ་ཞིག་པ་གང་དགེ་སློང་རྣམས་ལ་བསྟན་པ་མཐོང་ལགས་ན། དགེ་སློང་རྣམས་སེམས་<line/>
མངོན་པར་དད་པར་འགྱུར་ལགས་སོ། །བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་དེ། ཆོས་ཉིད་ཀྱིས། གང་གི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་འཇིག་རྟེན་པའི་ཐུགས་<line/>
བསྐྱེད་པ་དེའི་ཚེ་སྲོག་ཆགས་གྲོག་སྦུར་རྣམས་ཀྱིས་ཀྱང་བཅོམ་ལྡན་འདས་ཀྱི་དགོངས་པ་སེམས་ཀྱིས་ཤེས་པར་འགྱུར་བས། ཀླུ་རྣམས་ཀྱིས་བསམ་པ། བཅོམ་ལྡན་འདས་ཀྱིས་ཅི་ཞིག་གི་ཕྱིར་འཇིག་རྟེན་<line/>
པའི་ཐུགས་བསྐྱེད་པ་མཛད་སྙམ་ནས། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་གི་རིང་བསྲེལ་གྱི་ཚོགས་མ་ཞིག་པ་གཟིགས་པར་བཞེད་པར་མཐོང་ནས། དེ་ནས་དེ་རྣམས་ཀྱིས་ཡང་དག་<line/>
པར་རྫོགས་པའི་སངས་རྒྱས་འོད་སྲུང་གི་རང་བསྲེལ་གྱི་ཚོགས་མ་ཞིག་པར་ཕྱུང་བ་དང༌། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །རྟགས་ཟུངས་ཤིག །ནུབ་པར་འགྱུར་<line/>
རོ། །ཞེས་པ་དང་ནུབ་བོ། །རྒྱལ་པོ་གསལ་རྒྱལ་གྱིས། བཅོམ་ལྡན་འདས་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་གི་རིང་བསྲེལ་གྱི་ཚོགས་མ་ཞིག་པ། ཉན་ཐོས་རྣམས་ལ་བསྟན་ཏོ་ཞེས་ཐོས་སོ། །<line/>
</page>
<page index="560" id="281A">༄༅། །ཐོས་ནས་ཀྱང་ངོ་མཚར་སྐྱེས་ནས། བཙུན་མོ་དང༌། གཞོན་ནུ་དང༌། བློན་པོ་དང༌། ཁྲོམ་གྱི་རུ་བ་དང༌། གྲོང་མི་དང༌། ཡུལ་མི་རྣམས་དང་ལྷན་ཅིག་ཆས་སོ། །དེ་བཞིན་དུ་ལུས་<line/>
འཕགས་པོ་དང༌། ཁྱིམ་བདག་མགོན་མེད་ཟས་སྦྱིན་དང༌། དྲང་སྲོང་སྦྱིན་དང༌། སོ་ཕག་མཁན་རྙིང་པ་དག་དང༌། རི་དྭགས་འཛིན་གྱི་མ་ས་ག་དང༌། སྲོག་ཆགས་བརྒྱ་སྟོང་ཕྲག་དུ་མ་ངོ་མཚར་<line/>
སྐྱེས་ཏེ་ཆས་སོ། །ཁ་ཅིག །སྔོན་གྱི་དགེ་བའི་རྩ་བས་ཡང་དག་པར་བསྐུལ་བ་དང༌། ཇི་ཙམ་ན་དེ་མི་སྣང་བར་གྱུར་ཏོ། །དེ་རྣམས་ཀྱིས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་<line/>
འོད་སྲུང་དེའི་རིང་བསྲེལ་གྱི་ཚོགས་མ་ཞིག་པ་ནུབ་པར་གྱུར་ཏོ། །ཞེས་ཐོས་སོ། །ཐོས་ནས་ཀྱང་ཡང་དེ་རྣམས་ཀྱིས་བདག་ཅག་འདིར་ལྷགས་པ་དག་ནི་དོན་མེད་པར་གྱུར་ཏོ། །ཞེས་སྡུག་བསྔལ་བ་དང༌།<line/>
ཡིད་མི་བདེ་བ་སྐྱེས་སོ། །དགེ་བསྙེན་ཞིག་གིས་ས་ཕྱོགས་དེར་བསྐོར་བ་བྱས་ནས། སེམས་ལ་སེམས་ཀྱིས་འདི་སྙམ་དུ་མངོན་པར་འདུས་བྱས་ཏེ། བདག་གིས་འདི་ལ་གོམ་པ་པོར་བས་བསོད་ནམས་ཇི་<line/>
སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་འདས་ཀྱིས་སྐྱེ་བོའི་ཚོགས་ཆེན་པོ་དེའི་འགྱོད་པ་སྐྱེས་པ་བསལ་བའི་ཕྱིར་དང༌། དགེ་བསྙེན་དེའི་བསམ་པ་ཡང་ཐུགས་སུ་ཆུད་ནས་ཚིགས་སུ་བཅད་དེ་<line/>
གསུངས་པ། མཁས་པ་གང་ཞིག་རབ་ཏུ་སེམས་དང་བས། །སངས་རྒྱས་མཆོད་རྟེན་དག་ལ་གོམ་འདོར་ན། །ཛམྦུ་ཆུ་བོའི་གསེར་གྱི་སྲང་ཚད་ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །དགེ་བསྙེན་<line/>
</page>
<page index="561" id="281B">གཞན་ཞིག་གིས་ཡང་ས་ཕྱོགས་དེར་འཇིམ་པའི་གོང་བུ་གཅིག་བཞག་ནས། སེམས་ཀྱིས་འདི་སྙམ་དུ་མངོན་པར་འདུས་བྱས་ཏེ། རེ་ཞིག །གོམ་པ་བོར་བའི་བསོད་ནམས་ཀྱང་དེ་སྙེད་དུ་བཅོམ་ལྡན་འདས་<line/>
ཀྱིས་གསུངས་ན། འདི་ལ་འཇིམ་པའི་གོང་བུ་བཞག་པའི་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་འདས་ཀྱིས་དགེ་བསྙེན་དེའི་བསམ་པ་ཐུགས་སུ་ཆུད་ནས་ཚིགས་སུ་བཅད་<line/>
དེ་གསུངས་པ། གང་ཞིག་རབ་དང་སེམས་ཀྱིས་སངས་རྒྱས་ཀྱི། །མཆོད་རྟེན་ལ་ནི་འཇིམ་གོང་འཇོག་བྱེད་ན། །ཛམྦུ་ཆུ་བོའི་གསེར་གྱི་གོང་བུ་ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །དེ་ཐོས་<line/>
ནས་སྲོག་ཆགས་བརྒྱ་སྟོང་ཕྲག་དུ་མདག་གས་ཀྱང་འཇིམ་པའི་གོང་བུ་བཅེར་ཏོ། །གཞན་དག་གིས་དེ་ལ་མེ་ཏོག་སིལ་མས་གཏོར་ནས། སེམས་ཀྱིས་འདི་སྙམ་དུ་མངོན་པར་འདུས་བྱས་པ། གོམ་པ་བོར་<line/>
བ་དང༌། འཇིམ་པའི་གོང་བུའི་བསོད་ནམས་ཀྱང་དེ་སྙེད་དུ་བཅོམ་ལྡན་འདས་ཀྱིས་གསུངས་ན། བདག་ཅག་གི་མེ་ཏོག་སིལ་མ་རྣམས་ལ་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་<line/>
འདས་ཀྱིས་དེའི་བསམ་པ་ཐུགས་སུ་ཆུད་ནས་ཚིགས་སུ་བཅད་དེ་གསུངས་པ། གང་ཞིག་རབ་དང་སེམས་ཀྱིས་སངས་རྒྱས་ཀྱི། །མཆོད་རྟེན་མེ་ཏོག་སིལ་མ་སྤུངས་པས་འཐོར། །ཛམྦུ་ཆུ་བོའི་གསེར་གྱི་བྲེ་བོ་<line/>
ནི༑ ༑སྟོང་ཕྲག་བརྒྱ་ཡང་དེ་དང་མཉམ་པ་མིན། །གཞན་དག་གིས་དེ་ལ་མེ་ཏོག་གི་ཕྲེང་བས་བསྐོར་བ་བྱས་ནས། སེམས་ཀྱིས་མངོན་པར་འདུས་བྱས་པ། མེ་ཏོག་སིལ་མ་རྣམས་ཀྱི་བསོད་ནམས་དེ་སྙེད་<line/>
</page>
<page index="562" id="282A">༄༅། །དུ་བཅོམ་ལྡན་འདས་ཀྱིས་གསུངས་ན། བདག་ཅག་གིས་མེ་ཏོག་གི་ཕྲེང་བས་བསྐོར་བ་ལ་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་འདས་ཀྱིས་<line/>
དེ་རྣམས་ཀྱི་བསམ་པ་ཐུགས་སུ་ཆུད་ནས་ཚིགས་སུ་བཅད་དེ་གསུངས་པ། མཁས་པ་གང་ཞིག་རབ་ཏུ་སེམས་དང་བས། །སངས་རྒྱས་མཆོད་རྟེན་མེ་ཏོག་ཕྲེང་བསྐོར་བ། །ཛམྦུ་<line/>
ཆུ་བོའི་གསེར་གྱི་སྒྲོམ་དག་ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །གཞན་དག་གིས་དེ་ལ་མར་མེའི་ཕྲེང་བ་ཕུལ་ནས། སེམས་ཀྱིས་མངོན་པར་འདུས་བྱས་པ། མེ་ཏོག་ཕྲེང་<line/>
བས་བསྐོར་བའི་བསོད་ནམས་དེ་སྙེད་དུ་བཅོམ་ལྡན་འདས་ཀྱིས་གསུངས་ན། བདག་ཅག་གིས་མེ་མར་ཕུལ་བའི་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་འདས་<line/>
ཀྱིས་དེ་དག་གི་བསམ་པ་ཐུགས་སུ་ཆུད་ནས་ཚིགས་སུ་བཅད་དེ་གསུངས་པ། མཁས་པ་གང་ཞིག་རབ་ཏུ་སེམས་དང་བས། །སངས་རྒྱས་མཆོད་རྟེན་མར་མེ་འབུལ་བྱེད་ན། །ཛམྦུ་ཆུ་<line/>
བོའི་གསེར་སྲང་བྱེ་བ་ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །གཞན་དག་གིས་དེ་ལ་དྲི་ཆུས་ཆག་ཆག་བཏབ་ནས་སེམས་ཀྱིས་མངོན་པར་འདུས་བྱས་པ། མར་མེ་ཕུལ་བའི་<line/>
བསོད་ནམས་དེ་སྙེད་དུ་བཅོམ་ལྡན་འདས་ཀྱིས་གསུངས་ན། བདག་ཅག་གིས་དྲིའི་ཆུས་ཆག་ཆག་བཏབ་པའི་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་<line/>
</page>
<page index="563" id="282B">འདས་ཀྱིས་དེ་རྣམས་ཀྱི་བསམ་པ་ཐུགས་སུ་ཆུད་ནས་ཚིགས་སུ་བཅད་དེ་གསུངས་པ། མཁས་པ་གང་ཞིག་རབ་ཏུ་སེམས་དང་བས། །སངས་རྒྱས་མཆོད་རྟེན་དྲི་ཆུས་འཐོར་བྱེད་ན། །ཛམྦུ་<line/>
ཆུ་བོའི་གསེར་གྱི་ཕུང་པོ་ནི། །སྟོང་ཕྲག་བརྒྱ་ཡང་དེ་དང་མཉམ་པ་མིན། །གཞན་དག་གིས་དེ་ལ་གདུགས་དང༌། རྒྱལ་མཚན་དང༌། འཕན་བཏགས་ནས་སེམས་ཀྱིས་མངོན་པར་འདུས་<line/>
བྱས་པ། གོམ་པ་བོར་བ་དང༌། འཇིམ་གོང་བཞག་པ་དང༌། མེ་ཏོག་སིལ་མས་གཏོར་བ་དང༌། མེ་ཏོག་ཕྲེང་བས་བསྐོར་བ་དང༌། མེ་མར་ཕུལ་བ་དང༌། དྲི་ཆུས་གཏོར་བའི་བསོད་ནམས་དེ་སྙེད་<line/>
དུ་བཅོམ་ལྡན་འདས་ཀྱིས་གསུངས་ན། བདག་ཅག་གིས་གདུགས་དང༌། རྒྱལ་མཚན་དང༌། འཕན་བཏགས་པའི་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་འདས་<line/>
ཀྱིས་དེ་རྣམས་ཀྱི་བསམ་པ་ཐུགས་སུ་ཆུད་ནས་ཚིགས་སུ་བཅད་དེ་གསུངས་པ། རབ་དང་སེམས་ཀྱིས་སངས་རྒྱས་མཆོད་རྟེན་ལ། །གདུགས་དང་རྒྱལ་མཚན་འཕན་ནི་འདོགས་བྱེད་ན། །གསེར་ནི་<line/>
རི་བོ་ལྷུན་པོ་དང་མཉམ་པ། །སྟོང་ཕྲག་བརྒྱ་ཡང་དེ་དང་མཉམ་པ་མིན། །རྒྱ་མཚོ་ལྟ་བུའི་རྫོགས་སངས་རྒྱས། །དེ་བཞིན་གཤེགས་པ་ཚད་མེད་པ། །དེད་དཔོན་བླ་ན་མེད་པ་ལ། །ཡོན་དུ་བཤད་པ་དེ་<line/>
ཡིན་ནོ། །དེ་རྣམས་འདི་སྙམ་དུ། དེ་ལ་རེ་ཞིག་བཅོམ་ལྡན་འདས་ཡོངས་སུ་མྱ་ངན་ལས་འདས་པ་ལ་བྱ་བ་བྱས་པའི་བསོད་ནམས་དེ་སྙེད་དུ་བཅོམ་ལྡན་འདས་ཀྱིས་གསུངས་ན། བཞུགས་<line/>
</page>
<page index="564" id="283A">༄༅། །པ་ལ་བསོད་ནམས་ཇི་སྙེད་ཅིག་ཏུ་འགྱུར་སྙམ་པ་དང༌། དེ་ནས་བཅོམ་ལྡན་འདས་ཀྱིས་དེ་རྣམས་ཀྱིས་བསམ་པ་ཐུགས་སུ་ཆུད་ནས་ཚིགས་སུ་བཅད་དེ་གསུངས་པ།<line/>
འདི་ན་སེམས་རབ་དང་བྱས་ནས། །གང་ཞིག་བཞུགས་དང་གང་ཞིག་ནི། །མྱ་ངན་འདས་ལ་མཆོད་བྱེད་པ། །བསོད་ནམས་མཉམ་སྟེ་ཁྱད་པར་མེད། །འདི་ལྟར་སངས་རྒྱས་བསམ་མི་ཁྱབ། །<line/>
སངས་རྒྱས་ཆོས་ཀྱང་བསམ་མི་ཁྱབ། །བསམ་མི་ཁྱབ་ལ་དད་རྣམས་ཀྱི། །རྣམ་པར་སྨིན་པའང་བསམ་མི་ཁྱབ། །ཡང་དག་པར་རྫོགས་པའི་སངས་རྒྱས་ཆོས་ཀྱི་འཁོར་ལོ་ཐོགས་པ་མེད་པར་<line/>
བསྐོར་བ། བསམ་གྱིས་མི་ཁྱབ་པ་དེ་དག་གི་ཡོན་ཏན་ནི། རྟོགས་པར་མི་ནུས་སོ། །དེ་ནས་བཅོམ་ལྡན་འདས་ཀྱིས་སྐྱེ་བོའི་ཚོགས་ཆེན་པོ་དེ་ལ། གང་ཐོས་ན་སྲོག་ཆགས་བརྒྱ་སྟོང་ཕྲག་དུ་མས་<line/>
ཁྱད་པར་ཆེན་པོ་ཐོབ་སྟེ། ཁ་ཅིག་གིས་ནི། ཉན་ཐོས་ཀྱི་བྱང་ཆུབ་ཏུ་སེམས་བསྐྱེད། ཁ་ཅིག་གིས་ནི། རང་སངས་རྒྱས་ཀྱི་བྱང་ཆུབ་ཏུ། ཁ་ཅིག་གིས་ནི། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་སེམས་བསྐྱེད། ཁ་ཅིག་གིས་ནི། དྲོ་བར་གྱུར་པ་ཐོབ། ཁ་ཅིག་གིས་ནི། རྩེ་མོ། ཁ་ཅིག་གིས་ནི། བདེན་པ་དང་མཐུན་པའི་བཟོད་པ་དག །ཁ་ཅིག་གིས་ནི། རྒྱུན་དུ་<line/>
ཞུགས་པའི་འབྲས་བུ་མངོན་སུམ་དུ་བྱས། ཁ་ཅིག་གིས་ནི། ལན་གཅིག་ཕྱིར་འོང་བའི་འབྲས་བུ། ཁ་ཅིག་གིས་ནི། ཕྱིར་མི་འོང་བའི་འབྲས་བུ། ཁ་ཅིག་གིས་ནི། ཉོན་མོངས་པ་ཐམས་<line/>
</page>
<page index="565" id="283B">ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས། འཁོར་དེ་ལས་ཕལ་ཆེར་ནི། སངས་རྒྱས་ལ་གཞོལ་བ། ཆོས་ལ་འབབ། དགེ་འདུན་ལ་བབ་པར་བཀོད་པ་དེ་ལྟ་བུའི་ཆོས་བཤད་པ་མཛད་དོ། །<line/>
བྲམ་ཟེ་དང༌། ཁྱིམ་བདག་དད་པ་ཅན་རྣམས་ཀྱིས། ཕྱོགས་དེ་ཉིད་དུ་དུས་སྟོན་བཙུགས་པ་དང༌། དེ་ནས་ཆུ་མང་དུས་སྟོན་ཅན་ཆུ་མང་དུས་སྟོན་ཅན་ཞེས་བྱ་བར་གྲགས་སོ། །དེ་ནས་བཅོམ་ལྡན་འདས་<line/>
ཡུལ་ཀོ་ས་ལ་ནས་ལྗོངས་རྒྱུ་ཞིང་གཤེགས་པ་དང༌། མཉན་ཡོད་དུ་བྱོན་ནས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་<line/>
མེད་ཟས་སྦྱིན་གྱིས་བཅོམ་ལྡན་འདས་ཀོ་ས་ལ་ནས་ལྗོངས་རྒྱུ་ཞིང་གཤེགས་པ་དང་མཉན་ཡོད་དུ་བྱོན་ནས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་གྱི་བདག་གི་ཀུན་དགའ་ར་བ་ན་བཞུགས་སོ།<line/>
ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས། ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་<line/>
འདུག་པ་དང༌། བཅོམ་ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་<line/>
གཟེངས་བསྟོད་པར་མཛད་ཅེས་བྱ་བ་ནས། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ་ཞེས་བྱ་བའི་བར་གོང་མ་བཞིན་དུའོ། །དེ་ནས་ཁྱིམ་བདག་མགོན་མེད་ཟས་སྦྱིན་སྟན་ལས་ལངས་ཏེ་<line/>
</page>
<page index="566" id="284A">༄༅། །ཞེས་བྱ་བ་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་<line/>
དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས་གཙང་ཞིང་བསོད་པའི་བཟའ་བ་དང་བཅའ་བ་དག་སྟ་གོན་བྱས་ནས།<line/>
ནང་པར་སྔར་ལངས་ཏེ་སྟན་བཏིང་ནས་ནོར་བུའི་ཆུ་སྣོད་སྟ་གོན་བྱས་ནས་ཞེས་བྱ་བའི་བར་གོང་མ་བཞིན་ཏེ། བཅོམ་ལྡན་འདས་ལ་སྤྱན་འདྲེན་གྱིས་གདུགས་ཚོད་གསོལ་པ། བཙུན་པ། གདུགས་<line/>
ཚོད་ལགས་ཤིང་མཆིས་ན། བཅོམ་ལྡན་འདས། དེའི་དུས་ལ་བབ་པར་དགོངས་སུ་གསོལ། སྒོ་སྲུང་གི་མི་ལ་བསྒོ་བ་ན། ཀྱེ་ནང་རྗེས། རེ་ཞིག། སངས་རྒྱས་ལ་སོགས་པ་དགེ་སློང་གི་དགེ་འདུན་<line/>
གདུགས་ཚོད་མ་གསོལ་གྱི་བར་དུ་གཞན་མུ་སྟེགས་པ་དག་ནང་དུ་མ་གཏང་ཞིག །དེའི་འོག་ཏུ་མུ་སྟེགས་པ་ལ་སྦྱིན་ནོ། །ཇོ་བོ། བཀའ་བཞིན་འཚལ་ཞེས་སྒོ་སྲུང་གི་མིས་ཁྱིམ་བདག་མགོན་མེད་ཟས་<line/>
སྦྱིན་ལས་ཉན་ཏོ། །དེ་ནས་བཅོམ་ལྡན་འདས་སྔ་དྲོ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ཏེ། དགེ་སློང་གི་ཚོགས་ཀྱིས་ཡོངས་སུ་བསྐོར་ཅིང༌། དགེ་སློང་གི་དགེ་འདུན་གྱིས་<line/>
མདུན་གྱིས་བལྟས་ནས་ཞེས་བྱ་བ་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས། སྟན་ཆེས་དམའ་བ་ཞིག་བླངས་ཏེ། བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ །དེ་<line/>
</page>
<page index="567" id="284B">ནས་ཚེ་དང་ལྡན་པ་འོད་སྲུང་ཆེན་པོ་དགོན་པའི་གནས་མལ་ཞིག་ནས། སྐྲ་དང་ཁ་སྤུ་རིང་ཞིང་ཆོས་གོས་ངན་པ་ཞིག་གྱོན་ཏེ་རྒྱལ་བྱེད་དུ་འོངས་ཏེ། དེས་བལྟས་ན་རྒྱལ་བྱེད་ཀྱི་ཚལ་སྟོང་པར་འདུག་ནས། དེས་<line/>
དགེ་བསྐོས་ལ་དྲིས་པ། སངས་རྒྱས་ལ་སོགས་པ་དགེ་སློང་གི་དགེ་འདུན་གང་དུ་བཞུད། དེས་སྨྲས་པ། ཁྱིམ་བདག་མགོན་མེད་ཟས་སྦྱིན་གྱིས་སྤྱན་དྲངས་སོ། །དེས་བསམ་པ། དེ་ཉིད་དུ་བསོད་<line/>
སྙོམས་བཟའ་ཞིང་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བསྙེན་བཀུར་བྱའོ་སྙམ་ནས། དེ་ཁྱིམ་བདག་མགོན་མེད་ཟས་སྦྱིན་གྱི་ཁྱིམ་དུ་སོང་བ་དང༌། སྒོ་སྲུང་གིས་སྨྲས་པ། འཕགས་<line/>
པ། ནང་དུ་མ་བཞུད་པར་བཞུགས་ཤིག །ཅིའི་ཕྱིར། ཁྱིམ་བདག་མགོན་མེད་ཟས་སྦྱིན་གྱི་མཆིད་ནས་རེ་ཞིག །སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་མ་གསོལ་གྱི་<line/>
བར་དུ་གཞན་མུ་སྟེགས་པ་དག་ནང་དུ་མ་གཏང་ཞིག །དེའི་འོག་ཏུ་མུ་སྟེགས་པ་རྣམས་ལ་སྦྱིན་ནོ། །ཞེས་བསྒོ་ལགས་སོ། །ཚེ་དང་ལྡན་པ་འོད་སྲུང་ཆེན་པོས་བསམ་པ། གང་བྲམ་ཟེ་དང་ཁྱིམ་<line/>
བདག་དག་གིས་བདག་ལ་དགེ་སྦྱོང་ཤཱཀྱའི་སྲས་ཀྱི་དགེ་སྦྱོང་ཡིན་ནོ། །ཞེས་བྱ་བར་མ་ཤེས་པ་དེ་ནི། བདག་གི་རྙེད་པ་ལེགས་པར་རྙེད་ཀྱི། སོང་ལ་སྐྱེ་བོ་བཀྲེན་པ་རྣམས་ལ་སྙིང་རྗེ་བྱའོ། །སྙམ་དུ་<line/>
བསམ་སྟེ། སྐྱེད་མོས་ཚལ་དུ་སོང་ནས་དེས་བསམ་པ། དེང་བདག་གིས་སུ་ཞིག་རྗེས་སུ་གཟུང་བར་བྱ་སྙམ་པ་དང༌། རེ་ཞིག་ཅིག་ཏུ་ན་གྲོང་ཕྱི་ཉུག་མ་མཛེས་ཐེབས་པ། ལུས་ཞིག་ཅིང་ལུས་<line/>
</page>
<page index="568" id="285A">༄༅། །ལས་རྣག་ཁྲག་འཛག་པ་ཞིག །སློང་མོ་ལ་རྒྱུ་ཞིང་འདུག་ནས་དེའི་དྲུང་དུ་དེ་སོང་བ་དང༌། དེས་ཀྱང་བསླངས་ན་འབྲས་བུ་ཞིག་རྙེད་ནས། དེས་ཚེ་དང་ལྡན་པ་འོད་སྲུང་ཆེན་པོ་<line/>
ལུས་མཛེས་པ་དང༌། སེམས་དང་ཞིང༌། སྤྱོད་ལམ་ཞི་བར་མཐོང་ནས་དེས་བསམ་པ། ངེས་པར་བདག་གིས་ཡོན་གནས་འདི་ལྟ་བུ་ལ་བྱ་བ་མ་བྱས་པས། དེས་ན་བདག་འདི་ལྟ་བུའི་གནས་སུ་<line/>
གྱུར་གྱི། གལ་ཏེ་འཕགས་པ་འོད་སྲུང་ཆེན་པོས་བདག་ལ་ཐུགས་བརྩེ་བའི་ཕྱིར་འབྲས་ཁུ་བཞེས་ན། བདག་གིས་འདི་དབུལ་ལོ། །སྙམ་པ་དང༌། དེ་ནས་ཚེ་དང་ལྡན་པ་འོད་སྲུང་ཆེན་པོས་དེའི་<line/>
བསམ་པ་སེམས་ཀྱིས་ཤེས་ནས། ལྷུང་བཟེད་བཟེད་དེ། སྲིང་མོ། གལ་ཏེ་ཁྱོད་ཀྱིས་བཏང་བ་ཡིན་ན། ལྷུང་བཟེད་འདིར་ལུགས་ཤིག །དེ་ནས་དེས་སེམས་མངོན་པར་དད་པར་བྱས་ནས་<line/>
ལྷུང་བཟེད་དེར་བླུགས་པ་དང༌། སྦྲང་མ་ཞིག་ལྷུང་ངོ༌། །དེས་དེ་དབྱུང་བར་བརྩམས་པ་དང༌། འབྲས་ཁུ་དེའི་ནང་དུ་སོར་མོ་གཅིག་ཆད་དེ་ལྷུང་ངོ༌། །དེས་བསམ་པ། འཕགས་པས་བདག་གི་<line/>
སེམས་བསྲུང་བའི་ཕྱིར་མ་ཕོར་ཟད་ཀྱི། འོན་ཀྱང་གསོལ་ནི་མི་གསོལ་ལོ། །སྙམ་པ་དང༌། ཚེ་དང་ལྡན་པ་འོད་སྲུང་ཆེན་པོས་དེའི་བསམ་པ་སེམས་ཀྱི་ཤེས་ནས། དེའི་མངོན་སུམ་ཁོ་ནར་འབབ་<line/>
པའི་རྩིག་དྲུང་ཞིག་ཏུ་འདུག་ནས་འཐུངས་པ་དང་དེས་བསམ་པ། ཅུང་ཟད་དུ་ན་བདག་གིས་སེམས་བསྲུང་བའི་ཕྱིར་གསོལ་གྱི། འོན་ཀྱང་འདིས་ཟས་ཀྱི་གོ་ཆོད་པར་ནི་མི་བྱེད་དོ། །སྙམ་པ་དང༌། དེ་ནས་ཚེ་<line/>
</page>
<page index="569" id="285B">དང་ལྡན་པ་འོད་སྲུང་ཆེན་པོས་དེའི་བསམ་པ་སེམས་ཀྱིས་ཤེས་ནས། གྲོང་ཕྱི་ཉུག་མ་དེ་ལ་འདི་སྐད་ཅེས་སྨྲས་སོ། །སྲིང་མོ་རབ་ཏུ་དགའ་བ་སྐྱེད་ཅིག་དང༌། ཁྱོད་ཀྱིས་བྱིན་པའི་ཟས་འདིས་ཁོ་བོ་ཉིན་ཞག་གཅིག་<line/>
འདའ་བར་བྱའོ། །དེ་ལྷག་པར་དགའ་བ་སྐྱེས་ནས་བདག་གིས་འཕགས་པ་འོད་སྲུང་ཆེན་པོ་ལ་བསོད་སྙོམས་བསྟབས་ན་བཞེས་སོ། །སྙམ་ནས་ཚེ་དང་ལྡན་པ་འོད་སྲུང་ཆེན་པོ་ལ་སེམས་དང་བ་བསྐྱེད་ནས་ཤི་<line/>
པས༑ དགའ་ལྡན་གྱི་ལྷའི་རིགས་སུ་སྐྱེས་སོ། །ལྷ་རྣམས་ཀྱི་དབང་པོ་བརྒྱ་བྱིན་གྱིས་དེའི་འབྲས་ཁུ་ཞིག་ཕུལ་ནས་སེམས་མངོན་པར་དད་པར་བྱས་ནས་ཤི་བ་མཐོང་ན། གང་དུ་སྐྱེས་པ་མ་མཐོང་ནས་དེས་<line/>
སེམས་ཅན་དམྱལ་བར་བརྟག་པར་བརྩམས་ན་ཡང་མ་མཐོང༌། དུད་འགྲོ་དང༌། ཡི་དྭགས་དང༌། མི་དང༌། རྒྱལ་ཆེན་བཞིའི་རིས་དང༌། སུམ་ཅུ་རྩ་གསུམ་པ་རྣམས་སུ་ཡང་མ་མཐོང་སྟེ། འདི་ལྟར། ལྷ་རྣམས་ཀྱི་ཤེས་<line/>
པ་མཐོང་བ་ནི། འོག་ཏུ་འཇུག་གི །གོང་དུ་མི་འཇུག་གོ། །།འདུལ་བ་གཞི། བམ་པོ་བཞི་བཅུ་པ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་<line/>
ལྡན་འདས་ལ་ཚིགས་སུ་བཅད་པའི་དབྱངས་ཀྱིས་ཞུ་བ་ཞུས་པ། འོད་སྲུང་བདག་ཉིད་ཆེན་པོ་ཅན། །བསོད་སྙོམས་ཕྱིར་ནི་རྒྱུ་བ་ན། །འོད་སྲུང་འབྲས་ཁུ་ཕུལ་བ་ཡི། །བུད་མེད་དེ་ནི་གར་དགའ་ལགས། །<line/>
བཅོམ་ལྡན་འདས་ཀྱིས་བཀའ་སྩལ་པ། དགའ་ལྡན་ཞེས་བྱའི་ལྷ་དེ་རྣམས། །འདོད་པ་ཐམས་ཅད་འབྱོར་པ་སྟེ། །འོད་སྲུང་འབྲས་ཁུ་ཕུལ་བ་ཡི། །བུད་མེད་དེ་ནི་དེ་ན་དགའ། །དེ་ནས་ལྷ་རྣམས་ཀྱི་<line/>
</page>
<page index="570" id="286A">༄༅། །དབང་པོ་བརྒྱ་བྱིན་འདི་སྙམ་དུ་སེམས་ཏེ། རེ་ཞིག་མི་འདི་དག་ནི། བསོད་ནམས་མངོན་སུམ་དུ་མ་མཐོང་ན་ཡང་སྦྱིན་པ་དག་གཏོང༌། བསོད་ནམས་དག་བྱེད་ན། བདག་བསོད་ནམས་<line/>
དག་མངོན་སུམ་དུ་མཐོང་ཞིང་རང་གི་བསོད་ནམས་ཀྱི་འབྲས་བུ་ལ་གནས་པ་ཀོ། ཅིའི་ཕྱིར་སྦྱིན་པ་དག་མི་གཏང༌། བསོད་ནམས་དག་མི་བྱ་སྙམ་ནས། འཕགས་པ་འོད་སྲུང་ཆེན་པོ་འདི་ནི། སྡུག་<line/>
པ་དང༌། མགོན་མེད་པ་བཀྲེན་པ་དང༌། ཕོངས་པ་ལ་ཐུགས་བརྩེ་བ་ཡིན་གྱི། མ་ལ་བདག་གིས་འདི་ལ་བསོད་སྙོམས་བསྟབ་པར་བྱའོ། །སྙམ་དུ་བསམ་ནས། བཀྲེན་པའི་སྲང་དུ་ཁྱིམ་ཤག་ཤིག་ཏུ་འདུག་<line/>
པར་ལྷང་ལྷོང་རྡོལ་པ་ཤིན་ཏུ་མི་བཟང་བ་ཞིག་སྤྲུལ་ནས། བདག་ཉིད་ཐ་ག་པ་སྐྲ་ཡེགས་པ། ཤ་ནའི་རས་ཀྱི་སྨད་གཡོགས་གྱོན་པ། རྐང་ལག་སེར་ག་བྱུང་བ་ཞིག་ཏུ་སྤྲུལ་ནས་རས་འཐག་པར་བརྩམས་སོ། །ལྷ་<line/>
མོ་བདེ་སོགས་ཀྱང་ཐ་ག་པའི་ཆུང་མའི་ཆ་བྱད་དུ་བྱས་ནས་རས་སྐུད་འཇུ་བར་བརྩམས་སོ། །དེའི་ཕྱོགས་གཅིག་ཏུ་ནི། ལྷའི་ཞལ་ཟས་ཞིག་གི་སྟ་གོན་བྱས་ཏེ་བཞག་པ་དང༌། དེ་ནས་ཚེ་དང་ལྡན་པ་འོད་སྲུང་ཆེན་པོ། བཀྲེན་<line/>
པ་དང༌། མགོན་མེད་པ་དང༌། ཕོངས་པའི་སྐྱེ་བོ་རྣམས་ལ་རྗེས་སུ་བརྩེ་བའི་ཕྱིར་རིམ་གྱིས་ཁང་པ་དེར་ཕྱིན་ནས། འདི་ནི། སྡུག་བསྔལ་བ་ཞིག་གོ །ཞེས་ལྷུང་བཟེད་བཟེད་ནས་སྒོར་བསྡད་པ་དང༌། ལྷ་རྣམས་<line/>
ཀྱི་དབང་པོ་བརྒྱ་བྱིན་གྱིས་ལྷའི་ཞལ་ཟས་ཀྱིས་བཀང་ངོ༌། །དེ་ནས་ཚེ་དང་ལྡན་པ་འོད་སྲུང་ཆེན་པོ་འདི་སྙམ་དུ། འདི་ཟས་ལྷ་ཡི་བདུད་རྩི་ལ། །ཁྱིམ་གྱི་སྤུངས་མི་འདི་ཙམ་པས། །ཤིན་ཏུ་འགལ་ལོ་ཞེས་བསམ་སྟེ། །<line/>
</page>
<page index="571" id="286B">བདག་གི་སྙིང་ལ་ཐེ་ཚོམ་སྐྱེས། །འདི་ནི། ཆོས་ཉིད་ཡིན་ཏེ། དགྲ་བཅོམ་པ་རྣམས་ནི། མ་བསམ་པར་ཡེ་ཤེས་མཐོང་བ་མི་འཇུག་པས། བསམ་པ་ལ་ཞུགས་པ་དང༌། ཇི་ཙམ་ན། ལྷ་རྣམས་ཀྱི་དབང་པོ་བརྒྱ་བྱིན་ཡིན་<line/>
པར་མཐོང་ནས། དེས་སྨྲས་པ། ཀཽ་ཤི་ཀ། འདི་ལྟར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཁྱོད་ཀྱི་ཡུན་རིང་པོ་ནས་རྗེས་སུ་འབྲེལ་བའི་ཐེ་ཚོམ་དང་སོམ་ཉིའི་ཟུག་རྔུ་རྩ་<line/>
ནས་ཕྱུང་ཟིན་ན། ཅིའི་ཕྱིར། སྐྱེ་བོ་སྡུག་བསྔལ་བའི་བར་ཆད་བྱེད། འཕགས་པ་འོད་སྲུང་ཆེན་པོ། སྐྱེ་བོ་སྡུག་བསྔལ་བའི་བར་ཆད་ཅི་སྟེ་བགྱིད། རེ་ཞིག་མི་འདི་རྣམས་ནི། བསོད་ནམས་དག་མངོན་སུམ་དུ་<line/>
མ་མཐོང་ན་ཡང་སྦྱིན་པ་དག་གཏོང༌། བསོད་ནམས་དག་བགྱིད་ན། བདག་བསོད་ནམས་དག་མངོན་སུམ་དུ་མཐོང་ཞིང་རང་གི་བསོད་ནམས་ཀྱི་འབྲས་བུ་ལ་གནས་པ་ཀོ། ཅིའི་ཕྱིར་སྦྱིན་པ་དག་མི་གཏོང༌། བསོད་<line/>
ནམས་དག་མི་བགྱིད། བཅོམ་ལྡན་འདས་ཀྱང༌། བསོད་ནམས་དག་ནི་བྱ་དགོས་ཏེ། །བསོད་ནམས་མ་བྱས་སྡུག་བསྔལ་འགྱུར། །བསོད་ནམས་དག་ནི་བྱས་པ་ཡིས། །འཇིག་རྟེན་འདི་དང་ཕ་རོལ་དགའ། །ཞེས་མ་<line/>
གསུངས་སམ། དེ་ཕྱིན་ཆད་ཚེ་དང་ལྡན་པ་འོད་སྲུང་ཆེན་པོས་བསམ་ནས། ཁྱིམ་རྣམས་སུ་བསོད་སྙོམས་ལ་འགྲོ་བར་བརྩམས་སོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་ནམ་མཁའ་ལ་འདུག་བཞིན་དུ། ལྷའི་<line/>
ཞལ་ཟས་ཀྱིས་ཚེ་དང་ལྡན་པ་འོད་སྲུང་གི་ལྷུང་བཟེད་འགེངས་པ་དང༌། ཚེ་དང་ལྡན་པ་འོད་སྲུང་ཆེན་པོས་ཀྱང་ལྷུང་བཟེད་ཁ་ཕུབ་པས་བཟའ་བ་དང་བཏུང་བ་བོ་བར་གྱུར་པའི་སྐབས་དེ། བཅོམ་ལྡན་འདས་ལ་དགེ་སློང་<line/>
</page>
<page index="572" id="287A">༄༅། །རྣམས་ཀྱིས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེའི་ཕྱིར་རྗེས་སུ་གནང་གི་ལྷུང་བཟེད་ཀྱི་ཁ་གཡོགས་བཅང་བར་བྱའོ། །གྲོང་ཕྱི་ཉུག་མཆེ་གེ་མོ་ཞེས་<line/>
བྱ་བས་འཕགས་པ་འོད་སྲུང་ཆེན་པོ་ལ་འབྲས་ཁུ་གསོལ་ནས། དེ་དགའ་ལྡན་གྱི་ལྷ་རྣམས་ཀྱི་རིས་སུ་སྐྱེས་སོ། །ཞེས་ཀུན་ཏུ་སྒྲ་གྲགས་སོ། །ཀོ་ས་ལའི་རྒྱལ་པོ་གསལ་རྒྱལ་གྱིས་གྲོང་ཕྱི་ཉུག་མ་<line/>
ཆེ་གེ་མོ་ཞེས་བྱ་བས་འཕགས་པ་འོད་སྲུང་ཆེན་པོ་ལ་འབྲས་ཁུ་གསོལ་ནས། དགའ་ལྡན་གྱི་ལྷའི་རིས་སུ་སྐྱེས་སོ། །ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང༌།<line/>
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་པ་དང༌། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་ཆོས་དང་ལྡན་པའི་<line/>
གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད་ཅེས་བྱ་བ་ནས། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ་ཞེས་བྱ་བའི་བར་གོང་མ་བཞིན་ནོ། །དེ་ནས་<line/>
ཀོ་ས་ལའི་རྒྱལ་པོ་གསལ་རྒྱལ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་<line/>
ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འཕགས་པ་འོད་སྲུང་ཆེན་པོའི་སླད་དུ་དགུང་བདུན་དུ་བདག་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ།<line/>
</page>
<page index="573" id="287B">བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་ཅང་མི་གསུང་བས་གནང་ངོ༌། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་ལྡན་<line/>
འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ༌། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་བཅའ་<line/>
བ་དག་སྟ་གོན་བྱས་ནས་ནང་པར་སྔར་ལངས་ཏེ་སྟན་བཏིང་ནས། ནོར་བུའི་ཆུ་སྣོད་བཞག་ནས། བཅོམ་ལྡན་འདས་ལ་སྤྱན་འདྲེན་གྱིས་དུས་ཚོད་གསོལ་ཞེས་བྱ་བ་ནས། རང་གི་ལག་ནས་སྟོབ་ཅིང་ཚིམ་<line/>
པར་བྱེད་དེ་ཞེས་བྱ་བའི་བར་གོང་མ་བཞིན་ནོ། །མུ་ལྟོ་བ་ཞིག་རྒན་གྲལ་ལོགས་ན་འདུག་པ། རྒྱལ་པོ་འདི། བསོད་ནམས་མངོན་སུམ་དུ་མཐོང་ཞིང༌། རང་གི་བསོད་ནམས་ཀྱི་འབྲས་བུ་ལ་གནས་པ་ཡིན་པས།<line/>
བསོད་ནམས་དག་གིས་ངོམ་མི་ཤེས་པར་བྱིན་པ་དག་གཏོང༌། བསོད་ནམས་དག་བྱེད་དོ། །ཞེས་སེམས་མངོན་པར་དད་པར་གྱུར་ཏོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་སངས་རྒྱས་ལ་སོགས་པ་<line/>
དགེ་སློང་གི་དགེ་འདུན་ལ་རྣམ་གྲངས་དུ་མར་གཙང་ཞིང་བསོད་པའི་བཟའ་བ་དང་བཅའ་བ་རང་གི་ལག་ནས་བསྟབས་ཤིང་ཚིམ་པར་བྱས་ཏེ། བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་<line/>
བཟེད་གྱུ་བར་རིག་ནས། སྟན་ཆེས་དམའ་བ་ཞིག་བླངས་ཏེ་ཆོས་མཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་གོ །དེ་ནས་བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། སུའི་མིང་ནས་<line/>
</page>
<page index="574" id="288A">༄༅། །བརྗོད་དེ་ཡོན་བསྔོ་བར་བྱ། ཅི། ཁྱོད་ཀྱིའམ། འོན་ཏེ་ཁྱོད་པས་བསོད་ནམས་ཆེས་མང་དུ་བསྐྱེད་པ་གང་ཡིན་པ་ཞིག་གི །རྒྱལ་པོས་བསམ་པ། བདག་གི་བསོད་སྙོམས་བཅོམ་<line/>
ལྡན་འདས་ཀྱིས་ཡོངས་སུ་ལོངས་སྤྱད་པས། བདག་པས་བསོད་ནམས་ཆེས་མང་དུ་བསྐྱེད་པ་གཞན་ལྟ་སུ་ཡོད་སྙམ་དུ་བསམ་ནས་གསོལ་པ། བཅོམ་ལྡན་འདས་བདག་པས་བསོད་ནམས་ཆེས་<line/>
མང་དུ་བསྐྱེད་པ་གང་ལགས་པ་དེའི་མིང་ནས་བརྗོད་ཅིང༌། བཅོམ་ལྡན་འདས་ཀྱིས་ཡོན་བསྔོ་བ་མཛད་དུ་གསོལ། དེ་ནས་བཅོམ་ལྡན་འདས་ཀྱིས། མུ་ལྟོ་བ་དེའི་མིང་ནས་བརྗོད་ཅིང་ཡོན་བསྔོ་བ་<line/>
མཛད་དོ། །དེ་བཞིན་དུ་ཉི་མ་དྲུག་གི་བར་དུ་མཛད་པ་དང༌། ཉི་མ་དྲུག་པ་ལ་རྒྱལ་པོ་ལག་པ་ལ་འགྲམ་པ་གཏད་ནས། བཅོམ་ལྡན་འདས་ནི། བདག་གི་བསོད་སྙོམས་ལོངས་སྤྱད་ཅིང༌། ཡོན་བསྔོ་བ་<line/>
ནི༑ མུ་ལྟོ་བའི་མིང་ནས་བརྗོད་ནས་མཛད་དོ། །སྙམ་སྟེ། སེམས་ཁོང་དུ་ཆུད་ཅིང་འདུག་པ་དེ། བློན་པོ་རྣམས་ཀྱིས་མཐོང་ནས། དེ་རྣམས་ཀྱིས་སྨྲས་པ། ལྷ་ཅིའི་སླད་དུ་ཕྱག་ལ་ཞལ་གཏད་དེ་<line/>
ཐུགས་མི་དགྱེས་ཤིང་བཞུགས། རྒྱལ་པོས་སྨྲས་པ། ཤེས་ལྡན་དག། དེ་ལྟར་བཅོམ་ལྡན་འདས་ནི། ངའི་བསོད་སྙོམས་ཡོངས་སུ་ལོངས་སྤྱད་ན། ཡོན་བཤད་པ་ནི། མུ་ལྟོ་བའི་མིང་<line/>
ནས་བརྗོད་ཅིང་མཛད་ན། ཅི་སྟེ་སེམས་ཁོང་དུ་ཆུད་ཅིང་མི་འདུག །དེ་ནས་བློན་པོ་རྒན་པོ་ཞིག་གིས་སྨྲས་པ། ལྷ། ཐུགས་ཁྲལ་ཆུང་ངུར་བཞུགས་ཤིག་དང་བདག་གིས་སང་ཅི་ནས་ཀྱང་བཅོམ་<line/>
</page>
<page index="575" id="288B">ལྡན་འདས་ཀྱིས་ལྷ་ཁོ་ནའི་མཚན་ནས་བརྗོད་དེ་ཡོན་བསྔོ་བ་མཛད་པ་དེ་ལྟར་བགྱིའོ། །དེས་ཞོ་ཤས་འཚོ་བ་རྣམས་ལ་བསྒོ་བ་ཁྱོད་ཀྱིས་སང་ཁ་ཟས་ཆེས་བསོད་པ་དང༌། རབ་ཏུ་མང་པོ་སྟ་གོན་གྱིས་<line/>
ལ༑ བྲིམ་པ་ཡང་འདི་ལྟར། ཅི་ནས་ཀྱང་ཕྱེད་ནི་དགེ་སློང་རྣམས་ཀྱི་ལྷུང་བཟེད་ནང་དུ་འགྲོ་ལ། ཕྱེད་ནི། ས་ལ་བོ་བར་གྱིས་ཤིག །དེ་དག་གིས། ཕྱི་དེ་ཉིན་ཁ་ཟས་ཆེས་བསོད་པ་དང༌། ཆེས་<line/>
རབ་ཏུ་མང་བ་བཤམས་ཏེ། དེ་ནས་སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས་བྲིམ་པར་བརྩམས་ཏེ། ཕྱེད་ནི། དགེ་སློང་རྣམས་ཀྱི་ལྷུང་བཟེད་དུ་བླུགས། ཕྱེད་ནི། ས་<line/>
ལ་ཕོའོ། །དེ་ནས་མུ་ལྟོ་བས་ས་ལ་ཕོ་བ་རྣམས་བསྡུ་བའི་ཕྱིར་བརྒྱུགས་པ་དང༌། དེ་ཕྱག་ཚང་འབྲིམ་པ་དག་གིས་སླར་བསྐྲད་དོ། །དེ་ནས་མུ་ལྟོ་བ་དེས་སྨྲས་པ། གལ་ཏེ་རྒྱལ་པོ་འདི་ལ་ནོར་རྫས་རབ་ཏུ་<line/>
མང་པོ་ཡོད་ན། བདག་ཅག་ལྟ་བུ་སྡུག་བསྔལ་བ། སློང་བ་གང་ཡིན་པ་དེ་དག་ལ་ཅིའི་ཕྱིར་མི་སྦྱིན། ཁ་ཟས་འདི་བོར་བས་ཅི་ཕན་ཞེས། མུ་ལྟོ་བ་དེ་སེམས་འཁྲུགས་པས་སྔོན་གྱི་ཇི་ལྟ་བ་དེ་ལྟར་<line/>
སེམས་དད་པར་བྱ་མ་ནུས་སོ། །དེ་ནས་རྒྱལ་པོས་སངས་རྒྱས་ལ་སོགས་པ་དགེ་སློང་གི་དགེ་འདུན་དེ་རྣམས་གདུགས་ཚོད་གསོལ་ཟིན་པ་དང༌། བཅོམ་ལྡན་འདས་བདག་གི་མིང་ནས་སྨོས་ཏེ་ཡོན་བསྔོ་བ་ནི།<line/>
མི་མཛད་དོ། །སྙམ་ནས། ཡོན་བསྔོ་བ་མ་ཉན་པ་ཁོ་ནར་ཁྱིམ་དུ་སོང་ངོ༌། །དེ་ནས་བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་གྱི་མིང་ནས་སྨོས་ཏེ་ཡོན་བསྔོ་བ་འདི་སྐད་དུ་མཛད་དེ། གླང་པོ་རྟ་<line/>
</page>
<page index="576" id="289A">༄༅། །དང་ཤིང་རྟ་དཔུང་བུ་ཆུང༌། །ཞོན་ནས་གྲོང་ཁྱེར་ཡུལ་བཅས་འཁོལ་བྱེད་པ། །ཟན་དྲོན་ལན་ཚྭ་དག་གིས་མ་བཏབ་ཅིང༌། །སྣུམ་བག་མེད་པའི་མཐུ་ནི་ཡིན་པར་ལྟོས། །དེ་<line/>
ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་གྱི་ཕོ་བྲང་དུ་གདུགས་ཚོད་ལན་མང་དུ་གསོལ་ནས།<line/>
མིང་ནས་བརྗོད་དེ་ཡོན་བསྔོ་བ་མཛད་ན། འདི་ལྟ་བུའི་ཡོན་བསྔོ་བ་མཛད་པ་ནི། བདག་གིས་སྔོན་ཆད་ནི། ལན་འགའ་ཡང་མ་ཐོས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ།<line/>
ཀོ་ས་ལའི་རྒྱལ་པོ་གསལ་རྒྱལ་གྱི་ནས་ཀྱི་ངར་ཐུག་ལན་ཚྭས་མ་བཏབ་པ་ལས་བརྩམས་ཏེ་ལས་ཀྱི་རྒྱུ་བ། ཁྱོད་ཉན་པར་འདོད་དམ། བཅོམ་ལྡན་འདས། ད་དེའི་དུས་ལ་བབ་ལགས་སོ། །བདེ་བར་གཤེགས་པ་<line/>
ད་དེའི་དུས་ལ་བབ་ལགས་ཏེ། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་གྱི་ནས་ཀྱི་ངར་ཐུག་ལ་ཚྭས་མ་སྩལ་བ་ལས་བརྩམས་ཏེ་ལས་ཀྱི་རྒྱུ་བ་བཤད་པ། བཅོམ་ལྡན་འདས་ལས་དགེ་སློང་<line/>
རྣམས་ཀྱིས་ཐོས་ན་འཛིན་པར་འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། སྔོན་བྱུང་བ་རི་བོར་ཞིག་ན་ཁྱིམ་བདག་ཅིག་གནས་པ་དེས། རིགས་<line/>
མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། བུ་གཟུགས་<line/>
</page>
<page index="577" id="289B">བཟང་བ། མཛེས་པ། བལྟ་ན་སྡུག་པ་ཞེས་བྱ་བ་ནས་བསྐྱེད་བསྲིངས་ཏེ་དེ་ཆེན་པོར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །ཇི་ཙམ་ན། ཁྱིམ་བདག་དེས་ཆུང་མ་ལ་སྨྲས་པ། བཟང་མོ། བདག་ཅག་གི་བུ་ལོན་<line/>
འདེད་པ་དང༌། ནོར་འཕྲོག་པ་སྐྱེས་ཀྱི། བདག་ཟོང་ཐོགས་ཏེ་ཡུལ་གཞན་དུ་འགྲོའོ། །དེས་སྨྲས་པ། རྗེའི་སྲས། དེ་བཞིན་མཛོད་ཅིག །དེས་ཟོང་ཐོགས་ཏེ་ཡུལ་གཞན་ཞིག་ཏུ་སོང་བ་ལས། དེ་དེ་ཉིད་དུ་མ་སྟེས་<line/>
ཏེ་ཤི་བར་གྱུར་ཏོ། །དེ་མཆེད་པོ་མི་བདོག་པ་ཞིག་པས་དེའི་ཁྱིམ་གྱི་ནོར་རྣམས་ཟད་པས། དེའི་བུ་ཡང་སྡུག་བསྔལ་བར་གྱུར་པ་དང༌། ཁྱིམ་བདག་དེའི་གཏན་གྲོགས་ཤིག་ཡོད་པ་དེས་དེ་ལ་སྨྲས་པ། ཁྱེའུ་ཁོ་བོའི་<line/>
ཞིང་ལས་དག་བྱོས་ཤིག་དང༌། ངས་ཁྱོད་ཀྱི་ཟན་སྦྱར་བར་བྱའོ། །དེས་དེའི་ཞིང་ལས་དག་བྱ་བར་བརྩམས་ནས། དེས་ཀྱང་དེའི་ཟན་སྦྱར་ཏོ། །ཇི་ཙམ་དུས་གཞན་ཞིག་ན། དུས་སྟོན་ལ་བབས་ནས་ཁྱེའུ་དེའི་<line/>
མས་བསམ་པ། དེང་ནི། ཁྱིམ་བདག་གི་ཆུང་མ་མཛའ་བཤེས་དང༌། གཉེན་དང༌། ཉེ་དུ་དང༌། དགེ་སྦྱོང་དང༌། བྲམ་ཟེའི་སྐྱེ་བོ་རྣམས་ཟན་སྦྱིན་པས་བྲེལ་བར་འགྱུར་གྱི། སྔ་འཚོགས་སུ་སོང་ལ། ཁྱེའུ་<line/>
དེའི་ཟན་བསྐྱལ་ལོ། །སྙམ་ནས། དེ་སྔ་འཚོགས་སུ་སོང་ནས། ཁྱིམ་བདག་གི་ཆུང་མ་ལ་དོན་དེ་དག་གོ་བར་བྱས་པ་དང༌། དེ་ཁྲོས་ནས་སྨྲས་པ། རེ་ཞིག་དགེ་སྦྱོང་དང༌། བྲམ་ཟེ་དང༌། ཉེ་དུ་རྣམས་ཀྱང་ད་དུང་མ་<line/>
བྱིན་པར་མངག་གཞུག་པ་ཁྱེའུ་ལ་སྦྱིན་ནམ། རེ་ཞིག་དེ་རིང་ནི། སྡོད་ཅིག །སང་ཉིས་འགྱུར་དུ་སྦྱིན་ནོ། །དེ་ནས་ཁྱེའུ་དེའི་མས་བསམ་པ། ཁྱེའུ་བཀྲེས་པར་མ་གྱུར་གྲང་སྙམ་ནས། བདག་ཉིད་ཀྱི་ནས་ཀྱི་<line/>
</page>
<page index="578" id="290A">༄༅། །ཟན་དྲོན་ལན་ཚྭས་མ་བཏབ་པ་འདི་བསྐྱལ་ལོ། སྙམ་མོ། །དེས་དེ་ཁྱེར་ནས་ཞིང་ཐོག་ཏུ་སོང་བ་དང༌། ཁྱེའུ་དེས་དེ་རྒྱང་མི་རིང་བ་ཞིག་ནས་མཐོང་ནས་དེས་སྨྲས་པ། ཡུམ། ཞིམ་པོ་<line/>
ཅུང་ཟད་མ་མཆིས་སམ། དེས་སྨྲས་པ། བུ། དེ་རིང་ནི། ཟན་ནར་མ་གང་ཡིན་པ་དེ་ཉིད་ཀྱང་མེད་དོ། །ཡུམ། ཅི་སྟེ་ལགས། དེས་བུ་ལ་ཁྱིམ་བདག་གི་ཆུང་མ་ཇི་སྐད་དུ་ཟེར་བ་དེ་དག་ཐམས་ཅད་<line/>
རྒྱས་པར་བསྙད་ནས། ཟན་དྲོན་ལན་ཚྭས་མ་བཏབ་པ་འདི་ཡང་ཁོ་མོ་ཉིད་ཀྱིས་ཁྱེར་ཏེ་འོངས་ཀྱི། བུ། འདི་ཟོ་ཞིག་ཅེས་སྨྲས་པ་དང༌། དེས་སྨྲས་པ། ཞོག་ལ་བཞུད་ཅིག །དེས་བཞག་སྟེ་སོང་ངོ༌། །སངས་<line/>
རྒྱས་རྣམས་འབྱུང་བ་མེད་པ་ན། འཇིག་རྟེན་དུ་རང་སངས་རྒྱས་དམན་ཞིང་ངན་པ་ལ་སྙིང་བརྩེ་བ་ཅན། བས་མཐའི་གནས་མལ་ལ་དགའ་བ། འཇིག་རྟེན་གྱི་ཡོན་གནས་གཅིག་པུ་དག་འབྱུང་བར་འགྱུར་<line/>
བས། ཇི་ཙམ་ན། རང་སངས་རྒྱས་ཤིག་ཕྱོགས་དེར་ཕྱིན་པ་དང༌། དེས་དེ་ལུས་མཛེས་པ་དང༌། སེམས་དང་བ་དང༌། སྤྱོད་ལམ་ཞི་བར་མཐོང་ནས་དེས་བསམ་པ། གདོན་མི་ཟ་བར་བདག་གིས་ཡོན་<line/>
གནས་ཡང་དག་པ་འདི་ལྟ་བུ་ལ་བྱ་བ་མ་བྱས་པ་དེས་ན། བདག་འདི་འདྲའི་གནས་སྐབས་སུ་གྱུར་གྱི། གལ་ཏེ་བདག་ལས་ཟན་དྲོན་ལན་ཚྭས་མ་བཏབ་པ་འདི་བཞེས་ན། བདག་གིས་དེ་ལ་དབུལ་བར་བྱའོ།<line/>
སྙམ་པ་དང༌། དེ་ནས་རང་སངས་རྒྱས་དེས་སྐྱེས་བུ་བཀྲེན་པ་དེའི་བསམ་པ་སེམས་ཀྱིས་ཤེས་ནས་ལྷུང་བཟེད་བཟེད་དེ། བཞིན་བཟང་གལ་ཏེ་ཁྱོད་ཀྱིས་བཏང་བ་ཡིན་ན། ལྷུང་བཟེད་འདིར་ཆུག་ཅིག།<line/>
</page>
<page index="579" id="290B">དེ་ནས་དེས་དད་པ་དྲག་པོས་ཟན་དྲོན་ལན་ཚྭས་མ་བཏབ་པ་རང་སངས་རྒྱས་དེ་ལ་ཕུལ་ལོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ཀྱི་ཁྱེའུ་བཀྲེན་པ་གང་ཡིན་པ་དེ་ནི། ཀོ་ས་ལའི་རྒྱལ་པོ་གསལ་རྒྱལ་<line/>
འདི་ཉིད་ཡིན་ཏེ། དེའི་ཚེ་དེའི་དུས་ན་འདིས་རང་སངས་རྒྱས་ལ་ཟན་དྲོན་ལན་ཚྭས་མ་བཏབ་པ་ཕུལ་བ་གང་ཡིན་པའི་ལས་དེས་ན། ལན་དྲུག །སུམ་ཅུ་རྩ་གསུམ་པའི་ལྷ་རྣམས་ཀྱི་རྒྱལ་སྲིད་ཀྱི་དབང་ཕྱུག་<line/>
ལ་དབང་བྱས་སོ། །མཉན་ཡོད་འདི་ཉིད་དུ་ཡང་ལན་དྲུག་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་ཏོ། །ལས་ཀྱི་ལྷག་མ་དེ་ཉིད་ཀྱིས་དེ་ལྟར་ཡང་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བར་གྱུར་ཏེ།<line/>
ངས་འདིའི་ཟན་དྲོན་གྱི་རྣམ་པར་སྨིན་པ་རྫོགས་པ་དེ་ལ་དགོངས་ནས། གླང་པོ་རྟ་དང་ཤིང་རྟ་དཔུང་བུ་ཆུང༌། །ཞོན་ནས་གྲོང་ཁྱེར་ཡུལ་བཅས་འཁོལ་བྱེད་པ། །ཟན་དྲོན་ལན་ཚྭ་དག་གིས་མ་བཏབ་ཅིང༌། །<line/>
སྣུམ་བག་མེད་པའི་མཐུ་ནི་ཡིན་པར་ལྟོས། །ཞེས་གསུངས་སོ། །བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་གྱི་ཟན་དྲོན་ལན་ཚྭས་མ་བཏབ་པ་ལས་བརྩམས་ནས་ལས་ཀྱི་རྒྱུ་བཤད་དོ། །<line/>
ཞེས་ཀུན་ཏུ་སྒྲ་གྲགས་པ། ཀོ་ས་ལའི་རྒྱལ་པོ་གསལ་རྒྱལ་གྱིས་ཐོས་ནས། དེ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་<line/>
གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས། བཅོམ་ལྡན་འདས་ཀྱིས་རྒྱལ་པོ་གསལ་རྒྱལ་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་<line/>
</page>
<page index="580" id="291A">༄༅། །ངོ་ཞེས་བྱ་བའི་བར་གོང་མ་བཞིན་དུའོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་<line/>
ཏེ༑ བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་དགུང་ཟླ་<line/>
གསུམ་དུ་ན་བཟའ་དང༌། ཆོས་གོས་དང༌། བསོད་སྙོམས་དང༌། སྙུན་གསོས་ཀྱི་རྐྱེན་སྨན་གྱི་ཡོ་བྱད་རྣམས་འབུལ་ཞིང་མཆིས་ན། གནང་བར་མཛད་དུ་གསོལ། བཅོམ་ལྡན་འདས་ཀྱིས་ཀོ་ས་ལའི་<line/>
རྒྱལ་པོ་གསལ་རྒྱལ་ལ་ཅང་མི་གསུང་བས་གནང་ངོ༌། །དེ་ནས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཀོ་ས་ལའི་རྒྱལ་པོ་གསལ་རྒྱལ་གྱིས་ཟླ་བ་གསུམ་དུ་ཞལ་ཟས་རོ་བརྒྱ་དང་ལྡན་པ་གསོལ་<line/>
ནས། དགེ་སློང་རེ་རེ་ལ་ཡང་འབུམ་རི་བའི་གོས་རེ་རེ་བསྐོན་ཏེ། འབྲུ་མར་གྱི་བུམ་པ་བྱེ་བ་བསགས་ནས་མར་མེའི་ཕྲེང་བ་བལྟམ་པར་བརྩམས་སོ། །དེ་ན་གདུགས་ཚོད་ཀྱི་ཁ་དང༌། མཆོད་པའི་ཚེ་ཅ་<line/>
ཅོའི་སྒྲ་ཆེན་པོ་གྲགས་པ་དང༌། ཇི་ཙམ་ན། གྲོང་ཉུག་མ་ཤིན་ཏུ་སྡུག་བསྔལ་བ་ཞིག །རྫའི་ཆག་དུམ་ཞིག་ཐོགས་ཏེ་སློང་བ་ལ་ཞུགས་པ་དེས། སྒྲ་ཆེན་པོ་དང་སྒྲ་མཐོན་པོ་ཐོས་སོ། །ཐོས་ནས་ཀྱང་དྲིས་པ།<line/>
ཤེས་ལྡན་དག། སྒྲ་མཐོན་པོ་དང་སྒྲ་ཆེན་པོ་འདི་ཅི་ཞིག་ཡིན། གཞན་དག་གིས་སྨྲས་པ། ཀོ་ས་ལའི་རྒྱལ་པོ་གསལ་རྒྱལ་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་དུ་<line/>
</page>
<page index="581" id="291B">གདུགས་ཚོད་གསོལ་ནས། དགེ་སློང་རེ་རེ་ལ་ཡང་འབུམ་རི་བའི་གོས་རེ་རེ་བསྐོན་ཏེ། འབྲུ་མར་གྱི་བུམ་པ་བྱེ་བ་བསགས་ཏེ། མར་མེའི་ཕྲེང་བ་གཏོང་བར་རྩོམ་པ་ཡིན་ནོ། །དེ་ནས་གྲོང་ཉུག་མ་དེ། འདི་སྙམ་<line/>
དུ་སེམས་ཏེ། ཀོ་ས་ལའི་རྒྱལ་པོ་གསལ་རྒྱལ་འདི། བསོད་ནམས་ཀྱིས་ངོམས་མི་ཤེས་ནས་ད་དུང་ཡང་སྦྱིན་པ་དག་གཏོང༌། བསོད་ནམས་དག་བྱེད་ན། མ་ལ་བདག་གིས་ཀྱང་འགའ་ཞིག་ལས་བསླངས་<line/>
ལ༑ བཅོམ་ལྡན་འདས་ལ་མེར་མེར་ཞིག་བལྟམ་མོ། །སྙམ་ནས་དེས་བསླངས་པའི་འབྲུ་མར་ཉུང་ཟད་པོ་གྱོ་རལ་གྱི་ནང་དུ་བླུགས་ཏེ། བཅོམ་ལྡན་འདས་ཀྱི་འཆག་སའི་སླད་དུ་མར་མེ་བལྟམ་ནས་ཞབས་<line/>
གཉིས་ལ་གཏུགས་ཏེ་སྨོན་ལམ་བཏབ་པ། དགེ་བའི་རྩ་བ་འདིས། ཇི་ལྟར་སྟོན་པ་བཅོམ་ལྡན་འདས་ཤཱཀྱ་ཐུབ་པ་འདི་སྐྱེ་རྒུའི་ཚེ་ལོ་བརྒྱ་ཐུབ་པ་ན། འཇིག་རྟེན་དུ་བྱུང་བ་དེ་བཞིན་དུ་བདག་ཀྱང་སྐྱེ་རྒུའི་<line/>
ཚེ་ལོ་བརྒྱ་ཐུབ་པ་ན། སྟོན་པ་ཤཱཀྱ་ཐུབ་པ་ཞེས་བྱ་བ་ཁོ་ནར་འགྱུར་ཞིང༌། ཡང༌། ཇི་ལྟར་འདིའི་ཟུང་མཆོག་དང་ཟུང་བཟང་པོ། ཤཱ་རིའི་བུ་དང་མོའུ་འགལ་གྱི་བུ་དང༌། ཉེ་གནས་དགེ་སློང་ཀུན་དགའ་བོ་དང༌།<line/>
ཡབ་ཟས་གཙང་དང༌། ཡུམ་ལྷ་མོ་སྒྱུ་འཕྲུལ་ཆེན་མོ་དང༌། སྲས་གཞོན་ནུ་སྒྲ་གཅན་ཟིན་བཟང་པོ་དང༌། གྲོང་ཁྱེར་སེར་སྐྱའི་གཞི་ལགས་པ་དེ་བཞིན་དུ། བདག་གི་ཡང་ཟུང་མཆོག་དང་ཟུང་བཟང་པོ་<line/>
ཤཱ་རིའི་བུ་དང་མོའུ་འགལ་གྱི་བུ་དང༌། ཉེ་གནས་དགེ་སློང་ཀུན་དགའ་བོ་དང༌། ཡབ་ཟས་གཙང་དང༌། ཡུམ་ལྷ་མོ་སྒྱུ་འཕྲུལ་ཆེན་མོ་དང༌། སྲས་གཞོན་ནུ་སྒྲ་གཅན་ཟིན་བཟང་པོ་དང༌། གྲོང་ཁྱེར་སེར་<line/>
</page>
<page index="582" id="292A">༄༅། །སྐྱའི་གཞིར་འགྱུར་ཞིང༌། ཇི་ལྟར་ཡང༌། བཅོམ་ལྡན་འདས་འདི་སྐུ་གདུང་གསེས་ནས་ཡོངས་སུ་མྱ་ངན་ལས་འདས་པ་དེ་བཞིན་དུ། བདག་ཀྱང་སྐུ་གདུང་གསེས་ནས་<line/>
ཡོངས་སུ་མྱ་ངན་ལས་འདའ་བར་གྱུར་ཅིག །ཅེས་བྱས་སོ། །ཇི་ཙམ་ན། མར་མེ་དེ་དག་ཐམས་ཅད་ནི། ཤིའོ། །དེས་བཏང་བའི་མར་མེ་ནི། འབར་ཞིང་འདུག་གོ །ཆོས་ཉིད་ཀྱིས། སངས་རྒྱས་<line/>
བཅོམ་ལྡན་འདས་རྣམས་ཇི་སྲིད་ནང་དུ་ཡང་དག་མ་བཞག་པ་དེ་སྲིད་དུ། སངས་རྒྱས་བཅོམ་ལྡན་འདས་རྣམས་ཀྱི་ཉེ་གནས་རྣམས་ནང་དུ་ཡང་དག་མི་འཇོག་པས། ཚེ་དང་ལྡན་པ་ཀུན་དགའ་<line/>
བོས་བསམ་པ། སངས་རྒྱས་བཅོམ་ལྡན་འདས་རྣམས་འོད་ལ་མནལ་བར་མཛད་པ་དེ་ནི། གནས་མ་ཡིན་ཞིང་གོ་སྐབས་མེད་པས་མ་ལ་བདག་གིས་མར་མེ་དེ་གསད་པར་བྱའོ། །སྙམ་ནས་<line/>
དེས་ལག་པས་གསད་པར་བརྩམས་པ་ལས་མ་ནུས་སོ། །དེ་ནས་ཆོས་གོས་ཀྱི་གྲ་དང༌། དེ་ནས་བསིལ་ཡབ་ཀྱིས་གཡབ་ན། འོན་ཀྱང་གསད་པར་མ་ནུས་སོ། །བཅོམ་ལྡན་འདས་ཀྱིས་ཚེ་<line/>
དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་འདི་ཅི་བྱེད། དེས་གསོལ་པ། བཅོམ་ལྡན་འདས། བདག་གི་གློ་བ་ལ་བསམ་པ། སངས་རྒྱས་བཅོམ་ལྡན་འདས་རྣམས་འོད་ལ་<line/>
མནལ་བར་མཛད་པ་ནི། གནས་མ་མཆིས་ཤིང་གོ་སྐབས་མ་མཆིས་ཀྱི། མ་ལ་བདག་གིས་ཞུགས་མར་དགུམ་མོ། །སྙམ་ན། བདག་གིས་དེ་སུག་པས་དགུམ་པར་བརྩམས་ན། རྔོ་མ་<line/>
</page>
<page index="583" id="292B">ཐོགས་སོ། །དེ་ནས་ཆོས་གོས་ཀྱི་གྲྭ་དང༌། དེ་ནས་བསིལ་གཡབ་ཀྱིས་གཡབ་ན། འོན་ཀྱང་རྔོ་མ་ཐོགས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་དུབ་པར་མ་བྱེད་<line/>
ཅིག། གལ་ཏེ་རྣམ་པར་འཐོར་བའི་རླུང་ལངས་ན། དེས་ཀྱང་གསད་པར་མི་ནུས་ན། ལག་པ་དང༌། ཆོས་གོས་ཀྱི་གྲྭ་དང༌། བསིལ་གཡབ་ཀྱིས་ལྟ་སྨོས་ཀྱང་ཅི་དགོས། འདི་ལྟར། མར་མེ་<line/>
འདི་ནི། བུ་མོ་འདིས་སེམས་ཀྱིས་མངོན་པར་འདུ་བྱེད་པ་ཆེན་པོས་བུས་པ་ཡིན་ནོ། །གཞན་ཡང༌། ཀུན་དགའ་བོ། བུ་མོ་འདི་ནི། སྐྱེ་རྒུ་རྣམས་ཀྱི་ཚེ་ལོ་བརྒྱ་ཐུབ་པ་ན། དེ་བཞིན་གཤེགས་པ་དགྲ་<line/>
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་ཞིང༌། དེའི་ཟུང་མཆོག་དང༌། ཟུང་བཟང་པོ། ཤཱ་རིའི་བུ་དང་མོའུ་འགལ་གྱི་བུ་དང༌། ཉེ་གནས་དགེ་སློང་ཀུན་དགའ་<line/>
བོ་དང༌། ཡབ་ཟས་གཙང་དང༌། ཡུམ་ལྷ་མོ་སྒྱུ་འཕྲུལ་ཆེན་མོ་དང༌། སྲས་གཞོན་ནུ་སྒྲ་གཅན་ཟིན་བཟང་པོ་དང༌། གྲོང་ཁྱེར་སེར་སྐྱའི་གཞི་ཞེས་བྱ་བར་འགྱུར་ལ། དེ་སྐུ་གདུང་གསེས་ནས་ཡོངས་སུ་<line/>
མྱ་ངན་ལས་འདའ་བར་འགྱུར་རོ། །གྲོང་ཉུག་མ་ཆེ་གེ་མོ་ཞེས་བྱ་བས་བཅོམ་ལྡན་འདས་ཀྱིས་འཆག་སའི་སླད་དུ་མར་མེ་བཏང་བས། དེ་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་ལུང་བསྟན་ཏོ། །ཞེས་ཀུན་ཏུ་སྒྲ་གྲགས་པ། བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་ཐོས་ནས། དེའི་མ་འོངས་པའི་ཡོན་ཏན་ལ་བསམ་ནས། ཡོ་བྱད་ཐམས་ཅད་ཀྱིས་བསྟབས་<line/>
</page>
<page index="584" id="293A">༄༅། །སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་ཐོས་ནས། དེ་ནས་ངོ་མཚར་སྐྱེས་ཏེ། འབྲུ་མར་བུམ་པ་སྟོང་བསྡོགས་ནས་མར་སྣ་ཚོགས་སུ་སྦྲེངས་ཏེ། རིན་པོ་ཆེ་སྣ་བཞིའི་<line/>
མར་མེ་འཆག་སའི་སླད་དུ་བུས་སོ། །དེ་ནས་བཅོམ་ལྡན་འདས་ཀྱི་སྤྱན་སྔར་སོང་སྟེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་གིས་འཕགས་པ་འོད་སྲུང་ཆེན་པོ་མཆོད་པའི་<line/>
སླད་དུ། བཅོམ་ལྡན་འདས་དགུང་བདུན་གྱི་བར་དུ་གདུགས་ཚོད་ལ་སྤྱན་དྲངས་ནས། བཅོམ་ལྡན་འདས་ཀྱིས་བདག་གི་སྔོན་གྱི་འཚལ་མ་དྲོན་པོ་ལན་ཚྭས་མ་སྩལ་པ་ལས་བརྩམས་ཏེ་ལས་ཀྱི་རྒྱུ་བ་ལུང་<line/>
བསྟན་ནས། ཡང༌། བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ། བདག་གིས་དགུང་ཟླ་གསུམ་དུ་གདུགས་ཚོད་གསོལ་ནས། དགེ་སློང་རེ་རེ་ལ་ཡང་འབུམ་རི་བའི་གོས་ཕྲུགས་<line/>
རེ་བསྐོན་ཏེ། འབྲུ་མར་བུམ་པ་བྱེ་བ་བསྔོགས་ཏེ་ཕྲེང་བར་སྦྲེངས་ནས་ཞུགས་མར་བལྟམ་ལགས་ན། བཅོམ་ལྡན་འདས་ཀྱིས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་<line/>
བསྟན་ལགས་ན། བཅོམ་ལྡན་འདས། བདག་ཀྱང་འཇིག་རྟེན་གྱི་གཙོ་བོ། འདྲེན་པར་འགྱུར་བ་ལྟ་ན། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ན་ལེགས་སོ། །བཅོམ་<line/>
ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི། ཟབ་པ། ཟབ་པར་སྣང་བ། མཐོང་བར་དཀའ་བ། རྟོགས་པར་དཀའ་བ། བརྟག་པར་<line/>
</page>
<page index="585" id="293B">བྱ་བ་མ་ཡིན་པ། རྟོག་གེའི་སྤྱོད་ཡུལ་མ་ཡིན་པ། ཞིབ་མོར་བརྟག་པའི་རྟོགས་པ་དང༌། མཁས་པ་དང༌། མཛངས་པས་རིག་པར་བྱ་བ་ཡིན་ཏེ། དེ་ནི། ཁྱོད་ཀྱི་སྦྱིན་པ་ལན་གཅིག་བྱས་པས་<line/>
ཐོབ་པར་སླ་བ་མ་ཡིན་ཏེ། སྦྱིན་པ་ལན་བརྒྱས་མ་ཡིན། སྦྱིན་པ་ལན་སྟོང་གིས་མ་ཡིན། སྦྱིན་པ་ལན་བརྒྱ་ཕྲག་སྟོང་གིས་མ་ཡིན་ནོ། །འོན་ཀྱང་རྒྱལ་པོ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་འདོད་ན། སྦྱིན་པ་དག་ཀྱང་སྦྱིན། བསོད་ནམས་དག་ཀྱང་བྱ་ཞིང༌། དགེ་བའི་བཤེས་གཉེན་དག་ཀྱང་བསྟེན་པར་བྱ། བསྙེན་པར་བྱ། བསྙེན་བཀུར་བྱའོ། །རྒྱལ་པོ་ཆེན་པོ། ཁྱེད་ཀྱིས་དེ་<line/>
བཞིན་དུ་སྦྱིན་པ་དག་ནི། བཏང༌། བསོད་ནམས་དག་ནི། བྱས་ཤིང༌། དགེ་བའི་བཤེས་གཉེན་དག་ཀྱང་བསྟེན། བསྙེན་བཀུར་བྱས་ན། དེ་ལྟ་ན། ཁྱོད་ནམ་ཞིག་ན་འཇིག་རྟེན་གྱི་གཙོ་བོ། འདྲེན་<line/>
པར་འགྱུར་གྲང༌། དེ་སྐད་ཅེས་བཀའ་སྩལ་པ་དང༌། ཀོ་ས་ལའི་རྒྱལ་པོ་གསལ་རྒྱལ་མཆི་མ་བླགས་ཏེ་དུས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས། གོས་ཀྱི་མཐའ་མས་མཆི་མ་ཕྱིས་ནས།<line/>
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བ་ན། སྦྱིན་པ་ཇི་སྙེད་ཅིག་སྩལ། བསོད་ནམས་ཇི་སྙེད་ཅིག་<line/>
བགྱིས་ལགས། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། རེ་ཞིག་འདས་པའི་བསྐལ་པ་གཞན་རྣམས་ལྟ་ཞོག་གི། བསྐལ་པ་བཟང་པོ་འདི་ལ་ང་བླ་ན་མེད་པ་ཡང་དག་པར་རྫོགས་པའི་བྱང་<line/>
</page>
<page index="586" id="294A">༄༅། །ཆུབ་དོན་དུ་གཉེར་བས་རྣམ་གྲངས་དུ་མར་སྦྱིན་པ་བཏང་བ་དང༌། བསོད་ནམས་བྱས་པ་དེ་དག་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། བཤད་དོ། །བར་སྡོམ་ལ། ང་ལས་ནུ་<line/>
དང་ལེགས་མཐོང་ཆེ། །དུས་དཔོག་ཀུ་ཤ་གདོལ་པ་དང༌། །ལྷ་ཆེན་པོ་དང་མུ་ཁྱུད་རྒྱལ། །མེ་ལོང་གདོང་དང་ནོར་བཟང་དང༌། །ཐམས་ཅད་སྒྲོལ་དང་འདུམ་བྱེད་དོ། །རྒྱལ་པོ་ཆེན་པོ། སྔོན་བྱུང་བ། སྐྱེ་རྒུ་རྣམས་ཀྱི་<line/>
ཚེ་ལོ་དཔག་ཏུ་མེད་པ་ན། རྒྱལ་པོ་གསོ་སྦྱོང་འཕགས་ཞེས་བྱ་བ་བྱུང་བར་གྱུར་ཏེ། དེའི་སྤྱི་བོར་ཤ་རྨེན་འཇམ་ཞིང་ཤིན་ཏུ་འཇམ་པ་ཞིག་སྐྱེས་པ། དཔེར་ན། ཤིང་བལ་གྱི་འདའ་བའམ། རས་བལ་གྱི་<line/>
འདའ་བ་ལྟ་བུར་གནོད་པ་ཅུང་ཟད་ཀྱང་མི་སྐྱེད་དོ། །དེ་ཡོངས་སུ་སྨིན་ནས་རྡོལ་བ་ལས། གཞོན་ནུ་གཟུགས་བཟང་པོ་མཛེས་པ། བལྟ་ན་སྡུག་པ། པགས་པའི་མདོག་གསེར་འདྲ་བ། མགོ་གདུགས་ལྟར་འདུག་<line/>
པ༑ ལག་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ། ཡན་ལག་དང་ཉིང་ལག་ཐམས་ཅད་དང་ལྡན་པ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་<line/>
པའི་ལུས་དང་ལྡན་པའི་ཞིག་བྱུང་ངོ༌། །བྱུང་མ་ཐག་ཏུ་བཙུན་མོའི་འཁོར་གྱི་ནང་དུ་བཀྲི་བ་དང༌། རྒྱལ་པོ་གསོ་སྦྱོང་འཕགས་ཀྱི་བཙུན་མོ་བརྒྱད་ཁྲིས་གཞོན་ནུ་མཐོང་ནས། ནུ་མ་རྣམས་ལས་འོ་མ་ཟགས་པ་<line/>
དང༑ བུད་མེད་རེ་རེས་ཀྱང་ལས་ནུ་ང་ལས་ནུ་ཞེས་སྨྲས་པ། དེའི་མིང་ང་ལས་ནུ་ང་ལས་ནུ་ཞེས་བྱ་བར་གྱུར་ཏོ། །གཞན་དག་ན་རེ། འདི་ནི། སྤྱི་བོ་ལས་སྐྱེས་པས། དེའི་ཕྱིར་གཞོན་ནུའི་མིང་སྤྱི་བོ་སྐྱེས་<line/>
</page>
<page index="587" id="294B">ཞེས་བྱའོ། །ཞེས་ཟེར་ཏོ། །དེ་ན་ཁ་ཅིག་གིས་ནི། ང་ལས་ནུ་ཞེས་བྱ་བར་ཤེས་སོ། །ཁ་ཅིག་གིས་ནི་སྤྱི་བོ་སྐྱེས་ཞེས་བྱ་བར་ཤེས་སོ། །གཞོན་ནུ་ང་ལས་ནུ་གཞོན་ནུའི་རྩེད་མོས་རྩེ་བ་ལ་བརྒྱ་བྱིན་དྲུག་ཤི་འཕོས་<line/>
པ་ལོན་ནོ། །རྒྱལ་ཚབ་ལ་གནས་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །གཞོན་ནུ་ང་ལས་ནུ་ཡུལ་ཞིག་ཏུ་སོང་སྟེ། དེ་ཡུལ་དུ་ཕྱིན་པ་དང༌། རྒྱལ་པོ་གསོ་སྦྱོང་འཕགས་ན་བར་གྱུར་ནས། དེ་རྩ་བ་དང༌། སྡོང་བུ་<line/>
དང༑ ལོ་མ་དང༌། མེ་ཏོག་དང༌། འབྲས་བུའི་སྨན་གྱིས་བསྙེན་བཀུར་བྱས་ན་ཡང་ཕྱིར་ཐུ་བ་ཁོ་ནར་གྱུར་ནས་དེས་བློན་པོ་རྣམས་ལ་བསྒོ་བ། ཤེས་ལྡན་དག། མྱུར་དུ་གཞོན་ནུ་ལ་རྒྱལ་སྲིད་ཀྱི་དབང་བསྐུར་བས་དབང་<line/>
སྐུར་ཅིག། །ལྷ། བཀའ་བཞིན་འཚལ་ཞེས་བློན་པོ་རྣམས་ཀྱིས་ཕོ་ཉ་བཀུག་སྟེ། རྒྱལ་པོ་གསོ་སྦྱོང་འཕགས་སྙུང་ནས། དེས་གཞོན་ནུ་སྤྱན་དྲོངས་ལ། རྒྱལ་སྲིད་ཀྱི་དབང་བསྐུར་བ་ཉམས་སུ་མྱོང་བར་གྱིས་ཤིག།<line/>
ཅེས་བཀའ་སྩལ་གྱི། གཞོན་ནུ་མྱུར་དུ་བྱོན་པའི་རིགས་སོ། །ཞེས་སྤྲིང་ངོ༌། །དེ་ཆས་པ་དང༌། རྒྱལ་པོ་གསོ་སྦྱོང་འཕགས་ཤིའོ། །དེ་ནས་བློན་པོ་དག་གིས། ཡང་ཕོ་ཉ་གཞན་ཞིག་བཏང་བ་ལ། གཞོན་ནུ་ཁྱོད་ཀྱི་<line/>
ཡབ་ནི། ནོངས་ཀྱི། ཚུར་སྤྱོན། རྒྱལ་སྲིད་བཞེས་ཤིག། ཅེས་སྤྲིང་ངོ༌། །གཞོན་ནུ་ང་ལས་ནུས་བསམ་པ། གལ་ཏེ་བདག་གི་ཡབ་ནོངས་ན། དེར་སོང་ཡང་ཅི་ཕན་སྙམ་དུ་བསམ་ནས་དེ་ཉིད་ན་འདུག་གོ།<line/>
བློན་པོ་རྣམས། ཡང་འདུས་ནས་བློན་པོ་ཞིག་ཕོ་ཉར་བཏང་བ་དང༌། དེ་སོང་ནས་སྨྲས་པ། གཞོན་ནུ་རྒྱལ་སྲིད་བཞེས་ཤིག། །དེས་སྨྲས་པ། གལ་ཏེ་ཁོ་བོས་ཆོས་དང་མཐུན་པར་རྒྱལ་སྲིད་འཐོབ་པར་འགྱུར་ན།<line/>
</page>
<page index="588" id="295A">༄༅། །རྒྱལ་སྲིད་ཀྱི་དབང་བསྐུར་བ་འདི་ཉིད་དུ་འོང་བར་འགྱུར་རོ། །བློན་པོ་རྣམས་ཀྱིས་སྤྲིང་པ། ལྷ་རྒྱལ་སྲིད་ཀྱི་དབང་བསྐུར་བ་ལ་ནི་མང་དུ་འཚལ་ཏེ། རིན་པོ་ཆེའི་གཅལ་དང༌། སེང་གེའི་ཁྲི་<line/>
དང༌། གདུགས་དང༌། ཅོད་པན་དང༌། དབུ་རྒྱན་གྱིས་ཕོ་བྲང་གི་ནང་དུ་རྒྱལ་སྲིད་ཀྱི་དབང་བསྐུར་བར་བགྱི་འཚལ་བས། དེ་ལྟ་བས་ན། གཞོན་ནུ་འདི་ཉིད་དུ་བྱོན་པའི་རིགས་སོ། །དེས་སྨྲས་པ། ངས་ཆོས་<line/>
དང་མཐུན་པར་རྒྱལ་སྲིད་འཐོབ་པ་ལྟ་ན། ཐམས་ཅད་འདི་ཉིད་དུ་འོང་བར་འགྱུར་རོ། །གཞོན་ནུ་ང་ལས་ནུའི་མདུན་ནས་འགྲོ་བ་གནོད་སྦྱིན་ལྷ་གནས་ཞེས་བྱ་བ་དེས། རིན་པོ་ཆེའི་གཅལ་དང༌། སེང་གེའི་<line/>
ཁྲི་དེ་ཉིད་དུ་བླངས་སོ། །ཕོ་བྲང་ན་གནས་པ་རྣམས་ཀྱིས་ཀྱང༌། གདུགས་དང༌། ཅོད་པན་དང༌། དཔུང་རྒྱན་ཁྱེར་ནས་རང་དེ་ཉིད་དུ་ལྷགས་ཏེ་ཕོ་བྲང་འཁོར་བ་རང་ལྷགས་པས། གནས་དེའི་མིང༌། གནས་<line/>
བཅས་གནས་བཅས་ཞེས་བྱ་བར་གྲགས་སོ། །ཕྱིས་བློན་པོ་དེ་རྣམས་དང༌། ཁྲོམ་གྱི་རུ་བ་དང༌། གྲོང་མི་དང༌། ཡུལ་མི་རྣམས་ཀྱིས་ནི། དབང་བསྐུར་བ་ཁྱེར་ཏེ་དེང་ནས་དེ་རྣམས་ཀྱིས་སྨྲས་པ། ལྷ། དབང་<line/>
བསྐུར་བ་བཞེས་སུ་གསོལ། དེས་སྨྲས་པ། ང་མི་རྣམས་ཀྱིས་ཅོད་པན་བཅིང་ངམ། གལ་ཏེ་ཆོས་ཀྱིས་རྒྱལ་སྲིད་འཐོབ་ན། མི་མ་ཡིན་པ་རྣམས་ཀྱིས་ཅོད་པན་འཆིང་གྲང༌། ཇི་ཙམ་ན། དེ་མི་མ་ཡིན་པ་<line/>
རྣམས་ཀྱིས་ཅོད་པན་བཅིངས་པ་དང༌། དེའི་རིན་པོ་ཆེ་སྣ་བདུན་བྱུང་བ་འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་<line/>
</page>
<page index="589" id="295B">བདག་རིན་པོ་ཆེ་དང༌། བདུན་པ་བློན་པོ་རིན་པོ་ཆེ་ཉིད་དོ། །དེ་ལ་བུ་དཔའ་བ་རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པར་བྱེད་པ་སྟོང་ཡང་ཚང་བར་བྱུང་ངོ༌། །ཡངས་པ་<line/>
ཅན་གྱི་ཉེན་ཀོར་ན་ནགས་ཚལ་སྟུག་པོ་དགའ་དགའ་ལྟར་འདུག་པ་ཞིག་ཡོད་པ་དེ་ན། དྲང་སྲོང་མངོན་པར་ཤེས་པ་ལྔ་དང་ལྡན་པ་ལྔ་བརྒྱ་བསམ་གཏན་བྱེད་དོ། །ནགས་ཚལ་སྟུག་པོ་དེ་ན་ཡང་བྱ་ཀར་རབ་ཏུ་མང་<line/>
པོ་དག་ཅིག་ཀྱང་གནས་སོ། །བསམ་གཏན་གྱི་ཚེར་མ་ནི། སྒྲ་ཡིན་པས། བྱ་ཀར་རྣམས་ལྡིང་ཞིང་སྐད་འབྱིན་པར་བྱེད་པ་དང༌། དེ་ན་དྲང་སྲོང་བཞིན་ངན་ཞེས་བྱ་བ་ཞིག་ཡོད་པ་དེ་འཁྲུགས་པས། དེས་བྱ་ཀར་<line/>
རྣམས་ཀྱི་འདབ་གཤོག་རྣམས་ལྷགས་པར་ཤོག་ཅིག་ཅེས་དམོད་པ་བོར་རོ། །དེ་རྣམས་དྲང་སྲོང་འཁྲུགས་པས་འདབ་གཤོག་རྣམས་ལྷགས་པར་གྱུར་ཏོ། །དེ་ནས་དེ་རྣམས་རྐང་པས་འགྲོ་བར་བརྩམས་པ་དང༌། རྒྱལ་<line/>
པོ་དེ་ཡང་ལྗོངས་གྱུར་སོང་བས། བྱ་དཀར་རྣམས་རྐང་པས་འགྲོ་བ་མཐོང་ངོ༌། །དེ་ནས་དེས་བློན་པོ་རྣམས་ལ་དྲིས་པ། ཅིའི་ཕྱིར་བྱ་དཀར་འདི་རྣམས་རྐང་པས་འགྲོ་བར་གྱུར། བློན་པོ་རྣམས་ཀྱིས་སྨྲས་པ། ལྷ། བསམ་<line/>
གཏན་གྱི་ཚེར་མ་ནི། སྒྲ་ལགས་པས། དྲང་སྲོང་འཁྲུགས་པ་དག་གིས་འདི་རྣམས་ལ་དམོད་པ་བོར་བ་དང༌། དེ་ནས་དྲང་སྲོང་འཁྲུགས་པས་འདི་རྣམས་ཀྱི་འདབ་གཤོག་རྣམས་ལྷག་པར་གྱུར་ཏོ། །དེ་ནས་རྒྱལ་པོས་<line/>
སྨྲས་པ། གང་དག་སེམས་ཅན་རྣམས་ལ་སྙིང་བརྩེ་བ་མེད་པའི་དྲང་སྲོང་འདི་ལྟ་བུ་ཡང་ཡོད་པ་ལྟ་ཞེས་སྨྲས་ནས། ཤེས་ལྡན་དག། དེངས་ལ་དྲང་སྲོང་རྣམས་ལ། ཁྱེད་ཅག་ངའི་ཡུལ་ན་མ་འདུག་ཅིག་ཅེས་སྒོས་<line/>
</page>
<page index="590" id="296A">༄༅། །ཤིག་ཅེས་སྨྲས་སོ། །དེ་ནས་བློན་པོ་དྲང་སྲོང་གི་ཐད་དུ་དོང་ནས་བསྒོ་བ། རྒྱལ་པོའི་ཞལ་ནས། ཁྱེད་ཅག་ངའི་ཡུལ་ན་མ་འདུག་ཅིག་ཅེས་བཀའ་སྩལ་ཏོ། །དྲང་སྲོང་རྣམས་ཀྱིས་<line/>
བསམ་པ། རྒྱལ་པོ་འདི་ནི། གླིང་བཞི་ལ་དབང་བ་ཡིན་པས། རི་རབ་ཀྱི་བང་རིམ་དུ་འགྲོའོ། །སྙམ་ནས། དེ་རྣམས་དེར་དོང་སྟེ་གནས་སོ། །རྒྱལ་པོ་ང་ལས་ནུའི་མི་རྣམས་ནི། སེམས་པར་བྱེད་པ་དང༌།<line/>
འཇལ་བར་བྱེད་པ་དང༌། ཉེ་བར་རྟོག་པར་བྱེད་པ་ཡིན་ཏེ། དེ་དག་གིས་བསམ་ཞིང་ཉེ་བར་བརྟགས་ནས། བཟོའི་གནས་དང་ལས་ཀྱི་གནས་ཐ་དད་པ་རྣམས་བྱ་བར་བརྩོན་པས། དེ་རྣམས་སེམས་པར་<line/>
བྱེད་པ་དང༌། འཇལ་བར་བྱེད་པ་དང༌། ཉེ་བར་རྟོག་པར་བྱེད་པ་ཡིན་པའི་ཕྱིར་མིང་ཤེད་ལས་སྐྱེས་ཤེད་ལས་སྐྱེས་ཞེས་བྱ་བར་གྲགས་སོ། །དེ་རྣམས་ཀྱིས་ཞིང་ལས་དག་བྱ་བར་བརྩམས་པ་དང༌། རྒྱལ་པོ་<line/>
ལྗོངས་རྒྱུར་སོང་བས་མི་དེ་རྣམས་ཞིང་ལས་དག་བྱེད་པར་མཐོང་ནས། དེས་བློན་པོ་རྣམས་ལ་སྨྲས་པ། མི་འདི་རྣམས་ཅི་ཞིག་བྱེད། བློན་པོ་རྣམས་ཀྱིས་སྨྲས་པ། ལྷ། སྨན་དུ་འགྱུར་བར་བགྱི་བའི་སླད་དུ་ལོ་<line/>
ཐོག་ལ་སོགས་པ་སྐྲུན་པ་ལགས་སོ། །རྒྱལ་པོས་སྨྲས་པ། ཅི། བདག་གི་རྒྱལ་སྲིད་ཀྱི་མི་རྣམས་ཞིང་ལས་བྱེད་དམ། དེ་ནས་དེས་སྨྲས་པ། ལྷས་ས་བོན་གྱི་རིགས་ཉི་ཤུ་རྩ་བདུན་གྱི་ཆར་ཕོབས་ཤིག་ཅེས་<line/>
བྱས་པ་དང༌། རྒྱལ་པོ་ང་ལས་ནུས་སེམས་བསྐྱེད་མ་ཐག་ཏུ། ལྷས་ས་བོན་གྱི་རིགས་ཉི་ཤུ་རྩ་བདུན་གྱི་ཆར་ཕབ་བོ། །རྒྱལ་པོ་ང་ལས་ནུས་ཡུལ་མི་རྣམས་ལ་དྲིས་པ། འདི་དག་སུའི་བསོད་ནམས་ཀྱིས་<line/>
</page>
<page index="591" id="296B">བྱུང༌། དེ་རྣམས་ཀྱིས་སྨྲས་པ། ལྷའི་ཡང་ལགས། བདག་ཅག་གི་ཡང་ལགས་སོ། །ཡང༌། མི་དེ་རྣམས་རས་བལ་གྱི་ཞིང་རྨོ་བར་བརྩམས་པ་དང༌། ཡང༌། རྒྱལ་པོ་ང་ལས་ནུ་ལྗོངས་རྒྱུར་སོང་བས་<line/>
མཐོང་ནས། དེ་ནས་བློན་པོ་རྣམས་ལ་སྨྲས་པ། མི་འདི་རྣམས་ཅི་ཞིག་བྱེད། བློན་པོ་རྣམས་ཀྱིས་སྨྲས་པ། ལྷ། མི་འདི་རྣམས་ནི། རས་བལ་གྱི་ཞིང་རྨོད་ལགས་སོ། །རྒྱལ་པོས་སྨྲས་པ། ཅི་ཞིག་ཏུ་<line/>
དགོས། དེ་རྣམས་ཀྱིས་སྨྲས་པ། ལྷ། གོས་བགྱི་བའི་སླད་དུའོ། །དེ་ནས་རྒྱལ་པོ་ང་ལས་ནུས་སྨྲས་པ། ཅི། ངའི་རྒྱལ་སྲིད་ཀྱི་མི་རྣམས་རས་བལ་གྱི་ཞིང་རྨེད་དམ། ལྷས་རས་བལ་ཁོ་ནའི་ཆར་ཕོབས་<line/>
ཤིག་ཅེས་བྱས་པ་དང༌། རྒྱལ་པོ་ང་ལས་ནུས་སེམས་བསྐྱེད་མ་ཐག་ཏུ། ལྷས་རས་བལ་ཁོ་ནའི་ཆར་ཕབ་བོ། །རྒྱལ་པོས་ཡུལ་མི་རྣམས་ལ་དྲིས་པ། འདི་དག་སུའི་བསོད་ནམས་ཀྱིས་བྱུང༌། དེ་རྣམས་ཀྱིས་<line/>
སྨྲས་པ། ལྷའི་ཡང་ལགས། བདག་ཅག་གི་ཡང་ལགས་སོ། །ཡང་མི་དེ་རྣམས་རས་བལ་དེ་རྣམས་འཁལ་བར་བརྩམས་པ་དང༌། རྒྱལ་པོས་སྨྲས་པ། མི་འདི་དག་ཅི་ཞིག་བྱེད། བློན་པོ་རྣམས་ཀྱིས་<line/>
སྨྲས་པ། ལྷ། སྐུད་པ་འཚལ་བའི་སླད་དུ་རས་བལ་དེ་འཁལ་ལགས་སོ། །རྒྱལ་པོས་སྨྲས་པ། ཅི། ངའི་རྒྱལ་སྲིད་ཀྱི་མི་རྣམས་རས་སྐུད་འཁལ་ལམ། ལྷས་རས་སྐུད་ཀྱི་ཆར་ཁོ་ན་ཕོབས་ཤིག་<line/>
ཅེས་བྱས་པ་དང༌། རྒྱལ་པོ་ང་ལས་ནུས་སེམས་བསྐྱེད་མ་ཐག་ཏུ། ལྷས་རས་སྐུད་ཁོ་ནའི་ཆར་ཕབ་བོ། །རྒྱལ་པོ་དེས་སྨྲས་པ། འདི་དག་སུའི་བསོད་ནམས་ཀྱིས་བྱུང༌། དེ་རྣམས་ཀྱིས་སྨྲས་པ། ལྷའི་<line/>
</page>
<page index="592" id="297A">༄༅། །ཡང་ལགས། བདག་ཅག་གི་ཡང་ལགས་སོ། །དེ་ནས་རིམ་གྱིས་རས་འཐག་པར་བརྩམས་པ་དང༌། རྒྱལ་པོས་སྨྲས་པ། འདི་དག་ཅི་ཞིག་བྱེད། དེ་རྣམས་ཀྱིས་སྨྲས་པ། ལྷ།<line/>
གོས་སུ་བགྱི་བའི་སླད་དུ་རས་འཐག་ལགས་སོ། །རྒྱལ་པོས་བསམ་པ། ཅི། ངའི་རྒྱལ་སྲིད་ཀྱི་མི་རྣམས་རས་འཐག་གམ་སྙམ་ནས། ལྷས་རས་ཉིད་ཀྱི་ཆར་ཕོབས་ཤིག །ཅེས་བྱས་པ་དང༌།<line/>
རྒྱལ་པོ་ང་ལས་ནུས་སེམས་བསྐྱེད་མ་ཐག་ཏུ། ལྷས་རས་ཉིད་ཀྱི་ཆར་ཕབ་བོ། །རྒྱལ་པོས་དྲིས་པ། འདི་དག་སུའི་བསོད་ནམས་ཀྱིས་བྱུང༌། དེ་རྣམས་ཀྱིས་སྨྲས་པ། ལྷའི་ཡང་ལགས། བདག་ཅག་གི་<line/>
ཡང་ལགས་སོ། །རྒྱལ་པོས་བསམ་པ། མི་འདི་རྣམས་ནི། བདག་གི་བསོད་ནམས་དག་གི་མཐུ་རབ་ཏུ་མི་ཤེས་ཏེ། བདག་ལ་ཛམྦུའི་གླིང་འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་<line/>
དང་མི་མང་པོས་གང་བ་ཡང་ཡོད། བདག་ལ་རིན་པོ་ཆེ་སྣ་བདུན་འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བཙུན་མོ་རིན་པོ་ཆེ་དང༌། ཁྱིམ་<line/>
བདག་རིན་པོ་ཆེ་དང༌། བདུན་བ་བློན་པོ་རིན་པོ་ཆེ་ཡང་ཡོད། བདག་ལ་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པར་བྱེད་པ་སྟོང་ཡང་ཚང་<line/>
བར་ཡོད་ཀྱི། ཀྱེ་མ། བདག་གི་ཕོ་བྲང་གི་ནང་དུ་རིན་པོ་ཆེའི་ཆར་འབབ་ཅིང༌། དེ་ལས་ཕྱི་རོལ་ཏུ་ནི་ཀཪྴ་པ་ཎ་འགའ་ཡང་མི་འབབ་པར་གྱུར་ཅིག །སྙམ་པ་དང༌། རྒྱལ་པོ་ང་ལས་ནུས་སེམས་བསྐྱེད་མ་<line/>
</page>
<page index="593" id="297B">ཐག་ཏུ། ཕོ་བྲང་གི་ནང་དུ་ཞག་བདུན་དུ་རིན་པོ་ཆེའི་ཆར་བབ་ལ། ཕྱི་རོལ་ཏུ་ནི་ཀཪྴ་པ་ནི་འགའ་ཡང་མ་བབ་སྟེ། ཇི་ལྟར་མཐུ་ཆེན་པོ། རྫུ་འཕྲུལ་ཆེན་པོ། བསོད་ནམས་བྱས་པ། དགེ་བ་བྱས་པ། རང་གི་བསོད་<line/>
ནམས་ཀྱི་འབྲས་བུ་སོ་སོར་ཉམས་སུ་མྱོང་བ་བཞིན་ནོ། །རྒྱལ་པོས་སྨྲས་པ། འདི་དག་སུའི་བསོད་ནམས་ཀྱིས་བྱུང༌། དེ་རྣམས་ཀྱིས་སྨྲས་པ། ལྷའི་ལགས་སོ། །རྒྱལ་པོས་སྨྲས་པ། ཤེས་ལྡན་དག །ཁྱེད་ཀྱིས་<line/>
ཉེས་ཏེ། གལ་ཏེ་ཁྱོད་ཀྱིས་ལྷའི་བསོད་ནམས་ཀྱིས་ལགས་སོ། །ཞེས་སྨྲས་པ་དང༌། ངས་ཛམྦུའི་གླིང་མཐའ་དག་ཏུ་རིན་པོ་ཆེའི་ཆར་འབེབས་པར་འགྱུར་བ་ཞིག །འོན་ཀྱང་ཁྱེད་ལས་རིན་པོ་ཆེ་སུ་འདོད་པ་དེས།<line/>
རིན་པོ་ཆེ་ཅི་འདོད་པ་དག་ལོངས་ཤིག །དེ་ནས་རྒྱལ་པོ་ང་ལས་ནུ་དེ། རྒྱལ་སྲིད་ཆེན་པོའི་དབང་བྱེད་དུ་འཇུག་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །ང་ལས་ནུའི་མདུན་ནས་འགྲོ་བ་གནོད་སྦྱིན་ལྷ་གནས་<line/>
ཞེས་བྱ་བ་དེ་ལ་རྒྱལ་པོས་སྨྲས་པ། གང་ངས་བཀའ་སྩལ་དགོས་པ། བཀའ་འོག་ཏུ་མ་ཆུད་པའི་གླིང་གཞན་འགའ་ལྟ་ཡོད་དམ། ལྷ་གནས་ཀྱིས་སྨྲས་པ། ལྷ། ཤར་གྱི་ལུས་འཕགས་ཞེས་བགྱི་བའི་<line/>
གླིང༌། འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ་མཆིས་ཀྱི། ལྷ་དེར་གཤེགས་ཏེ་བཀའ་སྩལ་ཏུ་གསོལ། དེ་ནས་རྒྱལ་པོ་ང་ལས་ནུ་འདི་སྙམ་དུ་<line/>
སེམས་ཏེ། བདག་ལ་ཛམྦུའི་གླིང༌། འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པས་གང་བ་ཡང་ཡོད། བདག་ལ་རིན་པོ་ཆེ་སྣ་བདུན་འདི་ལྟ་སྟེ། འཁོར་ལོ་རིན་<line/>
</page>
<page index="594" id="298A">༄༅། །པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་བློན་པོ་རིན་པོ་ཆེ་ཡང་ཡོད། བདག་ལ་བུ་<line/>
དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང༌། བདག་གི་ཕོ་བྲང་གི་ནང་དུ་ཡང་རིན་པོ་ཆེའི་ཆར་ཞག་བདུན་དུ་བབས་ན། ཤར་<line/>
གྱི་ལུས་འཕགས་ཞེས་བྱའི་གླིང་ཞིག་ཡོད་ཅེས་གྲག་གི །མ་ལ་བདག་དེར་ཡང་སོང་ལ་རྗེས་སུ་བསྟན་པར་བྱའོ། །སྙམ་པ་དང༌། སེམས་བསྐྱེད་མ་ཐག་ཏུ་རྒྱལ་པོ་ང་ལས་ནུ་དཔུང་གི་ཚོགས་བྱེ་བ་<line/>
བརྒྱད་འབུམ་དང་ཐབས་ཅིག་ཏུ་བུ་སྟོང་གིས་ཡོངས་སུ་བསྐོར་ཏེ། མདུན་ནས་འགྲོ་བ་རིན་པོ་ཆེ་སྣ་བདུན་དང་ནམ་མཁའ་ལ་འཕགས་ཏེ། རྒྱལ་པོ་ང་ལས་ནུ་ཤར་གྱི་ལུས་འཕགས་ཀྱི་གླིང་དུ་ཆས་ནས་རྒྱལ་པོ་ང་<line/>
ལས་ནུ་ཤར་གྱི་ལུས་འཕགས་ཀྱི་གླིང་དུ་གནས་ཏེ། རྒྱལ་པོ་ང་ལས་ནུ་ཇི་ལྟར་སེམས་ཅན་བསོད་ནམས་བྱས་པ། དགེ་བ་བྱས་པ། མཐུ་ཆེན་པོ། རྫུ་འཕྲུལ་ཆེན་པོས་རང་གི་བསོད་ནམས་ཀྱི་འབྲས་བུ་<line/>
ཉམས་སུ་མྱོང་བ་ལྟར། ཤར་གྱི་ལུས་འཕགས་ཀྱི་གླིང་དུ་ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་རྗེས་སུ་བསྟན་པར་བྱས་སོ། །དེ་ཤར་གྱི་<line/>
ལུས་འཕགས་ཀྱི་གླིང་ན་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །ཡང་རྒྱལ་པོ་ང་ལས་ནུས། གནོད་སྦྱིན་ལྷ་གནས་ལ་སྨྲས་པ། བཀའ་འོག་ཏུ་མ་ཆུད་པའི་གླིང་གཞན་འགའ་ལྟ་<line/>
</page>
<page index="595" id="298B">འདོད་དམ། ལྷ་གནས་ཀྱིས་སྨྲས་པ། ལྷ། ནུབ་ཀྱི་བ་ལང་སྤྱོད་ཅེས་བྱ་བའི་གླིང༌། འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ་མཆིས་ཀྱི། ལྷ་དེར་ཡང་<line/>
གཤེགས་ཏེ་རྗེས་སུ་བསྟན་དུ་གསོལ།། །།འདུལ་བ་གཞི། བམ་པོ་ཞེ་གཅིག་པ། དེ་ནས་རྒྱལ་པོ་ང་ལས་ནུ་འདི་སྙམ་དུ་སེམས་ཏེ། བདག་ལ་ཛམྦུའི་གླིང༌། འབྱོར་པ་དང༌། རྒྱས་པ་<line/>
དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ་ཡོད། བདག་གི་ཕོ་བྲང་གི་ནང་དུ་ཡང་རིན་པོ་ཆེའི་ཆར་ཞག་བདུན་དུ་བབས། བདག་གིས་ཤར་གྱི་ལུས་འཕགས་ཀྱི་གླིང་<line/>
དུ་ཡང་ཕྱིན། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་བདག་གིས་ཤར་གྱི་ལུས་འཕགས་ཀྱི་གླིང་དུ་རྗེས་སུ་བསྟན་ན། ནུབ་ཀྱི་<line/>
བ་ལང་སྤྱོད་ཅེས་བྱ་བའི་གླིང་ཞིག་ཡོད་ཅེས་གྲག་གི། མ་ལ་བདག་དེར་ཡང་སོང་ལ་རྗེས་སུ་བསྟན་པར་བྱའོ། །སྙམ་པ་དང༌། སེམས་བསྐྱེད་མ་ཐག་ཏུ་རྒྱལ་པོ་ང་ལས་ནུ་དཔུང་གི་ཚོགས་<line/>
བྱེ་བ་བརྒྱད་འབུམ་དང་ཐབས་ཅིག་ཏུ་བུ་སྟོང་གིས་ཡོངས་སུ་བསྐོར་ནས། མདུན་ནས་འགྲོ་བ་རིན་པོ་ཆེ་སྣ་བདུན་དང་སྟེང་གི་ནམ་མཁའ་ལ་འཕགས་ཏེ། རྒྱལ་པོ་ང་ལས་ནུ་ནུབ་ཀྱི་བ་ལང་སྤྱོད་ཀྱི་གླིང་<line/>
དུ་ཆས་ནས་རྒྱལ་པོ་ང་ལས་ནུ་ནུབ་ཀྱི་བ་ལང་སྤྱོད་ཀྱི་གླིང་དུ་གནས་ཏེ། རྒྱལ་པོ་ང་ལས་ནུས་ཇི་ལྟར་སེམས་ཅན་བསོད་ནམས་བྱས་པ། དགེ་བ་བྱས་པ། མཐུ་ཆེན་པོ། རྫུ་འཕྲུལ་ཆེན་<line/>
</page>
<page index="596" id="299A">༄༅། །པོ༑ རང་གི་བསོད་ནམས་ཀྱི་འབྲས་བུ་ཉམས་སུ་མྱོང་བ་ལྟར། ནུབ་ཀྱི་བ་ལང་སྤྱོད་ཀྱི་གླིང་དུ་ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་<line/>
སྟོང་ཕྲག་མང་པོར་རྗེས་སུ་བསྟན་པར་བྱས་སོ། །དེ་ནུབ་ཀྱི་བ་ལང་སྤྱོད་ཀྱི་གླིང་ན་རྗེས་སུ་བསྟན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །ཡང༌། རྒྱལ་པོ་ང་ལས་ནུས། གནོད་སྦྱིན་ལྷ་གནས་ལ་<line/>
སྨྲས་པ། བཀའ་འོག་ཏུ་མ་ཆུད་པའི་གླིང་གཞན་འགའ་ལྟ་ཡོད་དམ། ལྷ་གནས་ཀྱི་སྨྲས་པ། ལྷ། བྱང་གི་སྒྲ་མི་སྙན་ཞེས་བགྱི་བའི་གླིང༌། འབྱོར་བ་དང༌། རྒྱས་པ་དང༌། བདེ་བ་དང༌།<line/>
ལོ་ལེགས་པ། སྐྱེ་བོ་དང་མི་མང་པོས་གང་ལ། གཞན་ཡང༌། མི་དེ་དག་ནི། བདག་གིར་བགྱི་བ་མ་མཆིས་པ། ཡོངས་སུ་འཛིན་པ་མ་མཆིས་པ་ཞིག་མཆིས་ཀྱི། ཀྱེ་མ། ལྷ། དེར་ཡང་<line/>
གཤེགས་ཏེ། ཉིད་ཀྱི་དཔུང་གི་ཚོགས་ལ་རྗེས་སུ་བསྟན་དུ་གསོལ། །དེ་ནས་རྒྱལ་པོ་ང་ལས་ནུ་འདི་སྙམ་དུ་སེམས་ཏེ། བདག་ལ་ཛམྦུའི་གླིང༌། འབྱོར་པ་དང༌། རྒྱས་པ་དང༌། བདེ་བ་དང༌།<line/>
ལོ་ལེགས་པ། སྐྱེ་བོ་དང་མི་མང་པོས་གང་བ་ཡོད། བདག་གི་ཕོ་བྲང་གི་ནང་དུ་རིན་པོ་ཆེའི་ཆར་ཞག་བདུན་དུ་ཕབས། བདག་ཤར་གྱི་ལུས་འཕགས་ཀྱི་གླིང་དུ་ཡང་སོང་སྟེ། ལོ་མང་པོ་དང༌། ལོ་<line/>
བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་བདག་གིས་ཤར་གྱི་ལུས་འཕགས་ཀྱི་གླིང་དུ་རྗེས་སུ་བསྟན། བདག་ནུབ་ཀྱི་བ་ལང་སྤྱོད་ཀྱི་གླིང་དུ་ཡང་སོང་སྟེ།<line/>
</page>
<page index="597" id="299B">ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་བདག་གིས་ནུབ་ཀྱི་བ་ལང་སྤྱོད་ཀྱི་གླིང་དུ་རྗེས་སུ་བསྟན་ན། བྱང་གི་སྒྲ་མི་སྙན་ཞེས་བྱ་བའི་<line/>
གླིང༌། འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་ལ། གཞན་ཡང༌། མི་དེ་དག་ནི། བདག་གིར་བྱ་བ་མེད་པ། ཡོངས་སུ་འཛིན་པ་མེད་པ་<line/>
ཞིག་ཡོད་ཅེས་གྲག་གི། མ་ལ་བདག་དེར་ཡང་སོང་ལ། རང་གི་དཔུང་གི་ཚོགས་ལ་རྗེས་སུ་བསྟན་པར་བྱའོ། །སྙམ་པ་དང༌། སེམས་བསྐྱེད་མ་ཐག་ཏུ་རྒྱལ་པོ་ང་ལས་ནུ་དཔུང་གི་ཚོགས་བྱེ་<line/>
བ་བརྒྱད་འབུམ་དང་ཐབས་ཅིག་ཏུ་བུ་སྟོང་གིས་ཡོངས་སུ་བསྐོར་ནས། མདུན་ནས་འགྲོ་བ་རིན་པོ་ཆེ་སྣ་བདུན་དང་ནམ་མཁའ་ལ་འཕགས་ཏེ་ཆས་པ་དང༌། རྒྱལ་པོ་ང་ལས་ནུས་རི་རབ་ཀྱི་ངོས་<line/>
ལོགས་ནས་ས་ཕྱོགས་དཀར་ཞིང་དཀར་བ་དག་མཐོང་ངོ༌། །མཐོང་ནས་ཀྱང་གནོད་སྦྱིན་ལྷ་གནས་ལ་སྨྲས་པ། ལྷ་གནས། ས་ཕྱོགས་དཀར་ཞིང་དཀར་བ་ཕ་བི་ཅི་ཞིག་ཡིན། ལྷ། དེ་ནི།<line/>
བྱང་གི་སྒྲ་མི་སྙན་གྱི་མི་རྣམས་ཀྱི་མ་རྨོས་མ་བཏབ་པའི་འབྲས་སཱ་ལུའི་འབྲུ་ལགས་ཏེ། འདི་ལྟར། བྱང་གི་སྒྲ་མི་སྙན་པའི་མི་རྣམས་ནི། མ་རྨོས་མ་བཏབ་པའི་འབྲས་སཱ་ལུའི་འབྲུ་ལ་<line/>
ལོངས་སྤྱོད་པ་ལགས་པས། ལྷ་ཡང་དེར་གཤེགས་ནས་མ་རྨོས་མ་བཏབ་པའི་འབྲས་སཱ་ལུའི་འབྲུ་ལ་ལོངས་སྤྱོད་པར་འགྱུར་ལགས་སོ། །རྒྱལ་པོ་ང་ལས་ནུས་ཐོས་ནས་ཡང༌། བློན་<line/>
</page>
<page index="598" id="300A">༄༅། །པོ་རྣམས་ལ་སྨྲས་པ། སྣ་བོ་དག །ཁྱེད་ཀྱིས་ས་ཕྱོགས་དཀར་ཞིང་དཀར་བ་དག་མཐོང་ངམ། ལྷ། མཐོང་ལགས་སོ། །སྣ་བོ་དག །དེ་ནི། བྱང་གི་སྒྲ་མི་སྙན་གྱི་མི་<line/>
རྣམས་ཀྱི་མ་རྨོས་མ་བཏབ་པའི་འབྲས་སཱ་ལུའི་འབྲུ་ཡིན་ཏེ། འདི་ལྟར། བྱང་གི་སྒྲ་མི་སྙན་པའི་མི་རྣམས་ནི། མ་རྨོས་མ་བཏབ་པའི་འབྲས་སཱ་ལུའི་འབྲུ་ལ་ལོངས་སྤྱོད་པ་ཡིན་པས། ཁྱེད་ཅག་ཀྱང་<line/>
དེར་སོང་ནས་མ་རྨོས་མ་བཏབ་པའི་འབྲས་སཱ་ལུའི་འབྲུ་ལ་ལོངས་སྤྱོད་པར་འགྱུར་རོ། །རྒྱལ་པོ་ང་ལས་ནུ་ཆས་པ་ན། རི་རབ་ཀྱི་ངོས་ལོགས་ན་བཀྲ་ཤིང་བཀྲ་བའི་ཤིང་ལྗོན་པའི་ཕྲེང་བ་བཀོད་པ་<line/>
བཞིན་དུ་གྱུར་པ་དག་རྒྱང་རིང་པོ་ཁོ་ན་ནས་མཐོང་ངོ༌། །མཐོང་ནས་ཀྱང༌། ཡང་གནོད་སྦྱིན་ལྷ་གནས་ལ་སྨྲས་པ། ལྷ་གནས། བཀྲ་ཞིང་བཀྲ་བའི་ཤིང་ལྗོན་པ་ཕྲེང་བ་བཀོད་པ་བཞིན་དུ་གྱུར་པ་ཕ་བི་ཅི་<line/>
ཞིག་ཡིན། ལྷ། དེ་རྣམས་ནི། བྱང་གི་སྒྲ་མི་སྙན་གྱི་མི་རྣམས་ཀྱི་དཔག་བསམ་གྱི་ཤིང་ལགས་ཏེ། འདི་ལྟར། བྱང་གི་སྒྲ་མི་སྙན་གྱི་མི་རྣམས་ནི། དཔག་བསམ་གྱི་གོས་འཚལ་ལགས་སོ། །<line/>
རྒྱལ་པོ་ང་ལས་ནུས་ཐོས་ནས་ཡང་བློན་པོ་རྣམས་ལ་སྨྲས་པ། སྣ་བོ་དག །ཁྱེད་ཀྱིས་བཀྲ་ཞིང་བཀྲ་བའི་ཤིང་ལྗོན་པ་ཕྲེང་བ་བཀོད་པ་བཞིན་དུ་གྱུར་པ་དག་མཐོང་ངམ། ལྷ། མཐོང་ལགས་སོ། །<line/>
སྣ་བོ་དག །དེ་རྣམས་ནི། བྱང་གི་སྒྲ་མི་སྙན་གྱི་མི་རྣམས་ཀྱི་དཔག་བསམ་གྱི་གོས་ཀྱི་ཤིང་ཡིན་ཏེ། འདི་ལྟར། བྱང་གི་སྒྲ་མི་སྙན་གྱི་མི་རྣམས་ནི། དཔག་བསམ་གྱི་ཤིང་གི་གོས་གྱོན་པ་ཡིན་<line/>
</page>
<page index="599" id="300B">གྱི༑ ཁྱོད་ཀྱང་དེར་སོང་ནས། དཔག་བསམ་གྱི་ཤིང་གི་གོས་གྱོན་པར་འགྱུར་རོ། །རྒྱལ་པོ་ང་ལས་ནུ་བྱང་གི་སྒྲ་མི་སྙན་དུ་སོང་སྟེ། རྒྱལ་པོ་ང་ལས་ནུ་བྱང་གི་སྒྲ་མི་སྙན་དུ་འདུག་ནས། རྒྱལ་པོ་<line/>
ང་ལས་ནུས་ཇི་ལྟར་སེམས་ཅན་བསོད་ནམས་བྱས་པ། དགེ་བ་བྱས་པ། མཐུ་ཆེན་པོ། རྫུ་འཕྲུལ་ཆེན་པོས་རང་གི་བསོད་ནམས་ཀྱི་འབྲས་བུ་མྱོང་བ་ལྟར། བྱང་གི་སྒྲ་མི་སྙན་གྱི་གླིང་དུ་ལོ་མང་པོ་<line/>
དང༑ ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་རང་གི་དཔུང་གི་ཚོགས་རྣམས་ལ་རྗེས་སུ་བསྟན་ཏོ། །དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་<line/>
བྱིན་དྲུག་ཤི་འཕོས་པ་ལོན་ནོ། །ཡང༌། རྒྱལ་པོ་ང་ལས་ནུས་གནོད་སྦྱིན་ལྷ་གནས་ལ་སྨྲས་པ། བཀའ་འོག་ཏུ་མ་ཆུད་པའི་གླིང་གཞན་འགའ་ལྟ་ཡོད་དམ། ལྷ། མ་མཆིས་སོ། །འོན་ཀྱང་<line/>
སུམ་ཅུ་རྩ་གསུམ་པའི་ལྷ་ཚེ་རིང་བ། ཁ་དོག་དང་ལྡན་པ། བདེ་བ་མང་ཞིང་གཞལ་མེད་ཁང་མཐོན་པོ་ན་ཡུན་རིང་དུ་གནས་པ་དག་མཆིས་ཀྱི། ཀྱེ་མ། ལྷ་སུམ་ཅུ་རྩ་གསུམ་པའི་ལྷ་རྣམས་ལ་གཟིགས་<line/>
སུ་བཞུད་ཅིག །དེ་ནས་རྒྱལ་པོ་ང་ལས་ནུ་འདི་སྙམ་དུ་སེམས་ཏེ། བདག་ལ་ཛམྦུའི་གླིང༌། འབྱོར་བ་དང༌། རྒྱས་པ་དང༌། བདེ་བ་དང༌། ལོ་ལེགས་པ་སྐྱེ་བོ་དང༌། མི་མང་པོས་གང་བ་ཡང་ཡོད།<line/>
བདག་ལ་རིན་པོ་ཆེ་སྣ་བདུན་འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་<line/>
</page>
<page index="600" id="301A">༄༅། །པ་བློན་པོ་རིན་པོ་ཆེ་ཡང་ཡོད། བདག་ལ་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང༌། བདག་གི་ཕོ་བྲང་གི་<line/>
ནང་དུ་ཡང་རིན་པོ་ཆེའི་ཆར་ཞག་བདུན་བབས། བདག་ཤར་གྱི་ལུས་འཕགས་ཀྱི་གླིང་དུ་ཡང་སོང་སྟེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་<line/>
བདག་གིས། ཤར་གྱི་ལུས་འཕགས་ཀྱི་གླིང་དུ་རྗེས་སུ་བསྟན། བདག་ནུབ་ཀྱི་བ་ལང་སྤྱོད་ཀྱི་གླིང་དུ་ཡང་སོང་སྟེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་<line/>
ཕྲག་མང་པོར་བདག་གིས་ནུབ་ཀྱི་བ་ལང་སྤྱོད་ཀྱི་གླིང་དུ་རྗེས་སུ་བསྟན། བདག་བྱང་གི་སྒྲ་མི་སྙན་གྱི་གླིང་དུ་ཡང་སོང་སྟེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་<line/>
ཕྲག་མང་པོར་བདག་གིས་བྱང་གི་སྒྲ་མི་སྙན་གྱི་གླིང་དུ་རང་གི་དཔུང་གི་ཚོགས་ལ་རྗེས་སུ་བསྟན་ན། སུམ་ཅུ་རྩ་གསུམ་པའི་ལྷ་ཚེ་རིང་བ། ཁ་དོག་དང་ལྡན་པ། བདེ་བ་མང་ཞིང་གཞལ་མེད་ཁང་<line/>
མཐོན་པོ་ན་ཡུན་རིང་དུ་གནས་པ་དག་ཅིག་ཡོད་ཅེས་གྲག་གི །མ་ལ་བདག་སུམ་ཅུ་རྩ་གསུམ་པའི་ལྷ་རྣམས་བལྟ་བའི་ཕྱིར་འགྲོའོ། །སྙམ་པ་དང༌། སེམས་བསྐྱེད་མ་ཐག་ཏུ། རྒྱལ་པོ་ང་ལས་<line/>
ནུ་དཔུང་གི་ཚོགས་བྱེ་བ་བརྒྱད་འབུམ་དང་ཐབས་ཅིག་ཏུ་བུ་སྟོང་གིས་ཡོངས་སུ་བསྐོར་ནས། མདུན་ནས་འགྲོ་བ་རིན་པོ་ཆེ་སྣ་བདུན་དང་སྟེང་གི་ནམ་མཁའ་ལ་འཕགས་ཏེ་ཆས་སོ། །རིའི་རྒྱལ་<line/>
</page>
<page index="601" id="301B">པོ་རི་རབ་ནི། གསེར་གྱི་རི་བོ་བདུན་གྱིས་བསྐོར་བ་ཡིན་པས། དེ་ནས་རྒྱལ་པོ་ང་ལས་ནུ་གསེར་གྱི་རི་བོ་མུ་ཁྱུད་འཛིན་ལ་གནས་ཏེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་<line/>
དྲུག་ཤི་འཕོས་པ་ལོན་ནོ། །རི་བོ་མུ་ཁྱུད་འཛིན་ནས་གསེར་གྱི་རི་བོ་རྣམ་པར་འདུད་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་<line/>
རྣམ་པར་འདུད་ནས་གསེར་གྱི་རི་བོ་རྟ་རྣ་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་རྟ་རྣ་ནས་གསེར་གྱི་རི་བོ་བལྟ་ན་སྡུག་ལ་<line/>
འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་བལྟ་ན་སྡུག་ནས་གསེར་གྱི་རི་བོ་སེང་ལྡེང་ཅན་ལ་འདུག་སྟེ། དེ་དེ་ན་རང་གི་དཔུང་གི་ཚོགས་<line/>
ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་སེང་ལྡེང་ཅན་ནས་གསེར་གྱི་རི་བོ་གཤོལ་མདའ་འཛིན་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་<line/>
དྲུག་ཤི་འཕོས་པ་ལོན་ནོ། །རི་བོ་གཤོལ་མདའ་འཛིན་ནས་གསེར་གྱི་རི་བོ་གཉའ་ཤིང་འཛིན་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །བར་<line/>
སྡོམ་ལ། མུ་ཁྱུད་འཛིན་དང་རྣམ་པར་འདུད། །དེ་བཞིན་རི་བོ་རྟ་རྣ་དང༌། །བལྟ་ན་སྡུག་དང་སེང་ལྡེང་ཅན་།གཤོལ་མདའ་འཛིན་དང་གཉའ་ཤིང་འཛིན། །རི་བོ་གཉའ་ཤིང་འཛིན་ནས་སྟེང་གི་<line/>
</page>
<page index="602" id="302A">༄༅། །ནམ་མཁའ་ལ་འཕགས་ཏེ་ཆས་པ་ན། རི་རབ་ཀྱི་བང་རིམ་དེ་ལ་དྲང་སྲོང་ལྔ་བརྒྱ་པོ་དེ་རྣམས་གནས་ཏེ། དེ་རྣམས་ཀྱིས་རྒྱལ་པོ་དེ་འོང་བ་མཐོང་ནས། དེ་རྣམས་ཀྱིས་སྨྲས་པ།<line/>
ཤེས་ལྡན་དག །རྒྱལ་པོ་འཐབ་ཀྲོལ་ཅན་འདིར་འོང་ངོ༌། །དེ་ན་དྲང་སྲོང་བཞིན་ངན་ཞེས་བྱ་བ་དེ་ཁྱོར་བར་ཆུ་བླུགས་ཏེ་གཏོར་བས་དཔུང་གི་ཚོགས་རྣམས་ཐོགས་པར་གྱུར་པ་དང༌། དེའི་མདུན་ནས་<line/>
བློན་པོ་རིན་པོ་ཆེ་འགྲོ་བས། དེས་དྲང་སྲོང་དེ་རྣམས་ལ་སྨྲས་པ། བྲམ་ཟེ་ཁྲོ་བ་དོར་བར་གྱིས། །འདི་ནི་ཀུན་ལ་འགྲུབ་པ་ཡིན། །འདི་ནི་མི་དབང་ང་ལས་ནུ། །བྱ་ཀར་དེ་དག་མ་ཡིན་ནོ། །ཇི་<line/>
ཙམ་ན། རྒྱལ་པོ་ང་ལས་ནུ་ཕྱོགས་དེར་ཕྱིན་ནས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག །བློན་པོ་རིན་པོ་ཆེས་སྨྲས་པ། དྲང་སྲོང་རྣམས་ཀྱིས་སོ། །རྒྱལ་པོས་སྨྲས་པ། དྲང་སྲོང་<line/>
འདི་རྣམས་ནང་ན་ཅི་ཞིག་ལ་དགའ། དེས་སྨྲས་པ། ལྷ། རལ་པ་ལ་དགའ་ལགས་སོ། །རྒྱལ་པོས་སྨྲས་པ། འདི་རྣམས་རལ་པ་བྱི་ནས། བདག་གི་མདུན་ནས་འགྲོ་བར་གྱུར་ཅིག །ཅེས་བྱས་<line/>
པ་དང༌། དེ་ནས་དེ་རྣམས་ཀྱི་རལ་པ་བྱི་ནས་ལག་ན་མདའ་གཞུ་ཐོགས་ཏེ་མདུན་དུ་རྒྱུག་པར་བརྩམས་པ་དང༌། བུད་མེད་རིན་པོ་ཆེས་རྒྱལ་པོ་ལ་གསོལ་པ། ལྷ། དྲང་སྲོང་འདི་རྣམས་ནི།<line/>
དཀའ་ཐུབ་ཅན་ལགས་ན། འདི་དག་ཅི་བགྱི། ཐོང་ལགས། རྒྱལ་པོས་བཏང་བ་དང༌། དེ་རྣམས་ཀྱིས་སླར་ཡང་བརྩོན་འགྲུས་ལ་གནས་ནས་མངོན་པར་ཤེས་པ་ལྔ་མངོན་སུམ་དུ་བྱས་<line/>
</page>
<page index="603" id="302B">སོ༑ ༑རྒྱལ་པོ་ང་ལས་ནུ་ཡང་དཔུང་གི་ཚོགས་དང་ནམ་མཁའ་ལ་འཕགས་ཏེ་ཆས་སོ། །རི་རབ་རིའི་རྒྱལ་པོ། དཔག་ཚད་བརྒྱད་ཁྲི་ནི། འོག་ཏུ་གསེར་གྱི་ས་གཞི་ལ་ཐུག་པར་འདུག་གོ། དཔག་ཚད་བརྒྱད་<line/>
ཁྲི་ནི། ཆུའི་སྟེང་དུ་བྱུང་སྟེ། དེ་ལྟར་དཔག་ཚད་འབུམ་དྲུག་ཁྲི་ཡོད་དོ། །དེའི་ངོས་རེ་རེ་ལ་ཡང་དཔག་ཚད་བརྒྱད་ཁྲི་ཡོད་དོ། །དེ་ནི། ཁོ་ར་ཁོར་ཡུག་ཏུ་དཔག་ཚད་སུམ་འབུམ་ཉི་ཁྲི་ཡོད་དེ། རིན་<line/>
པོ་ཆེ་སྣ་བཞིའི་རང་བཞིན། བཟང་པོ། མཛེས་པ། བལྟ་ན་སྡུག་པ་ཡིན་ནོ། །དེའི་སྟེང་ན་ལྷ་སུམ་ཅུ་རྩ་གསུམ་པ་རྣམས་གནས་ཏེ། སུམ་ཅུ་རྩ་གསུམ་པའི་ལྷ་རྣམས་ཀྱི་སྲུང་མ་ལྔ་པོ། ཆུ་ལ་གནས་པའི་ཀླུ་<line/>
རྣམས་དང༌། གནོད་སྦྱིན་ལག་ན་ཡོལ་གོ་ཐོགས་པ་རྣམས་དང༌། ཕྲེང་ཐོགས་རྣམས་དང༌། རྟག་ཏུ་མྱོས་རྣམས་དང༌། རྒྱལ་པོ་ཆེན་པོ་བཞི་རྣམས་བཀོད་པ་ལས། ཆུ་ན་གནས་པ་རྣམས་ཀྱིས། རྒྱལ་<line/>
པ་ང་ལས་ནུའི་དཔུང་གི་ཚོགས་རྣམས་བཀག་པ་དང༌། ཇི་ཙམ་ན་རྒྱལ་པོ་ང་ལས་ནུབ་ཕྱོགས་དེར་ཕྱིན་ནས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག །དེ་རྣམས་ཀྱིས་སྨྲས་པ། ལྷ། ཆབ་ན་<line/>
གནས་པའི་ཀླུ་རྣམས་ཀྱིས་སོ། །རྒྱལ་པོས་སྨྲས་པ། བདག་དུད་འགྲོ་རྣམས་དང་གཡུལ་འགྱེད་དམ། དེས་སྨྲས་པ། ཆུ་ལ་གནས་པའི་ཀླུ་འདི་དག་ཉིད་དག་ཉིད་བདག་གི་མདུན་ནས་འགྲོ་བར་གྱུར་ཅིག །ཅེས་བྱས་པ་<line/>
དང༌། དེ་ནས་རྒྱལ་པོ་ང་ལས་ནུའི་མདུན་ནས་འགྲོ་བར་ཆས་སོ། །ཇི་ཙམ་ན། ཀླུ་དེ་རྣམས་རྒྱལ་པོ་ང་ལས་ནུའི་མདུན་ནས་རྒྱུག་ཅིང་ལྷ་ལག་ན་ཡོལ་གོ་ཐོགས་ཀྱི་དྲུང་དུ་ཕྱིན་པ་དང༌། དེ་རྣམས་ཀྱིས་དེ་<line/>
</page>
<page index="604" id="303A">༄༅། །དག་ལ་དྲིས་པ། ཤེས་ལྡན་དག་ཅི་སྟེ་རྒྱུག །དེ་རྣམས་ཀྱིས་སྨྲས་པ། འདིར་མིའི་རྒྱལ་པོ་འོང་ངོ༌། །དེ་ནས་ཀླུ་དེ་རྣམས་དང༌། ལྷ་ལག་ན་ཡོལ་གོ་ཐོགས་པ་རྣམས་<line/>
ལོག་ནས་ཡང་དཔུང་གི་ཚོགས་དེ་ཐོགས་པར་བྱས་སོ། །ཇི་ཙམ་ན། རྒྱལ་པོ་ང་ལས་ནུ་འོངས་ནས། དེས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག །དེས་སྨྲས་པ། ལྷ་ལག་ན་<line/>
ཡོལ་གོ་ཐོགས་འདི་རྣམས་ཀྱིས་དཔུང་གི་ཚོགས་བཀག་ལགས་སོ། །རྒྱལ་པོ་ང་ལས་ནུས་སྨྲས་པ། ལྷ་ལག་ན་ཡོལ་གོ་ཐོགས་འདི་དག་ཉིད་བདག་གི་མདུན་ནས་འགྲོ་བར་གྱུར་ཅིག །དེ་ནས་དེ་<line/>
རྣམས་མདུན་ནས་རབ་ཏུ་རྒྱུག་སྟེ། ཇི་ཙམ་ན། ཀླུ་དེ་རྣམས་དང་ལྷན་ཅིག་ལྷ་ཕྲེང་ཐོགས་རྣམས་ཀྱི་དྲུང་དུ་ཕྱིན་པ་དང༌། དེ་རྣམས་ཀྱིས་དེ་དག་ལ་དྲིས་པ། ཤེས་ལྡན་དག་ཅི་སྟོ་རྒྱུག །དེ་དག་གིས་<line/>
སྨྲས་པ། མིའི་རྒྱལ་པོ་འདིར་འོང་ངོ༌། །དེ་ནས་ལྷ་དང་ཀླུ་དེ་རྣམས་ཡང་ལོག་ནས། དཔུང་གི་ཚེགས་ཐོགས་པར་བྱས་པ་དང༌། རྒྱལ་པོ་ཕྱོགས་དེར་ཕྱིན་ནས། དེས་སྨྲས་པ། དཔུང་གི་ཚོགས་འདི་སུ་ཞིག་<line/>
གིས་བཀག །དེས་སྨྲས་པ། ལྷ། ལྷ་ཕྲེང་ཐོགས་རྣམས་ཀྱིས་སོ། །རྒྱལ་པོས་སྨྲས་པ། ལྷ་ཕྲེང་ཐོགས་འདི་དག་ཉིད་བདག་གི་མདུན་ནས་འགྲོ་བར་གྱུར་ཅིག །དེ་ནས་དེ་རྣམས་མདུན་ནས་རྒྱུག་པར་<line/>
བརྩམས་སོ། །དེ་རྣམས་ཀྱིས་བརྒྱུགས་ནས། ལྷ་རྟག་ཏུ་མྱོས་རྣམས་ཀྱི་དྲུང་དུ་ཕྱིན་པ་དང༌། དེ་རྣམས་ཀྱིས་དེ་དག་ལ་དྲིས་པ། ཤེས་ལྡན་དག་ཅི་སྟེ་རྒྱུག །དེ་དག་གིས་སྨྲས་པ། མིའི་རྒྱལ་པོ་<line/>
</page>
<page index="605" id="303B">འདིར་འོང་ངོ༌། །དེ་ནས་དེ་རྣམས་ལོག་ནས། ཡང་དཔུང་གི་ཚོགས་དེ་ཐོགས་པར་བྱས་པ་དང༌། རྒྱལ་པོ་ཕྱོགས་དེར་ཕྱིན་ནས་དེས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག །དས་སྨྲས་པ།<line/>
ལྷ། ལྷ་རྟག་ཏུ་མྱོས་རྣམས་ཀྱིས་སོ། །རྒྱལ་པོས་སྨྲས་པ། ལྷ་རྟག་ཏུ་མྱོས་འདི་དག་ཉིད་བདག་གི་མདུན་ནས་འགྲོ་བར་གྱུར་ཅིག །དེ་ནས་དེ་རྣམས་མདུན་ནས་བརྒྱུགས་སོ། །དེ་རྣམས་ཀྱིས་བརྒྱུགས་<line/>
ནས། རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ལྷ་རྣམས་ཀྱི་དྲུང་དུ་ཕྱིན་པ་དང༌། དེ་རྣམས་ཀྱིས་དེ་དག་ལ་དྲིས་པ། ཤེས་ལྡན་དག་ཅི་སྟེ་རྒྱུག །མིའི་རྒྱལ་པོ་འདིར་འོང་ངོ༌། །རྒྱལ་ཆེན་བཞི་རྣམས་ཀྱིས་བསམ་པ།<line/>
སེམས་ཅན་འདི་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་ཏེ། དེ་དགག་པར་མི་ནུས་སོ། །སྙམ་ནས། དེ་ནས་རྒྱལ་ཆེན་བཞིའི་རིས་ཀྱི་ལྷ་དེ་རྣམས་ཀྱིས་སུམ་ཅུ་རྩ་གསུམ་པའི་ལྷ་རྣམས་ལ།<line/>
འདིར་མིའི་རྒྱལ་པོ་ང་ལས་ནུ་འོང་ངོ༌། །ཞེས་སྦྲན་ཏོ། །སུམ་ཅུ་རྩ་གསུམ་པའི་ལྷ་རྣམས་ཀྱིས་བསམ་པ། སེམས་ཅན་འདི་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་པས། དེ་བཟློག་པར་མི་བྱ་ཡི།<line/>
མཆོད་ཡོན་གྱིས་བསུ་བར་བྱའོ། །སྙམ་ནས། དེ་ནས་སུམ་ཅུ་རྩ་གསུམ་པའི་ལྷ་དེ་རྣམས་ཀྱིས། མཆོད་ཡོན་གྱིས་བསུའོ། །རྒྱལ་པོ་ང་ལས་ནུ་རི་རབ་ཀྱི་རྩེ་ལ་འཛེག་པ་ན། ཚལ་སྔོ་ཞིང་སྔོ་བའི་ཕྲེང་བ་<line/>
སྤྲིན་སྤུངས་པ་ལྟ་བུ་མཐོན་པོ་དག་མཐོང་ངོ༌། །མཐོང་ནས་ཀྱང་གནོད་སྦྱིན་ལྷ་གནས་ལ་སྨྲས་པ། ལྷ་གནས། ཚལ་སྔོ་བའི་ཕྲེང་བ་སྤྲིན་སྤུངས་པ་ལྟ་བུ་མཐོན་པོ་ཕ་བི་དག་ཅི་ཞིག་ཡིན། ལྷ། དེ་ནི། སུམ་<line/>
</page>
<page index="606" id="304A">༄༅། །ཅུ་རྩ་གསུམ་པའི་ལྷ་རྣམས་ཀྱི་ཤིང་ཡོངས་འདུ་ས་བརྟོལ་ཞེས་བགྱི་བ་རྣམས་ལགས་ཏེ། སུམ་ཅུ་རྩ་གསུམ་པའི་ལྷ་རྣམས་དབྱར་ཟླ་བ་བཞི་ལྷའི་འདོད་པའི་ཡོན་ཏན་ལྔ་དང་འབྱོར་<line/>
ཅིང་ལྡན་པར་དེ་ན་རྩེ་བར་བགྱིད། དགའ་བར་བགྱིད། དགའ་མགུར་སྤྱོད་པར་བགྱིད་དོ། །ལྷ་ཡང་དེར་བྱོན་ནས་ལྷའི་འདོད་པའི་ཡོན་ཏན་ལྔ་དང་འབྱོར་ཅིང་ལྡན་པར་རོལ་པར་མཛད། དགྱེས་<line/>
པར་མཛད། དགྱེས་མགུར་སྤྱད་པར་མཛོད་ཅིག །རྒྱལ་པོ་ང་ལས་ནུས་ཐོས་ནས་ཡང་བློན་པོ་རྣམས་ལ་སྨྲས་པ། སྣ་བོ་དག །ཁྱེད་ཅག་གིས་ཚལ་སྔོ་ཞིང་སྔོ་བའི་ཕྲེང་བ་སྤྲིན་སྤུངས་པ་ལྟ་བུ་<line/>
མཐོན་པོ་དག་མཐོང་ངམ། ལྷ། མཐོང་ལགས་སོ། །སྣ་བོ་དག །དེ་ནི། སུམ་ཅུ་རྩ་གསུམ་པའི་ལྷ་རྣམས་ཀྱི་ཤིང་ཡོངས་སུ་འདུ་ས་བརྟོལ་ཞེས་བྱ་བ་ཡིན་ཏེ། སུམ་ཅུ་རྩ་གསུམ་པའི་ལྷ་རྣམས་<line/>
དབྱར་ཟླ་བ་བཞི་ལྷའི་འདོད་པའི་ཡོན་ཏན་ལྔ་དང་འབྱོར་ཅིང་ལྡན་པར་དེ་ན་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་ཀྱི། སྣ་བོ་དག །ཁྱེད་ཅག་ཀྱང་དེར་ཕྱིན་ནས་འདོད་པའི་ཡོན་<line/>
ཏན་ལྔ་དང་འབྱོར་ཅིང་ལྡན་པར་རྩེ་བར་གྱིས། དགའ་བར་གྱིས། དགའ་མགུར་སྤྱོད་པར་གྱིས་ཤིག །ཡང༌། རྒྱལ་པོ་ང་ལས་ནུས་རི་རབ་ཀྱི་རྩེ་ན་དཀར་ཞིང་དཀར་བ་སྤྲིན་སྤུངས་པ་ལྟ་བུ་མཐོན་པོ་<line/>
ཞིག་མཐོང་ངོ༌། །མཐོང་ནས་ཀྱང་གནོད་སྦྱིན་ལྷ་གནས་ལ་སྨྲས་པ། ལྷ་གནས། དཀར་ཞིང་དཀར་བ་སྤྲིན་སྤུངས་པ་ལྟ་བུ་མཐོན་པོ་ཕ་བི་ཅི་ཞིག་ཡིན། ལྷ། དེ་ནི། སུམ་ཅུ་རྩ་གསུམ་པའི་ལྷ་<line/>
</page>
<page index="607" id="304B">རྣམས་ཀྱི་མདུན་ས་ཆོས་བཟང་ལགས་ཏེ། སུམ་ཅུ་རྩ་གསུམ་པའི་ལྷ་རྣམས་དང༌། རྒྱལ་ཆེན་བཞི་རྣམས་དེར་འདུས་ཤིང་ཚོགས་ནས། ལྷ་དང་མི་རྣམས་ཀྱི་དོན་སེམས་པར་བགྱིད། འཇལ་བར་བགྱིད།<line/>
ཉེ་བར་རྟོག་པར་བགྱིད་དེ། ལྷ་ཡང་དེར་བཞུད་པར་འགྱུར་རོ། །རྒྱལ་པོ་ང་ལས་ནུས་བློན་པོ་རྣམས་ལ་སྨྲས་པ། སྣ་བོ་དག །ཁྱེད་ཅག་གིས་དཀར་ཞིང་དཀར་པ་སྤྲིན་སྤུངས་པ་ལྟ་བུ་མཐོན་པོ་མཐོང་ངམ།<line/>
ལྷ་མཐོང་ལགས་སོ། །སྣ་བོ་དག །དེ་ནི། སུམ་ཅུ་རྩ་གསུམ་པའི་ལྷ་རྣམས་ཀྱི་མདུན་ས་ཆོས་བཟང་ཞེས་བྱ་བ་ཡིན་ཏེ། སུམ་ཅུ་རྩ་གསུམ་པའི་ལྷ་རྣམས་དང༌། རྒྱལ་ཆེན་བཞི་རྣམས་དེར་འདུས་ཤིང་<line/>
ཚོགས་ནས་ལྷ་དང་མི་རྣམས་ཀྱི་དོན་སེམས་པར་བྱེད། འཇལ་བར་བྱེད། ཉེ་བར་རྟོག་པར་བྱེད་དེ། སྣ་བོ་དག །ཁྱེད་ཅག་ཀྱང་དེར་འགྲོ་བར་འགྱུར་རོ། །སུམ་ཅུ་རྩ་གསུམ་པའི་ལྷ་རྣམས་ཀྱི་གྲོང་ཁྱེར་བལྟ་<line/>
ན་སྡུག་ཅེས་བྱ་བ་ནི། ཆུ་དང་ཞེང་དུ་དཔག་ཚད་ཉིས་སྟོང་ལྔ་བརྒྱ་ཡོད་དེ། ཁོ་ར་ཁོར་ཡུག་ཏུ་དཔག་ཚད་ཁྲི་ཡོད་པ། གསེར་གྱི་ར་བ་རིམ་པ་བདུན་གྱིས་ཡོངས་སུ་བསྐོར་བ་སྟེ། ར་བདེ་དེ་རྣམས་ཀྱི་འཕང་དུ་ནི།<line/>
དཔག་ཚད་ཕྱེད་དང་གསུམ་ཡོད་དོ། །ར་བདེ་རྣམས་ལ་ལྕོག་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། བཻཌཱུཪྻ་ལས་བྱས་པ་དང༌། ཤེལ་ལས་བྱས་པ་དག་བཏགས་སོ། །<line/>
སྐར་ཁུང་ཁ་ཡར་ལྟ་བ་དང༌། མར་ལྟ་བ་དག་ཀྱང་བཏོད་དོ། །གྲོང་ཁྱེར་བལྟ་ན་སྡུག་གི་ནང་གི་སའི་ཕྱོགས་ནི། བཟང་པོ། མཛེས་པ། བལྟ་ན་སྡུག་པ། བཀྲ་བ། ཤིན་ཏུ་བཀྲ་བ། ཚོན་བརྒྱ་རྩ་གཅིག་<line/>
</page>
<page index="608" id="305A">༄༅། །གིས་བཀྲ་བར་བྱས་པ། དཔེར་ན། རས་བལ་གྱི་འདའ་བའམ། ཤིང་བལ་གྱི་འདའ་བ་ལྟ་བུར་འཇམ་པ། ཤིན་ཏུ་འཇམ་པ། རྐང་པས་མནན་ན་ནེ་མ་ཞེས་བྱེད་ལ། རྐང་པ་བཏེག་<line/>
ན་པར་ཞེས་བྱེད་པ། ལྷའི་མེ་ཏོག་མནྡཱ་ར་བའི་ཕུང་པོ་པུས་མོ་ནུབ་ཙམ་བཀྲམ་པ་སྟེ། རླུང་ལངས་པས་མེ་ཏོག་རྙིང་པ་རྣམས་ཁྱེར་ལ། མེ་ཏོག་གསར་པ་རྣམས་འབབ་པར་བྱེད་དོ། །བལྟ་ན་སྡུག་གི་<line/>
གྲོང་ཁྱེར་ལ་སྒོ་དགུ་བརྒྱ་དགུ་བཅུ་རྩ་དགུ་ཡོད་དེ། སྒོ་རེ་རེ་ན་གནོད་སྦྱིན་གོས་སྔོན་པོ་ཅན་གོ་ཆ་བགོས་པ། མདའ་གཞུ་སྐྱས་ཀོར་ཐོགས་པ་ལྔ་བརྒྱ། འདི་ལྟར་སུམ་ཅུ་རྩ་གསུམ་པའི་ལྷ་རྣམས་<line/>
བསྲུང་བ་དང༌། བསྐྱབ་པ་དང༌། མཛེས་པར་བྱ་བའི་ཕྱིར་གནས་སོ། །གྲོང་ཁྱེར་བལྟ་ན་སྡུག་གི་སྲང་གི་སྲིད་དུ་ནི། དཔག་ཚད་ཉིས་སྟོང་ལྔ་བརྒྱ་ཡོད་ལ། རྒྱར་ནི། དཔག་ཚད་བཅུ་གཉིས་ཡོད་དེ།<line/>
བཟང་པོ། མཛེས་པ། བལྟ་ན་སྡུག་པ། གསེར་གྱི་ཕྱེ་མས་བརྡལ་བ། ཙནྡན་གྱི་ཆུས་ཆག་ཆག་བཏབ་པ། གསེར་གྱི་དྲ་བས་བྲེས་པ། དེའི་ཕྱོགས་ཀུན་ན་རྫིང་བུ་རྣམ་པ་སྣ་ཚོགས་ཡོད་དེ། རྫིང་<line/>
བུ་དེ་རྣམས་ཕ་གུ་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། བཻ་ཌཱུཪྻ་ལས་བྱས་པ་དང༌། ཤེལ་ལས་བྱས་པས་བསྐོར་ཏོ། །རྫིང་བུ་དེ་རྣམས་ཀྱི་ཐེམ་སྐས་རྣམ་པ་བཞི་པོ།<line/>
གསེར་ལས་བྱས་པ་དང༌། དངུལ་ལས་བྱས་པ་དང༌། བཻ་ཌཱུཪྻ་ལས་བྱས་པ་དང༌། ཤེལ་ལས་བྱས་པ་ཡིན་ནོ། །རྫིང་བུ་དེ་རྣམས་ལན་ཀན་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་<line/>
</page>
<page index="609" id="305B">བྱས་པ་དང༌། བཻཌཱུཪྻ་ལས་བྱས་པ་དང༌། ཤེལ་ལས་བྱས་པས་བསྐོར་ཅིང༌། གསེར་ལས་བྱས་པའི་ལན་ཀན་གྱི་གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་དངུལ་ལས་བྱས་པ་དང༌།<line/>
དངུལ་ལས་བྱས་པའི་ལན་ཀན་གྱི་གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་གསེར་ལས་བྱས་པ་དང༌། བཻ་ཌཱུཪྻ་ལས་བྱས་པའི་ལན་ཀན་གྱི་གཟུངས་གཟེར་དང༌། གདང་བུ་དང༌། ལན་<line/>
ཀན་གྱི་རྟེན་མ་ཤེལ་ལས་བྱས་པ་དང༌། ཤེལ་ལས་བྱས་པའི་ལན་ཀན་གྱི་གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་བཻཌཱུཪྻ་ལས་བྱས་པ་ཡིན་ནོ། །རྫིང་བུ་དེ་རྣམས་ཆུ་སྦྲང་རྩི་ལྟར་<line/>
མངར་ཞིང་བསིལ་བས་གང་ལ། ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོས་གང་ཞིང༌། ཆུ་ལ་གནས་པའི་བྱ་རྣམ་པ་སྣ་ཚོགས་འདོད་རྒུར་སྒྱུར་བའི་གཟུགས་ཅན་རྣམས་ཀྱིས་སྙན་ཅིང་<line/>
འཇེབས་ལ་ཡིད་དུ་འོང་བའི་སྒྲ་སྐད་འབྱིན་པར་བྱེད་དོ། །དེའི་ཕྱོགས་ཀུན་ན་མེ་ཏོག་གི་ཤིང་དང༌། འབྲས་བུའི་ཤིང་དང༌། དབུ་རྒྱན་སྐྱེ་བ་དག །ཤིན་ཏུ་དབྱིབས་ལེགས་ཤིང་ལེགས་པར་སྐྱེས་པ་ནི།<line/>
དཔེར་ན། ཕྲེང་བ་མཁན་ནམ། ཕྲེང་བ་མཁན་གྱི་སློབ་མ་མཁས་པ་ཞིག་གིས། རྣ་རྒྱན་དུ་བྱ་བའི་ཕྱིར་མེ་ཏོག་གི་ཕྲེང་བ་ལེགས་པར་བགྱུས་པ་བཞིན་ནོ། །ཐང་ལ་གནས་པའི་བྱ་རྣམ་པ་སྣ་ཚོགས་<line/>
འདོད་རྒུར་སྒྱུར་བའི་གཟུགས་ཅན་རྣམས་ཀྱང་སྙན་ཅིང་འཇེབས་པའི་སྒྲ་སྐད་འབྱིན་ནོ། །གྲོང་ཁྱེར་བལྟ་ན་སྡུག་ན་དཔག་བསམ་གྱི་གོས་ཀྱི་ཤིང་ལྗོན་པ་རྣམ་པ་བཞི་པོ། སྔོན་པོ་དང༌། སེར་པོ་དང༌།<line/>
</page>
<page index="610" id="306A">༄༅། །དམར་པོ་དང༌། དཀར་པོ་རྣམས་ལས་དཔག་བསམ་གྱི་ཤིང་ལྗོན་པ་ལས་བྱུང་བའི་གོས་རྣམ་པ་བཞི་པོ། སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་རྣམས་ཏེ་<line/>
ལྷའམ། ལྷའི་བུ་མོ་དག། ཇི་ལྟ་བུ་འདོད་པའི་སེམས་བསྐྱེད་མ་ཐག་ཏུ་དེ་ལྟ་བུ་ལག་ཏུ་ཐོབ་པར་འགྱུར་རོ། །རྒྱན་གྱི་ཤིང་རྣམ་པ་བཞི་པོ་རྣམས་ལས། རྒྱན་རྣམ་པ་བཞི་པོ། ལག་པའི་རྒྱན་<line/>
དང༌། རྐང་པའི་རྒྱན་དང༌། སྨད་ཀྱི་རྒྱན་དང༌། སྣང་བར་བྱ་བའི་རྒྱན་ནོ། །ལྷའི་བུའམ། ལྷའི་བུ་མོ་དག །ཇི་ལྟ་བུ་འདོད་པའི་སེམས་བསྐྱེད་མ་ཐག་ཏུ་དེ་ལྟ་བུ་ལག་ཏུ་ཐོབ་པར་འགྱུར་རོ།<line/>
རོལ་མོའི་ཆ་བྱད་རྣམ་པ་བཞི་པོ། པི་ཝང་དང༌། གླིང་བུ་དང༌། པི་ཝང་རྒྱུད་གསུམ་པ་དང༌། སྒྲ་སྙམ་རྣམས་ལས། ལྷའམ་ལྷའི་བུ་མོས། ཇི་ལྟ་བུ་འདོད་པའི་སེམས་བསྐྱེད་མ་ཐག་ཏུ་དེ་ལྟ་བུ་<line/>
ལག་ཏུ་ཐོབ་པར་འགྱུར་རོ། །ལྷའི་ཁ་ཟས་རྣམ་པ་བཞི་པོ། སེར་པོ་དང༌། སྔོན་པོ་དང༌། དམར་པོ་དང༌། དཀར་པོ་རྣམས་ལས། ལྷའམ་ལྷའི་བུ་མོས། ཇི་ལྟ་བུ་འདོད་པའི་སེམས་བསྐྱེད་<line/>
མ་ཐག་ཏུ་དེ་ལྟ་བུ་ལག་ཏུ་ཐོབ་པར་འགྱུར་རོ། །ཁང་པ་དང༌། ཁང་པ་བརྩེགས་མ་དང༌། བསིལ་ཁང་དང༌། ཁྱམས་དང༌། སྐར་ཁུང་དང༌། མཐོངས་ཁུང་ཅན་བུད་མེད་ཀྱི་ཚོགས་དང༌།<line/>
ལྷ་མོའི་ཚོགས་འདུ་བའི་གནས་དག་ཡོད་དོ། །དེ་ན་བཏུང་བ། སྦྲང་རྩིའི་བཏུང་བ་དང༌། མ་དྷ་བའི་བཏུང་བ་དང༌། ཀ་དམ་བྷ་རའི་བཏུང་བ་དང༌། རོལ་མོའི་སྒྲ་སྐད་རྣམས་ཀྱིས་སུམ་ཅུ་<line/>
</page>
<page index="611" id="306B">རྩ་གསུམ་པའི་ལྷ་རྣམས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། རང་གི་བསོད་ནམས་ཀྱི་འབྲས་བུ་ཉམས་སུ་མྱོང་བར་བྱེད་དོ། །སུམ་ཅུ་རྩ་གསུམ་པའི་ལྷ་རྣམས་ཀྱི་ལྷའི་མདུན་ས་<line/>
ཆོས་བཟང་ཞེས་བྱ་བ། སྲིད་དུ་དཔག་ཚད་སུམ་བརྒྱ། རྒྱར་དཔག་ཚད་སུམ་བརྒྱ་སྟེ། ཁོ་ར་ཁོར་ཡུག་ཏུ་དཔག་ཚད་དགུ་བརྒྱ་ཡོད་པ། བཟང་པོ། མཛེས་པ། བལྟ་ན་སྡུག་པ། ཤེལ་གྱི་རྒྱུ་ལས་བྱུང་བ་སྟེ།<line/>
གྲོང་ཁྱེར་དེ་ལས་དཔག་ཚད་དང་ཕྱེད་དང་བཞི་གྱེན་དུ་འཕགས་སོ། །དེར་སུམ་ཅུ་རྩ་གསུམ་པའི་ལྷ་རྣམས་ཀྱི་སྟན་བཤམས་པ་ནི། ཉེ་དབང་པོ་སུམ་ཅུ་རྩ་གཉིས་དང༌། སུམ་ཅུ་རྩ་གསུམ་པའི་ལྷ་རྣམས་ཀྱི་<line/>
དབང་པོ་བརྒྱ་བྱིན་གྱི་སྟན་དག་སོ་སོར་བཤམས་སོ། །རྒྱལ་པོ་ང་ལས་ནུའི་སྟན་ནི། དེ་དག་ཐམས་ཅད་ཀྱི་འཇུག་ཁོ་ནར་བཤམས་སོ། །དེ་ནས་སུམ་ཅུ་རྩ་གསུམ་པའི་ལྷ་རྣམས་མཆོད་ཡོན་ཐོགས་ཏེ།<line/>
རྒྱལ་པོ་ང་ལས་ནུ་བསུའོ། །དེ་ན་སེམས་ཅན་བསོད་ནམས་ཀྱི་རྣམ་པར་སྨིན་པས་དབང་ཆེ་བར་གྲགས་པ་གང་ཡིན་པ་དེ་དག་ནི། རིམ་གྱིས་ནང་དུ་ཞུགས་སོ། །ལྷག་མ་རྣམས་ནི། ཕྱི་རོལ་ཏུ་འཁོད་པ་དང༌།<line/>
རྒྱལ་པོ་ང་ལས་ནུས་བསམ་པ། སྟན་བཤམས་པ་གང་དག་ཡིན་པ་འདི་རྣམས་ལས། སྟན་ཐ་མ་གང་ཡིན་པ་ནི། གདོན་མི་ཟ་བར་བདག་གི་སྟན་ཡིན་ནོ། །སྙམ་ནས། དེ་ནས་རྒྱལ་པོ་ང་ལས་ནུ་འདི་<line/>
སྙམ་དུ། ཀྱེ་མའོ། །ལྷ་རྣམས་ཀྱི་དབང་པོ་བརྒྱ་བྱིན་གྱིས་སྟན་ཕྱེད་བདག་ལ་བསྟབས་ཀྱང་ཅི་མ་རུང་སྙམ་དུ་བསམ་པ་དང༌། སེམས་བསྐྱེད་མ་ཐག་ཏུ། རྒྱལ་པོ་ཆེན་པོ་ལྷ་རྣམས་ཀྱི་དབང་པོ་བརྒྱ་བྱིན་གྱིས།<line/>
</page>
<page index="612" id="307A">༄༅། །རྒྱལ་པོ་ང་ལས་ནུ་ལ་སྟན་ཕྱེད་བསྟབས་ནས། རྒྱལ་པོ་ང་ལས་ནུ་ལྷའི་དབང་པོ་བརྒྱ་བྱིན་གྱི་སྟན་ཕྱེད་ལ་འདུག་གོ། རྒྱལ་པོ་ཆེན་པོ་རྒྱལ་པོ་ང་ལས་ནུ་དང༌། ལྷ་རྣམས་<line/>
ཀྱི་དབང་པོ་བརྒྱ་བྱིན་སྟན་ཅིག་ལ་འདུག་པ་ན། འདི་ལྟ་སྟེ། སྲིད་དུའམ། ཞེང་དུའམ། ཁ་དོག་རྒྱས་པའམ། སྨྲེ་ངག་ལ་ཁྱད་པར་རམ། ཐ་དད་དུ་བྱ་བ་ཅུང་ཟད་ཀྱང་མེད་དེ། གཞན་<line/>
དུ་ན། ལྷ་རྣམས་ཀྱི་དབང་པོ་བརྒྱ་བྱིན་ནི། མིག་མི་འཛུམ་མོ། །རྒྱལ་པོ་ཆེན་པོ་རྒྱལ་པོ་ང་ལས་ནུ་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ན་འདུག་པ་ལ། བརྒྱ་བྱིན་སུམ་ཅུ་རྩ་དྲུག་ཤི་འཕོས་<line/>
པ་ལོན་ནོ། །ཡང༌། དེ་ན་ལྷ་རྣམས་ལ། ལྷ་དང་ལྷ་མ་ཡིན་གཡུལ་འགྱེད་པ་འབྱུང་སྟེ། དེ་ལ། གལ་ཏེ་ལྷ་མ་ཡིན་རྣམས་ཕམ་པར་གྱུར་ན་ནི། ལྷ་མ་ཡིན་དེ་རྣམས་གྲོང་ཁྱེར་གྱི་སྒོ་བཅད་<line/>
ནས་ར་བའི་ཁ་བསྐོར་ནས་འདུག་གོ། འོན་ཏེ་ལྷ་རྣམས་ཕམ་པར་གྱུར་ན་ནི། ལྷ་དེ་རྣམས་ཁང་པའི་སྒོ་རྣམས་བཅད་ནས་ར་བའི་ཁ་བསྐོར་ནས་འདུག་གོ །ཇི་ཙམ་ན། ལྷ་མ་ཡིན་རྣམས་དཔུང་<line/>
གི་ཚོགས་ཡན་ལག་བཞི་པ་གོ་བསྐོན་ནས་གཅན་རིམ་པ་ལྔ་དྲལ་ཏེ། ལྷ་རྣམས་ཀྱི་དབང་པོ་བརྒྱ་བྱིན་གྱི་དྲུང་དུ་གཡུལ་འགྱེད་དུ་འོངས་པ་དང༌། གནོད་སྦྱིན་རྣམས་ཀྱིས་ལྷ་རྣམས་ཀྱི་ལྷའི་དབང་<line/>
པོ་བརྒྱ་བྱིན་ལ་སྨྲས་པ། ཀོའུ་ཤི་ཀ་མཁྱེན་པར་མཛོད་ཅིག །ལྷ་མ་ཡིན་རྣམས་ཀྱིས་གཅན་རིམ་པ་ལྔ་དྲལ་ཏེ་ཉེ་བར་མཆིས་ཀྱི། ཁྱོད་ཀྱི་བགྱི་བ་དང༌། བཤམ་པ་གང་ལགས་པ་དེ་<line/>
</page>
<page index="613" id="307B">མཛོད་ཅིག །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་དཔུང་གི་ཚོགས་ཡན་ལག་བཞི་གོ་བགོས་ནས། ལྷ་མ་ཡིན་དང་གཡུལ་སྤྲད་པའི་ཕྱིར་སྤགས་པ་རྒྱལ་པོ་ང་ལས་ནུས་མཐོང་ནས་སྨྲས་པ།<line/>
བཞུགས་ཤིག །བདག་ཉིད་མཆིའོ། །བརྒྱ་བྱིན་གྱིས་སྨྲས་པ། དེ་བཞིན་མཛོད་ཅིག །དེ་ནས་རྒྱལ་པོ་ང་ལས་ནུ་དཔུང་གི་ཚོགས་བྱེ་བ་བརྒྱད་འབུམ་དང་སྟེང་གི་ནམ་མཁའ་ལ་འཕགས་ནས།<line/>
གཞུ་རྒྱུད་ཀྱི་སྒྲ་སྦྲེངས་སོ། །ལྷ་མ་ཡིན་རྣམས་ཀྱིས་དེ་ཐོས་ནས་སྨྲས་པ། འདི་སུའི་གཞུ་རྒྱུད་ཀྱི་སྒྲ་ཡིན། དེ་རྣམས་ཀྱིས་འདི་ནི། རྒྱལ་པོ་ང་ལས་ནུའི་གཞུ་རྒྱུད་ཀྱི་སྒྲ་ཡིན་ནོ། །ཞེས་ཐོས་སོ། །<line/>
ཐོས་ནས་ཀྱང་ངོ་མཚར་སྐྱེས་པར་གྱུར་ཏོ། །ཇི་ཙམ་ན། རྒྱལ་པོ་ང་ལས་ནུས་སྤགས་པ་དང༌། ཆོས་ཉིད་ཀྱིས་ལྷ་མ་ཡིན་དེ་རྣམས་གཡུལ་འགྱེད་པའི་ཤིང་རྟ་དག་ནམ་མཁའ་ལ་ཐད་ཀ་ཐད་ཀར་འདུག་<line/>
སྟེ། གང་གི་ཡང་མཐོ་དམན་མེད་པ་ཡིན་པ་ལས། རྒྱལ་པོ་ང་ལས་ནུའི་ནི། ལྷ་མ་ཡིན་ཐམས་ཅད་ཀྱི་ལྟག་ན་ནམ་མཁའ་ལ་འཕགས་ནས་འདུག་གོ །ལྷ་མ་ཡིན་དེ་རྣམས་ཀྱིས་སྨྲས་པ། བདག་<line/>
ཅག་གི་ལྟག་ན་ནམ་མཁའ་ལ་སྤགས་ཏེ་འདུག་པ་འདི། སུ་ཞིག་ཡིན། དེ་རྣམས་ཀྱིས། འདི་ནི། མིའི་རྒྱལ་པོ་ང་ལས་ནུ་ཞེས་བྱ་བ་ཡིན་ནོ། །ཞེས་ཐོས་སོ། །ཐོས་ནས་ཀྱང་དེ་རྣམས་ཀྱིས་བསམ་<line/>
པ། གང་གི་ཤིང་རྟ་བདག་ཅག་གི་ལྟག་ཏུ་ནམ་མཁའ་ལས་འགྲོ་བའི་སེམས་ཅན་འདི་ནི། བསོད་ནམས་ཀྱི་རྣམ་པར་སྨིན་པས་དབང་ཆེ་བར་གྲགས་པ་ཡིན་ནོ། །སྙམ་ནས། དེ་རྣམས་ཕམ་<line/>
</page>
<page index="614" id="308A">༄༅། །པར་གྱུར་ཏེ། འཇིགས་སྐྲག་ཅིང་བཅོམ་པས་རྒྱབ་བསྟན་ནས་ལྷ་མ་ཡིན་རྣམས་ཀྱི་གནས་སུ་ཞུགས་སོ། །རྒྱལ་པོ་ང་ལས་ནུས་སྨྲས་པ། གང་རྒྱལ། བློན་པོ་རྣམས་<line/>
ཀྱིས་སྨྲས་པ། ལྷ་རྒྱལ་ལགས་སོ། །རྒྱལ་པོས་བསམ་པ། སུམ་ཅུ་རྩ་གསུམ་པའི་ལྷ་རྣམས་པས་ནི། བདག་ལྷག་གོ །སྙམ་མོ། །དེ་ནས་རྒྱལ་པོ་ང་ལས་ནུ་འདི་སྙམ་དུ་སེམས་ཏེ། བདག་<line/>
ལ་ཛམྦུའི་གླིང༌། འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་བ་ཡང་ཡོད། བདག་ལ་ཤར་གྱི་ལུས་འཕགས་དང༌། ནུབ་ཀྱི་བ་<line/>
ལང་སྤྱོད་དང༌། བྱང་གི་སྒྲ་མི་སྙན་གྱི་གླིང་ཡང་ཡོད། བདག་ལ་རིན་པོ་ཆེ་སྣ་བདུན་འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་<line/>
དང༌། བཙུན་མོ་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་བློན་པོ་རིན་པོ་ཆེ་ཡང་ཡོད། བདག་ལ་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་<line/>
ལྡན་པ། ཕ་རོལ་གྱི་སྡེ་རབ་ཏུ་འཇོམས་པར་བྱེད་པ་སྟོང་ཡང་ཆང་བར་ཡོད། བདག་གི་ཕོ་བྲང་གི་ནང་དུ་ཡང་གསེར་གྱི་ཆར་ཞག་བདུན་དུ་བབས། བདག་སུམ་ཅུ་རྩ་གསུམ་པའི་ལྷ་<line/>
རྣམས་ཀྱི་ནང་དུ་ཡང་ཕྱིན། ལྷའི་མདུན་ས་ཆོས་བཟང་དུ་ཡང་ཞུགས། ལྷ་རྣམས་ཀྱི་དབང་པོ་བརྒྱ་བྱིན་ཀྱང་བདག་ལ་སྟན་ཕྱེད་བསྟབས་ཀྱི། ཀྱེ་མའོ། །བདག་གིས་ལྷ་རྣམས་ཀྱི་<line/>
</page>
<page index="615" id="308B">དབང་པོ་བརྒྱ་བྱིན་གནས་འདི་ནས་ཕྱུང་ལ། བདག་ཁོ་ནས་ལྷ་དང་མི་རྣམས་ཀྱི་རྒྱལ་སྲིད་ཀྱི་དབང་ཕྱུག་ལ་དབང་བྱའོ། །སྙམ་པ་དང༌། སེམས་བསྐྱེད་མ་ཐག་ཏུ། རྒྱལ་པོ་ཆེན་པོ་རྒྱལ་པོ་<line/>
ང་ལས་ནུ་འབྱོར་པ་དེ་ལས་ཡོངས་སུ་ཉམས་ཏེ། ཛམྦུའི་གླིང་དུ་འོངས་ནས་ནད་ཚབས་ཆེན་པོ་ཞིག་གིས་ཐེབས་ཏེ་སྡུག་བསྔལ་མི་ཟད་པ་འཆི་བ་ལ་ཐུག་པ་མྱོང་བ་དང༌། དེ་ནས་རྒྱལ་<line/>
པོ་ང་ལས་ནུའི་བློན་པོ་དང༌། རྩིས་པ་དང༌། རྒྱལ་སྲིད་འབུལ་བའི་སྣ་ཆེན་པོ་ལ་གཏོགས་པ་དང་གསང་སྔགས་ཀྱིས་ལྷན་ཅིག་འཚོ་བར་བྱེད་པ་རྣམས། རྒྱལ་པོ་ང་ལས་ནུ་ག་ལ་བ་དེར་<line/>
སོང་སྟེ་ཕྱིན་པ་དང༌། རྒྱལ་པོ་ང་ལས་ནུ་ལ་འདི་སྐད་ཅེས་སྨྲས་སོ། །ལྷ་འདས་ནས་ཡུལ་འཁོར་གྱི་མི་སླད་མ་རྣམས། ཤེས་ལྡན་དག །རྒྱལ་པོ་ང་ལས་ནུས། ནོངས་པའི་དུས་ཀྱི་ཚེ་ཅི་ཞིག་<line/>
གསུངས་ཞེས་འདྲི་ན། དེ་སྐད་དུ་འདྲི་བ་དེ་དག་ལ་བདག་ཅག་གིས་ཇི་སྐད་དུ་ལན་གདབ་པར་བགྱི། སྣ་བོ་དག། ང་འདས་ནས། གལ་ཏེ་ཁྱེད་ཅག་ལ་སྐྱེ་བོ་ཕྱི་མ་རྣམས་ཉེ་བར་འོངས་ནས་དེ་<line/>
སྐད་དུ་འདྲི་བར་བྱེད་ན། འདྲི་བ་དེ་དག་ལ་ཁྱེད་ཀྱིས་ལན་འདི་སྐད་ཅེས་ཐོབ་ཅིག །ཤེས་ལྡན་དག། རྒྱལ་པོ་ང་ལས་ནུ་ནི། རིན་པོ་ཆེ་སྣ་བདུན་དང་ཡང་ལྡན། མིའི་འབྱོར་པ་རྣམ་བཞི་<line/>
གླིང་བཞིར་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག །སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་ཡང་སོང་ནས། འདོད་པའི་ཡོན་ཏན་རྣམ་པ་ལྔ་པོ་དག་གིས་མི་ངོམས་བཞིན་དུ་<line/>
</page>
<page index="616" id="309A">༄༅། །ནོངས་སོ། །ཞེས་ཟེར་རོ། །ཞེས་གྱིས་ཤིག །ཚིགས་སུ་བཅད་པ་དག་ཀྱང་སྨྲས་པ། ཀཪྴ་པ་ཎའི་ཆར་བབས་ཀྱང༌། །འདོད་པ་དག་ལ་ངོམས་པ་མེད། མཁས་པས་<line/>
འདོད་པ་མནོག་ཆུང་ཞིང༌། །སྡུག་བསྔལ་མང་པོར་ཤེས་ནས་ནི། །ལྷ་ཡི་འདོད་པ་རྣམས་ལ་ཡང༌། །དགའ་བར་འགྱུར་བ་མེད་པ་ཉིད། །ཡང་དག་རྫོགས་པའི་སངས་རྒྱས་ཀྱི།<line/>
ཉན་ཐོས་སྲེད་པ་ཟད་ལ་དགའ། །གངས་ཀྱི་རི་དང་མཉམ་པ་ཡི། །གསེར་གྱི་རི་བོར་གྱུར་ཀྱང་ནི། །གཅིག་གི་ནོར་དུའང་དེ་མི་ཆོག །མཁས་པས་དེ་ལྟར་ཤེས་པར་བྱ། །གང་ཞིག་གཞི་<line/>
འདིས་སྡུག་བསྔལ་རྟོག་པ་དེ། །འདོད་པ་དག་ལ་གཞར་ཡང་ཇི་ལྟར་དགའ། །འཇིག་རྟེན་ནོར་དག་ཟུག་རྡུར་རྟོགས་ནས་ནི། །བསྟན་པས་དེ་ཉིད་གདུལ་ཕྱིར་བསླབ་པར་བྱ། །རྒྱལ་པོ་<line/>
ཆེན་པོ། དེ་ལྟ་བས་ན། རྣམ་གྲངས་དེས་ན་འདིས། ཁྱོད་ཀྱིས་འདི་ལྟར་གང་མིའི་འཇིག་རྟེན་ན་འདོད་པའི་ཡོན་ཏན་ལྔས་ངོམས་ཤིང་ཆོག་ཤེས་ཏེ་འཆི་བར་འགྱུར་བའི་མི་གང་དག་ཡིན་<line/>
པ་དེ་དག་ནི། ཉུང་གི །མིའི་འཇིག་རྟེན་ན་འདོད་པའི་ཡོན་ཏན་ལྔས་མི་ངོམས་ཤིང་ཆོག་མི་ཤེས་ཏེ་འཆི་བར་འགྱུར་བ་ནི། ཆེས་མང་བར་རིག་པར་བྱའོ། །དེ་ནས་རྒྱལ་པོ་ང་ལས་ནུས་གཏན་པ་<line/>
མེད་པའི་མཆོད་སྦྱིན་བཏང་ནས། ཚིགས་སུ་བཅད་དེ་སྨྲས་པ། འཇིག་རྟེན་ཕ་རོལ་ཡང་ཤེས་ཤིང༌། །ཚེ་ཐུང་བར་ནི་ཤེས་བྱས་ནས། །བསོད་ནམས་དག་ནི་བྱ་བ་སྟེ། །བསོད་ནམས་མ་<line/>
</page>
<page index="617" id="309B">བྱས་སྡུག་བསྔལ་འགྱུར། །དེ་བས་བསོད་ནམས་འདོད་པ་ཡིས། །སྦྱིན་པ་ཚུལ་བཞིན་བཏང་བྱས་ན། །འཇིག་རྟེན་འདི་དང་ཕ་རོལ་ཏུ། །སྦྱིན་པ་བྱས་པ་དགའ་བར་འགྱུར། །ཇི་ཙམ་ན། གྲོང་མི་དང༌།<line/>
ཡུལ་མི་རྣམས་ཀྱིས། རྒྱལ་པོ་ང་ལས་ནུ་ན་སྟེ་ཤི་ལ་ཐུག་ཅིང་འདུག་གོ །ཞེས་ཐོས་སོ། །ཐོས་ནས་ཀྱང་ཡང་སྲོག་ཆགས་བརྒྱ་སྟོང་དུ་མ་དག །རྒྱལ་པོ་ང་ལས་ནུ་བལྟ་བའི་ཕྱིར་ཉེ་བར་སོང་བ་དང༌།<line/>
རྒྱལ་པོས་སྐྱེ་བོའི་ཚོགས་རྣམས་ལ་འདོད་པ་རྣམས་ཀྱི་ཉེས་དམིགས་ཀྱི་གཏམ་ཡང་བྱས། ཁྱིམ་ན་གནས་པའི་ཉེས་དམིགས་དང༌། དེ་བཞིན་དུ་འདོད་པ་སྨད་པ་ཡང་བཤད་དེ། དེ་ཐོས་ནས་<line/>
སྲོག་ཆགས་བརྒྱ་སྟོང་དུ་མ་དག་ཁྱིམ་གྱི་གནས་སྤངས་ནས་དྲང་སྲོང་རྣམས་ཀྱི་ནང་དུ་རབ་ཏུ་བྱུང་སྟེ། ནགས་ཚལ་དུ་འདུག་ནས། ཚངས་པའི་གནས་བཞི་བསྒོམས་པས། འདོད་པ་རྣམས་ལ་<line/>
འདུན་པ་སྤངས་ཏེ། དེ་ལ་མང་དུ་གནས་པས་ཚངས་པའི་འཇིག་རྟེན་དུ་སྐལ་པ་མཉམ་པར་སྐྱེས་སོ། །རྒྱལ་པོ་ཆེན་པོ་རྒྱལ་པོ་ང་ལས་ནུས། ཇི་སྲིད་གཞོན་ནུ་རྩེ་བའི་ས་ན་རྩེས་པ་དང༌། ཇི་སྲིད་རྒྱལ་<line/>
ཚབ་བྱས་པ་དང༌། ཇི་སྲིད་ཛམྦུའི་གླིང་དུ་རྒྱལ་སྲིད་ཆེན་པོ་བྱས་པ་དང༌། ཇི་སྲིད་ཤར་གྱི་ལུས་འཕགས་དང༌། ནུབ་ཀྱི་བ་ལང་སྤྱོད་དང༌། བྱང་གི་སྒྲ་མི་སྙན་དང༌། གསེར་གྱི་རི་བོ་བདུན་ལ་གནས་པ་<line/>
དང༌། ཇི་སྲིད་དུ་སུམ་ཅུ་རྩ་གསུམ་གྱི་ལྷ་རྣམས་ཀྱི་གནས་སུ་སོང་སྟེ་གནས་ལ་དེའི་བར་ལ་བརྒྱ་བྱིན་བརྒྱད་ཅུ་རྩ་བཞི་ཤི་འཕོས་པ་ལོན་ནོ། །རྒྱལ་པོ་ཆེན་པོ། ལྷ་རྣམས་ཀྱི་དབང་པོ་བརྒྱ་བྱིན་གྱི་<line/>
</page>
<page index="618" id="310A">༄༅། །ཚེའི་ཚད་ནི། མི་རྣམས་ཀྱི་ལོ་བརྒྱ་གང་ཡིན་པ་དེ་ནི། སུམ་ཅུ་རྩ་གསུམ་པའི་ལྷ་རྣམས་ཀྱི་ཉིན་ཞག་གཅིག་ཡིན་ནོ། །ཉིན་ཞག་དེ་སུམ་ཅུ་ལ་ཟླ་བ་གཅིག་ཟླ་བ་<line/>
བཅུ་གཉིས་ལ་ལོ་གཅིག་ཏུ་བརྩིས་པའི་ལྷ་རྣམས་ཀྱི་ལོ་སྟོང་ནི། སུམ་ཅུ་རྩ་གསུམ་པའི་ལྷ་རྣམས་ཀྱི་ཚེའི་ཚད་ཡིན་ཏེ། དེ་ལ། མིའི་ལྟར་བགྲང་ན། ལོ་བྱེ་བ་ཕྲག་གསུམ་དང་དྲུག་ཁྲི་<line/>
ཡོང་ངོ༌། །རྒྱལ་པོ་ཆེན་པོ། གང་གི་ཚེ་རྒྱལ་པོ་ང་ལས་ནུས་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་སྟེ། འདི་སྐད་ཅེས། ཀྱེ་མའོ། །བདག་ལ་ལྷ་རྣམས་ཀྱི་དབང་པོ་བརྒྱ་བྱིན་<line/>
གྱིས་སྟན་ཕྱེད་བསྟབས་ཀྱང་ཅི་མ་རུང་སྙམ་དུ་སེམས་བསྐྱེད་པ་དེའི་ཚེ་དེའི་དུས་ཀྱི་བརྒྱ་བྱིན་ནི། དགེ་སློང་འོད་སྲུང་ཡིན་ནོ། །གང་གི་ཚེ་རྒྱལ་པོ་ང་ལས་ནུས་འདི་ལྟ་བུའི་སེམས་བསྐྱེད་དེ། མ་<line/>
ལ་བདག་གིས་ལྷ་རྣམས་ཀྱི་དབང་པོ་བརྒྱ་བྱིན་གནས་འདི་ནས་ཕྱུང་ལ། བདག་ཉིད་ལྷ་དང་མི་རྣམས་ཀྱི་རྒྱལ་སྲིད་ཀྱི་དབང་ཕྱུག་ལ་དབང་བྱའོ། །སྙམ་པ་དེའི་ཚེ་དེའི་དུས་ཀྱི་ལྷ་རྣམས་ཀྱི་<line/>
དབང་པོ་བརྒྱ་བྱིན་ནི། ཡང་དག་པར་རྫོགས་པའི་སངས་རྒྱས་འོད་སྲུང་ཡིན་ཏེ། སེམས་ཅན་ཤིན་ཏུ་དབང་ཆེར་གྲགས་པ་ལ་ངན་སེམས་བསྐྱེད་པ་དེས་ན། འབྱོར་པ་དེ་ལས་ཉམས་<line/>
ནས་འཛམ་བུའི་གླིང་དུ་འོངས་ཏེ། ནད་ཚབས་ཆེན་པོས་ཐེབས་ཤིང་འཆི་བ་ལ་ཐུག་པའི་ཚོར་བ་མི་ཟད་པ་མྱོང་བར་གྱུར་ཏོ། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་<line/>
</page>
<page index="619" id="310B">རྒྱལ་པོ་ལས་ནུ་གང་ཡིན་པ་དེ་ནི། ང་ཉིད་ཡིན་ཏེ། གང་ཡང་ངས་སེམས་ཅན་དེ་སྙེད་ཅིག་ལ་ཕན་པ་བྱས་པ་ན། དེས་བླ་ན་མེད་པའི་ཡེ་ཤེས་མ་ཐོབ་བོ། །འོན་ཀྱང་དེ་དག་ནི། བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་<line/>
ལ་ཞུས་པ། བཙུན་པ། རྒྱལ་པོ་ང་ལས་ནུས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་སེམས་བསྐྱེད་མ་ཐག་ཏུ་དགུང་བདུན་དུ་ཕོ་བྲང་ནང་དུ་གསེར་གྱི་ཆར་བབ་ལགས། རྒྱལ་<line/>
པོ་ཆེན་པོ། སྔོན་བྱུང་བ། འདས་པའི་དུས་ན། འཇིག་རྟེན་དུ་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་<line/>
པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཐམས་ཅད་ཟིལ་གནོན་ཅེས་བྱ་བ་བྱུང་སྟེ། དེའི་ཚེ་<line/>
ཚོང་དཔོན་གྱི་བུ་ཁྱིམ་ཕུབ་ནས་རིང་པོ་མ་ལོན་པ་ཞིག་གནས་སོ། །ཡུལ་དེ་ན་ཆོས་ལུགས་ཀྱིས། བག་མར་བཏང་ནས་རིང་པོར་མ་ལོན་པར་བག་རྫོངས་བཏབ་སྟེ། ཁྱིམ་ཐབ་ལ་གཏོང་བའི་<line/>
བག་མ་གང་ཡིན་པ་རིན་པོ་ཆེ་སྣ་བཞི་ལས་བྱས་པའི་མེ་ཏོག་གིས་བརྒྱན་ནས་ཁྱིམ་ཐབ་ལ་གཏོང་ལ། ཁྱིམ་ཐབ་དེས་ཀྱང་དེ་ཁྲིད་ནས་རང་གི་ཁྱིམ་དུ་འགྲོ་བས། ཚོང་དཔོན་གྱི་བུ་དེས། རིན་<line/>
</page>
<page index="620" id="311A">༄༅། །པོ་ཆེ་སྣ་བཞི་ལས་བྱས་པའི་མེ་ཏོག་ཐོགས་ནས་བཞོན་པ་ལ་ཞོན་ཏེ་རང་གི་ཁྱིམ་དུ་ཆས་སོ། །དེ་ཆས་པ་ལས་རེ་ཞིག་ཅིག་ན། ལམ་ན་ཚུར་ཡང་དག་པར་རྫོགས་<line/>
པའི་སངས་རྒྱས་ཐམས་ཅད་ཟིལ་གནོན་ལྗོངས་རྒྱུ་ཞིང་བྱོན་ཏོ། །དེས་དེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ། བལྟ་བས་ཆོག་མི་ཤེས་པ་མཐོང་ནས་ཤིན་ཏུ་དད་པ་སྐྱེས་<line/>
སོ། །དེ་ནས་དེ་དད་པས་བརླན་པའི་སེམས་ཀྱིས་བཞོན་པ་ལས་བབས་ནས་རིན་པོ་ཆེ་སྣ་བཞི་ལས་བྱས་པའི་མེ་ཏོག་དེ་རྣམས་ཀྱིས་ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་<line/>
གནོན་ལ་གཏོར་རོ། །ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་གནོན་གྱིས། མེ་ཏོག་དེ་དག་ཇི་ལྟར་ཤིང་རྟའི་འཕང་ལོ་ཙམ་ཤ་སྟག་ཏུ་གྱུར་ནས། གཤེགས་ན་ཡང་ཕྱི་བཞིན་<line/>
འོང་ཞིང༌། བཞུགས་ན་ཡང་འདུག་པ་དེ་ལྟ་བུར་བྱིན་གྱིས་བརླབས་པ་དང༌། དེ་དད་པ་སྐྱེས་ནས་ཚིགས་སུ་བཅད་དེ་སྨྲས་པ། སྦྱིན་པ་ཆེན་པོར་གྱུར་པ་འདི་ཡིས་ནི། །འགྲོ་བའི་ནང་དུ་<line/>
རང་བྱུང་སངས་རྒྱས་ཤོག །བརྒལ་ནས་སྔོན་གྱི་རྒྱལ་བས་མ་བསྒྲལ་བའི། །སྐྱེ་བོའི་ཚོགས་རྣམས་བདག་གིས་སྒྲོལ་གྱུར་ཅིག །དྲང་སྲོང་ཆེ་ཀུན་ཟིལ་གནོན་བཅོམ་ལྡན་ལ། །ང་<line/>
ཡིས་གསེར་གྱི་མེ་ཏོག་བཟང་གཏོར་ནས། །གོ་འཕང་མཆོག་འདི་འདོད་ནས་དེ་ཡི་ཚེ། །ང་ཡིས་སྨོན་ལམ་རྒྱ་ཆེན་བཏབ་པ་ཡིན། །བསོད་ནམས་དེ་ཉིད་ཀྱི་ནི་རྣམ་སྨིན་གྱིས། །ལེགས་<line/>
</page>
<page index="621" id="311B">མཐོང་ཆེན་པོ་ང་ཡི་གྲོང་ཁྱེར་ཡང༌། །གསེར་ལས་བྱས་པ་དགའ་དགའ་ལྟར་འདུག་པ། །ཕོ་བྲང་རྩྭ་ཅན་ཞེས་ནི་བྱ་བར་གྱུར། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་ཚོང་<line/>
དཔོན་གྱི་བུ་དེ་ནི། ང་ཉིད་ཡིན་ནོ། །གང་ཡང་ངས་ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་གནོན་ལ་སེམས་དང་བ་བསྐྱེད་ནས་རིན་པོ་ཆེ་སྣ་བཞིའི་མེ་ཏོག་གིས་གཏོར་བའི་ལས་དེའི་<line/>
རྣམ་པར་སྨིན་པས། ངའི་ཕོ་བྲང་གི་ནང་དུ་ཞག་བདུན་དུ་གསེར་གྱི་ཆར་བབ་པོ། །བཙུན་པ། རྒྱལ་པོ་ང་ལས་ནུས་ཅི་ཞིག་བགྱིས་ན། ལས་དེའི་རྣམ་པར་སྨིན་པས། གླིང་བཞི་པ་རྣམས་སུ་རྒྱལ་<line/>
སྲིད་ཀྱི་དབང་ཕྱུག་ལ་དབང་བགྱིས་པ་ནས་སུམ་ཅུ་རྩ་གསུམ་པའི་ལྷ་རྣམས་ཀྱི་བར་དུ་མཆིས་ལགས། རྒྱལ་པོ་ཆེན་པོ། སྔོན་བྱུང་བ། འདས་པའི་དུས་ན། འཇིག་རྟེན་དུ་ཡང་དག་པར་རྫོགས་པའི་<line/>
སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་<line/>
ལྡན་འདས་རྣམ་པར་གཟིགས་ཞེས་བྱ་བ་བྱུང་སྟེ། དེ་ལྗོངས་རྒྱུ་ཞིང་གཤེགས་པ་ན། རིམ་གྱིས་རྒྱལ་པོའི་ཕོ་བྲང་གཉེན་ལྡན་དུ་བྱོན་ཏོ། །དེ་ནས་ཡང་དག་པར་རྫོགས་པའི་སངས་རྒྱས་རྣམ་པར་<line/>
གཟིགས། སྔ་དྲོ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ནས། རྒྱལ་པོའི་ཕོ་བྲང་གཉེན་ལྡན་དུ་བསོད་སྙོམས་ལ་ཞུགས་སོ། །དེ་ནས་འབྲུ་འཚོང་བའི་ཚོང་པ་ཞིག་<line/>
</page>
<page index="622" id="312A">༄༅། །གིས། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་དེ། བལྟ་བས་ཆོག་མི་ཤེས་པ་མཐོང་ནས་ལྷག་པར་དད་པ་སྐྱེས་ཏེ། དེ་དད་པ་སྐྱེས་ནས་སྲན་<line/>
མུད་ག་ལ་སྤར་བས་བཅུས་ཏེ་ལྷུང་བཟེད་དུ་བླུགས་པ་དང༌། དེ་ལས་སྲན་མུད་ག་ལ་འབྲུམ་བུ་བཞི་ཞིག་ལྷུང་བཟེད་དུ་སོང་ངོ༌། །འབྲུམ་བུ་གཅིག་ནི། ལྷུང་བཟེད་ཀྱི་ཁར་ཕོག་ནས་<line/>
ས་ལ་ལྷུང་ངོ༌། །ལྷག་མ་རྣམས་ནི། ལྷུང་བཟེད་ཀྱི་ནང་དུ་མ་སོང་བ་ཉིད་དུ་ས་ལ་བོའོ། །དེ་ནས་ཚོང་པ་དེ་དད་པ་སྐྱེས་ནས་སྨོན་ལམ་བཏབ་པ། སྦྱིན་པ་ཆེན་པོར་གྱུར་པ་འདི་ཡིས་<line/>
ནི། །འགྲོ་བའི་ནང་དུ་རང་བྱུང་སངས་རྒྱས་ཤོག །བརྒལ་ནས་སྔོན་གྱི་རྒྱལ་བས་མ་བསྒྲལ་བའི། །སྐྱེ་བོའི་ཚོགས་རྣམས་བདག་གིས་སྒྲོལ་གྱུར་ཅིག། ཅེས་བཏབ་བོ། །<line/>
འདུལ་བ་གཞི། བམ་པོ་ཞེ་གཉིས་པ། རྒྱལ་པོ་ཆེན་པོ་ཇི་སྙམ་དུ་སེམས། དེའི་ཚེ་དེའི་དུས་ཀྱི་འབྲུ་འཚོང་བའི་ཚོང་པ་གང་ཡིན་པ་དེ་ནི། ང་ཉིད་ཡིན་ཏེ། ང་དེ་ན་གང་ཡང་དག་<line/>
པར་རྫོགས་པའི་སངས་རྒྱས་རྣམ་པར་གཟིགས་ལ་དད་པ་སྐྱེས་ཏེ། སྲན་མུད་ག་ལ་སྤར་བས་བཅུས་ནས་ལྷུང་བཟེད་དུ་བླུགས་པ་དང༌། དེ་ལས་སྲན་མུད་ག་ལ་འབྲུམ་བུ་བཞི་ཞིག་<line/>
ལྷུང་བཟེད་དུ་སོང་ངོ༌། །ལྷག་མ་རྣམས་ནི། ས་ལ་བོའོ། །དེས་དེའི་རྣམ་པར་སྨིན་པས། གླིང་བཞི་རྣམས་སུ་རྒྱལ་སྲིད་ཀྱི་དབང་ཕྱུག་ལ་དབང་བྱས་སོ། །གང་ཡང་དེ་ནས་སྲན་མུད་ག་<line/>
</page>
<page index="623" id="312B">འབྲུམ་བུ་གཅིག་གིས་ལྷུང་བཟེད་ཀྱི་ཁར་ཕོག་ནས་ས་ལ་ལྷུང་བའི་ལས་ཀྱི་རྣམ་པར་སྨིན་པས། སུམ་ཅུ་རྩ་གསུམ་པའི་ལྷ་རྣམས་ཀྱི་བར་དུ་སོན་ཏོ། །རྒྱལ་པོ་ཆེན་པོ། གང་སྲན་མུད་ག་<line/>
ལྷུང་བཟེད་དུ་བླུགས་པ་ས་ལ་མ་ལྷུང་ན། ལས་དེའི་རྣམ་པར་སྨིན་པས་ལྷ་དང་མི་རྣམས་ཀྱི་བར་ལ་རྒྱལ་སྲིད་ཀྱི་དབང་ཕྱུག་ལ་དབང་བྱེད་པར་འགྱུར་རོ། །དེའི་ཚེ་དེའི་དུས་ཀྱི་འབྲུ་འཚོང་<line/>
བའི་ཚོང་པ་གང་ཡིན་པ་དེ་ནི། ང་ལས་ནུ་དེ་ཉིད་ཡིན་ནོ། །དེ་ལྟར་ན། རྒྱལ་པོ་ཆེན་པོ། སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་ཅན་ལ་བྱ་བ་བྱས་པ་ནི། འབྲས་བུ་དང༌། ཕན་ཡོན་<line/>
ཤིན་ཏུ་ཆེན་པོར་འགྱུར་རོ། །རྒྱལ་པོ་ཆེན་པོ། དེ་ལྟ་བས་ན། འདི་ལྟར། སངས་རྒྱས་བཅོམ་ལྡན་འདས་ལ་བྱ་བ་བྱའོ། །ཞེས་བསླབ་པར་བྱའོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྣམས་ལ་ཕན་པ་བྱས་པ་གང་ཡིན་པ་དེ་ཉོན་ཅིག། རྒྱལ་པོ་ཆེན་པོ། སྔོན་བྱུང་བ་རྒྱལ་པོ་ལེགས་མཐོང་ཆེན་པོ་<line/>
ཞེས་བྱ་བ། འཁོར་ལོ་སྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་བ། ཆོས་ཀྱི་རྒྱལ་པོ་ཆོས་དང་ལྡན་པ། རིན་པོ་ཆེ་སྣ་བདུན་དང༌། མི་རྣམས་འབྱོར་པ་བཞི་དང་ལྡན་པ་ཞིག་བྱུང་ངོ༌། །རྒྱལ་<line/>
པོ་ལེགས་མཐོང་ཆེན་པོ་རིན་པོ་ཆེ་སྣ་བདུན་པོ་གང་དག་དང་ལྡན་ཞེ་ན། འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་རིན་པོ་ཆེ་དང༌། ནོར་བུ་རིན་པོ་ཆེ་དང༌། བཙུན་མོ་རིན་<line/>
</page>
<page index="624" id="313A">༄༅། །པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་ནི། བློན་པོ་རིན་པོ་ཆེ་ཡིན་ནོ། །རྒྱལ་པོ་ལེགས་མཐོང་ཆེན་པོ་མི་རྣམས་ཀྱི་འབྱོར་པ་བཞི་པོ་གང་དག་དང་ལྡན་<line/>
ཞེ་ན། ཚེ་རིང་ཞིང་ཡུན་རིང་དུ་གནས་པ་ཡིན་ཏེ། དེ་གཞོན་ནུའི་རྩེད་མོས་རྩེ་བ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་ཚབ་བྱེད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་སྲིད་ཆེན་<line/>
པོ་བྱེད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་པོ་ཆེན་པོའི་དྲང་སྲོང་གི་ཚངས་པར་སྤྱོད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་པོ་ལེགས་མཐོང་ཆེན་པོ་ཚེ་རིང་ཞིང་ཡུན་རིང་དུ་གནས་<line/>
པ་གང་ཡིན་པ་འདི་ནི། རྒྱལ་པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །གཞན་ཡང༌། རྒྱལ་པོ་ལེགས་མཐོང་ཆེན་པོ་ནི། གཟུགས་བཟང་བ། མཛེས་པ། བལྟ་ན་སྡུག་པ་ཡིན་<line/>
ཏེ༑ མིའི་ཁ་དོག་ལས་འདས་པ། ལྷའི་ཁ་དོག་ནི། མ་ཐོབ་པ་སྟེ། རྒྱལ་པོ་ལེགས་མཐོང་ཆེན་པོ། གཟུགས་བཟང་བ། མཛེས་པ། བལྟ་ན་སྡུག་པ་གང་ཡིན་པ་འདི་ནི། རྒྱལ་<line/>
པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །གཞན་ཡང༌། རྒྱལ་པོ་ལེགས་མཐོང་ཆེན་པོ་ནི། གནོད་པ་ཆུང་ཞིང་ནད་མེད་པའི་རང་བཞིན་ཅན་ཡིན་ཏེ། ཕོ་བ་ཧ་ཅང་བསིལ་<line/>
པ་མ་ཡིན་ཞིང་ཧ་ཅང་དྲོ་བ་མ་ཡིན་པ། དྲོད་སྙོམས་པ་དང༌། དུས་ཀུན་ཏུ་བདེ་བ་དང༌། གནོད་པ་མེད་པ་དང་ལྡན་པས་ཟོས་པ་དང༌། འཐུངས་པ་དང༌། འཆོས་པ་དང༌། མྱངས་པ་རྣམས་ལེགས་<line/>
</page>
<page index="625" id="313B">པར་བདེ་བར་འཇུ་བར་འགྱུར་ཏེ། རྒྱལ་པོ་ལེགས་མཐོང་ཆེན་པོ་གནོད་པ་ཆུང་ཞིང་ནད་མེད་པའི་རང་བཞིན་ཅན་གང་ཡིན་པ་འདི་ནི། རྒྱལ་པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །གཞན་<line/>
ཡང༌། རྒྱལ་པོ་ལེགས་མཐོང་ཆེན་པོ་ནི། གྲོང་མི་དང༌། ཡུལ་མི་རྣམས་ཀྱི་སྙིང་དུ་སྡུག་ཅིང་ཡིད་དུ་འོང་བ་ཡིན་ཏེ། དཔེར་ན། བུ་རྣམས་ལ་ཕ་བཞིན་ཏེ། རྒྱལ་པོ་ཆེན་པོ་དུས་གཅིག་ཅིག་ན།<line/>
རྒྱལ་པོ་ལེགས་མཐོང་ཆེན་པོ་སྐྱེད་མོས་ཚལ་གྱི་གནས་སུ་སོང་བ་ན། ཤིང་རྟ་སྒྱུར་བ་ལ་སྨྲས་པ། ཤིང་རྟ་སྒྱུར་བ། རེ་ཞིག་ཤིང་རྟ་རིམ་གྱིས་དལ་བུ་དལ་བུས་སྒྱུར་ཅིག །ངས་གྲོང་མི་<line/>
དང༌། ཡུལ་མི་རྣམས་ལ་ཡུན་རིང་དུ་ལྟའོ། །གྲོང་མི་དང༌། ཡུལ་མི་རྣམས་ཀྱིས་ཀྱང་ཤིང་རྟ་སྒྱུར་བ་ལ་སྨྲས་པ། ཤིང་རྟ་སྒྱུར་བ། རེ་ཞིག་ཤིང་རྟ་རིམ་གྱིས་དལ་བུ་དལ་བུས་སྒྱུར་ཅིག་<line/>
དང༌། བདག་ཅག་ཀྱང་ལྷ་ལ་ཡུན་རིང་དུ་ལྟའོ། །རྒྱལ་པོ་ལེགས་མཐོང་ཆེན་པོ། ཡུལ་མི་དང༌། གྲོང་མི་རྣམས་ཀྱི་སྙིང་དུ་སྡུག་ཅིང་ཡིད་དུ་འོང་བ་གང་ཡིན་པ་འདི་ནི། རྒྱལ་པོ་ལེགས་<line/>
མཐོང་ཆེན་པོའི་འབྱོར་པ་ཞེས་བྱའོ། །དེ་ནས་དུས་གཞན་ཞིག་ན། གྲོང་མི་དང༌། ཡུལ་མི་རྣམས་གསེར་དང༌། དངུལ་དང༌། ནོར་བུ་རིན་པོ་ཆེ་དང༌། ལ་བ་རིན་པོ་ཆེ་མང་པོ་དག་ཐོགས་<line/>
ནས། རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་པ་དང༌། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་སླད་དུ་བདག་ཅག་གིས་གསེར་དང༌། དངུལ་དང༌།<line/>
</page>
<page index="626" id="314A">༄༅། །ནོར་བུ་རིན་པོ་ཆེ་དང༌། ལ་བ་རིན་པོ་ཆེ་མང་པོ་འདི་དག་འཚལ་ཏེ་མཆིས་ལགས་ན། ལྷ་ཐུགས་བརྩེ་བའི་སླད་དུ་འདི་དག་བཞེས་སུ་གསོལ། སྣ་བོ་དག། ངའི་ཡུལ་ན་<line/>
འདི་འདྲ་བའི་ནོར་གྱི་རིགས་ཡོད་པས་མི་འདོད་དོ། །ཞེས་སྨྲས་ནས། ལེན་དུ་མ་བཏུབ་བོ། །གྲོང་མི་དང༌། ཡུལ་མི་རྣམས་ཀྱིས་ལན་གཉིས། ལན་གསུམ་དུ་རྒྱལ་པོ་ལེགས་མཐོང་ཆེན་པོ་<line/>
ལ་འདི་སྐད་ཅེས་སྨྲས་སོ། །ལྷའི་སླད་དུ་བདག་ཅག་གིས་གསེར་དང༌། དངུལ་དང༌། ནོར་བུ་རིན་པོ་ཆེ་དང༌། ལ་བ་རིན་པོ་ཆེ་འདི་དག་འཚལ་ཏེ་མཆིས་ལགས་ན། ལྷ་ཐུགས་བརྩེ་བའི་སླད་དུ་འདི་<line/>
དག་བཞེས་སུ་གསོལ། རྒྱལ་པོའི་ལེགས་མཐོང་ཆེན་པོས་ཀྱང་ལན་གཉིས། ལན་གསུམ་དུ་གྲོང་མི་དང༌། ཡུལ་མི་རྣམས་ལ་འདི་སྐད་ཅེས་སྨྲས་སོ། །སྣ་བོ་དང༌། ངའི་ཡུལ་ན་འདི་<line/>
འདྲའི་ནོར་གྱི་རིགས་ཡོད་པས་མི་འདོད་དོ། །ཞེས་སྨྲས་ནས་ལེན་དུ་མ་བཏུབ་བོ། །དེ་ནས་གྲོང་མི་དང་ཡུལ་མི་རྣམས་འདི་སྙམ་དུ་སེམས་ཏེ། བདག་ཅག་གིས་ལྷའི་ཕྱིར་གསེར་དང༌།<line/>
དངུལ་དང༌། ནོར་བུ་རིན་པོ་ཆེ་དང༌། ལ་བ་རིན་པོ་ཆེ་རབ་ཏུ་མང་པོ་སྟ་གོན་བྱས་ལ། དེ་བདག་ཅག་གིས་བླངས་ཏེ་སླར་སོ་སོའི་གནས་སུ་འདོང་བ་ནི། བདག་ཅག་གི་ཚུལ་མ་ཡིན་པས། མ་ལ་<line/>
བདག་ཅག་གིས་རྒྱལ་པོ་ལེགས་མཐོང་ཆེན་པོའི་མདུན་དུ་གསེར་དང༌། དངུལ་གྱི་ཕུང་པོ་ཆེར་སྤུངས་ལ། མཐའ་གཅིག་ཏུ་ནོར་བུ་རིན་པོ་ཆེ་དང༌། ལ་བ་རིན་པོ་ཆེ་བཞག་ནས་འདི་དག་ནི། ལྷ་<line/>
</page>
<page index="627" id="314B">ཁྱོད་ཀྱི་དཀོར་གྱི་རིགས་ལགས་སོ། །ཞེས་སྨྲས་ཏེ་མི་ལྟ་བར་འདོང་ངོ༌། །སྙམ་ནས། དེ་ནས་གྲོང་མི་དང༌། ཡུལ་མི་རྣམས་ཀྱིས། རྒྱལ་པོ་ལེགས་མཐོང་ཆེན་པོའི་མདུན་དུ་རིན་པོ་ཆེ་དང༌། གསེར་<line/>
ཕུང་པོ་ཆེན་པོར་སྤུངས་ནས། མཐའ་གཅིག་ཏུ་ནོར་བུ་རིན་པོ་ཆེ་དང༌། ལ་བ་རིན་པོ་ཆེ་བཞག་སྟེ། འདི་དག་ནི། ལྷ་ཁྱོད་ཀྱི་དཀོར་གྱི་རིགས་ལགས་སོ། །ཞེས་སྨྲས་ནས་མི་ལྟ་བར་དོང་ངོ༌། །དེ་<line/>
ནས་རྒྱལ་པོ་ལེགས་མཐོང་ཆེན་པོ། འདི་སྙམ་དུ་སེམས་ཏེ། བདག་གི་ནོར་གྱི་རིགས་ནི། ཆོས་བཞིན་གྱིས་རྙེད་པ་ཡིན་གྱི། ཆོས་མ་ཡིན་པས་ནི་མ་ཡིན་པས། མ་ལ་བདག་གིས་ཆོས་དང་<line/>
མཐུན་པའི་ཁང་བཟང་བརྩིག་གོ་སྙམ་པ་དང༌། མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོ་ཆོས་དང་མཐུན་པའི་ཁང་བཟང་རྩིག་པར་སྤྲོའོ་ཞེས་ཐོས་སོ། །ཐོས་ནས་<line/>
ཀྱང་རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་པ་དང༌། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷ། ཆོས་དང་མཐུན་པའི་ཁང་བཟང་རྩིག་པ་ལ་ཐུགས་ཀྱི་འཕྲིན་ལས་<line/>
བསྐྱང་དུ་གསོལ། ལྷའི་ཆོས་དང་མཐུན་པའི་ཁང་བཟང་བདག་ཅག་གིས་བརྩིག་པར་བགྱིའོ། །སྣ་བོ་དག །ཁོ་བོའི་ཡུལ་ན་འདི་འདྲ་བའི་ནོར་གྱི་རིགས་ཡོད་པས་མི་དགོས་སོ། །ཞེས་སྨྲས་ནས་མ་<line/>
གནང་ངོ༌། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོའི་རྐང་པ་ལ་གཏུགས་ནས། ཁ་ཅིག་གིས་ནི། གོས་ཀྱི་མཐའ་ནས་བཟུང༌། ཁ་ཅིག་གིས་ནི། རྒྱལ་<line/>
</page>
<page index="628" id="315A">༄༅། །པོ་ལེགས་མཐོང་ཆེན་པོ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། རྒྱལ་པོ་ལེགས་མཐོང་ལ་འདི་སྐད་ཅེས་སྨྲས་སོ། །ལྷ། ཆོས་དང་མཐུན་པའི་ཁང་<line/>
བཟང་རྩིག་པ་ལ་ཐུགས་ཀྱི་འཕྲིན་ལས་བསྐྱང་དུ་གསོལ། ལྷའི་ཆོས་དང་མཐུན་པའི་ཁང་བཟང་བདག་ཅག་གིས་བརྩིག་པར་བགྱིའོ། །རྒྱལ་པོ་ལེགས་མཐོང་ཆེན་པོས། ཁམས་ཀྱི་རྒྱལ་<line/>
ཕྲན་བརྒྱད་ཁྲི་བཞི་སྟོང་ལ་ཅང་མི་སྨྲ་བས་གནང་ངོ༌། །དེ་ནས་ཁམས་ཀྱི་རྒྱལ་པོ་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོ་ཅང་མི་སྨྲ་བས་གནང་བར་རིག་ནས། རང་རང་གི་<line/>
གནས་སུ་དོང་སྟེ། གསེར་དང༌། དངུལ་མང་པོ་དང༌། རིན་པོ་ཆེའི་ཀ་བ་རེ་རེ་ཁྱེར་ནས། རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་ནས། རྒྱལ་པོ་ལེགས་མཐོང་ཆེན་པོ་ལ་འདི་སྐད་<line/>
ཅེས་སྨྲས་སོ། །ལྷའི་ཆོས་དང་མཐུན་པའི་ཁང་བཟང་བདག་ཅག་གིས་གང་དུ་ཇི་ཙམ་ཞིག་རྩིག་ལགས། གྲོང་པ་དག །ཁྱེད་ཀྱིས་དེའི་ཕྱིར་རྩྭ་ཅན་གྱི་ཤར་ཕྱོགས་སུ་ཆོས་དང་མཐུན་པའི་ཁང་<line/>
བཟང་ཆུར་དཔག་ཚད་གཅིག། རྒྱར་དཔག་ཚད་གཅིག་པ་ཞིག་རྩིགས་ཤིག །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས་རྩྭ་ཅན་གྱི་ཤར་ཕྱོགས་སུ་ཆོས་དང་མཐུན་པའི་ཁང་བཟང་རྒྱར་<line/>
དཔག་ཚད་གཅིག། ཆུར་དཔག་ཚད་གཅིག་པ་ཞིག་བརྩིགས་ཏེ། ཆོས་དང་མཐུན་པའི་ཁང་བཟང་གི་ཀ་རྟེན་གྱི་གཞི་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། བཻ་<line/>
</page>
<page index="629" id="315B">ཌཱུཪྻ་ལས་བྱས་པ་དང༌། ཤེལ་ལས་བྱས་པ་བྲེས་སོ། །ཆོས་དང་མཐུན་པའི་ཁང་བཟང་ལ་ཀ་བ་རྣམ་པ་བཞི་པོ། །གསེར་ལས་བྱས་པ་དང༌། ཞེས་བྱ་བ་ནས། ཤེལ་ལས་བྱས་པའི་བར་དག་བཙུགས་<line/>
སོ། །གསེར་ལས་བྱས་པའི་ཀ་བའི་རྟེན་དང༌། ཀ་གཞུ་དང༌། བྲེ་ཕུལ་དང༌། གདུང་ནི། དངུལ་ལས་བྱས་སོ། །དངུལ་ལས་བྱས་པའི་ནི། གསེར་ལས་བྱས་སོ། །བཻ་ཌཱུཪྻ་ལས་བྱས་པའི་ནི། ཤེལ་<line/>
ལས་བྱས་སོ། །ཤེལ་ལས་བྱས་པའི་ཀ་བའི་ཀ་རྟེན་དང༌། ཀ་གཞུ་དང༌། བྲེ་ཕུལ་དང༌། གདུང་ནི། བཻ་ཌཱུཪྻ་ལས་སོ། །ཆོས་དང་མཐུན་པའི་ཁང་བཟང་ལ་ཕྱི་ཚེ་རྣམ་པ་བཞི་པོ། གསེར་ལས་བྱས་<line/>
པ་ནས་ཤེལ་ལས་བྱས་པའི་བར་དག་བྲེས་སོ། །ཆོས་དང་མཐུན་པའི་ཁང་བཟང་ལ་ཕྱམ་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་བཞིའོ། །ཆོས་དང་མཐུན་པའི་ཁང་<line/>
བཟང་ལ་གདུང་རིང་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་བྲེས་སོ། །ཆོས་དང་མཐུན་པའི་ཁང་བཟང་ལ་བ་གམ་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་<line/>
བྱས་པའི་བར་བཏགས་སོ། །ཆོས་དང་མཐུན་པའི་ཁང་བཟང་ལ་སྤང་ལེབ་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་གྱིས་གཡོགས་སོ། །ཆོས་དང་མཐུན་པའི་ཁང་<line/>
བཟང་ལ་ཐེམ་སྐས་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་བརྩིགས་སོ། །ཆོས་དང་མཐུན་པའི་ཁང་བཟང་ལ་ལན་ཀན་རྣམ་པ་བཞི་པོ། གསེར་ལས་བྱས་པ་<line/>
</page>
<page index="630" id="316A">༄༅། །ནས་ཤེལ་ལས་བྱས་པའི་བར་གྱིས་བསྐོར་ཏོ། །གསེར་ལས་བྱས་པའི་ལན་ཀན་གྱི་གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་ནི། དངུལ་ལས་བྱས་སོ། །<line/>
དངུལ་ལས་བྱས་པའི་ནི། གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་གསེར་ལས་བྱས་སོ། །ཤེལ་ལས་བྱས་པའི་ནི། གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་<line/>
བཻ་ཌཱུཪྻ་ལས་བྱས་སོ། །ཡང༌། ཆོས་དང་མཐུན་པའི་ཁང་བཟང་ལ་ཁང་པ་བརྩེགས་མ་བརྒྱད་ཁྲི་བཞི་སྟོང་བརྩིགས་ཏེ། ཁང་པ་བརྩེགས་མ་རྣམ་པ་བཞི་པོ། གསེར་ལས་བྱས་པ་ནས་ཤེལ་<line/>
ལས་བྱས་པའི་བར་རྣམས་ལ། གསེར་ལས་བྱས་པའི་ཁང་པ་བརྩེགས་མར་ནི། དངུལ་ལས་བྱས་པའི་ཁྲི་ལྷས་མ་ཅན། མགོ་ན་ཀ་ཤི་ཀའི་རས་ཀྱི་གདིང་བ་ཅན་དང༌། སྟན་ནང་ཚངས་ཅན་<line/>
གྱི་གདིང་བ་ཅན་དང༌། ཟ་བུག་གི་གདིང་བ་ཅན་དང༌། ཨར་མོ་ནིག་གི་གདིང་བ་ཅན་དང༌། ཀ་ལིངྐའི་རས་ཕྲན་གྱི་གདིང་བ་ཅན་སྟེང་གཡོགས་དང་བཅས་པ། ཕྱོགས་གཉིས་སུ་སྔས་<line/>
དམར་པོ་བཅུག་པའི་བར་དག་བཤམས་སོ། །དངུལ་ལས་བྱས་པ་ལ་ནི། གསེར་ལས་བྱས་པའོ། །བཻ་ཌཱུཪྻ་ལས་བྱས་པ་ལ་ནི། ཤེལ་ལས་བྱས་པའོ། །ཤེལ་ལས་བྱས་པ་ལ་ནི། བཻ་<line/>
ཌཱུཪྻ་ལས་བྱས་པའི་ཁྲི་ལྷས་མ་ཅན་ནས་ཕྱོགས་གཉིས་སུ་སྔས་དམར་པོ་བཅུག་པའི་བར་དག་བཤམས་སོ། །གསེར་ལས་བྱས་པའི་ཁང་པ་བརྩེགས་མའི་མདུན་དུ་ནི། དངུལ་ལས་<line/>
</page>
<page index="631" id="316B">བྱས་པའི་ཤིང་ཏ་ལ་ལོ་མ་དང༌། མེ་ཏོག་དང༌། འབྲས་བུ་གསེར་ལས་བྱས་པ་སྦྲེངས་སོ། །དངུལ་ལས་བྱས་པའི་མདུན་དུ་ནི། གསེར་ལས་བྱས་པའོ། །བཻ་ཌཱུཪྻ་ལས་བྱས་པའི་མདུན་དུ་ནི།<line/>
ཤེལ་ལས་བྱས་པའོ། །ཤེལ་ལས་བྱས་པའི་མདུན་དུ་བཻ་ཌཱུཪྻ་ལས་བྱས་པ་ལོ་མ་དང༌། མེ་ཏོག་དང༌། འབྲས་བུ་ཤེལ་ལས་བྱས་པ་སྦྲེངས་སོ། །ཤིང་ཏ་ལ་དེ་རྣམས་རླུང་གིས་བསྐྱོད་པ་ན། འདི་<line/>
ལྟ་བུའི་སྒྲ་ཡིད་དུ་འོང་བ་འབྱུང་སྟེ། དཔེར་ན། སྐྱེས་བུ་མཁས་པ་སིལ་སྙན་ཡན་ལག་ལྔ་དང་ལྡན་པ་ཡང་དག་པར་ལེགས་པར་བསྒྲགས་པ་བཞིན་ནོ། །ཆོས་དང་མཐུན་པའི་ཁང་བཟང་ལ་གསེར་གྱི་<line/>
བྱེ་མ་བདལ་ཅིང༌། ཙནྡན་གྱི་ཆུས་ཆག་ཆག་བཏབ་ལ། གསེར་གྱི་དྲ་བ་དང༌། གསེར་གྱི་དྲིལ་བུ་གཡེར་ཁ་བརྒྱུས་པས་བཏགས་སོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས། ཆོས་དང་<line/>
མཐུན་པའི་ཁང་བཟང་གི་བྱ་བ་ཐམས་ཅད་ཟིན་པར་རིག་ནས། ཆོས་དང་མཐུན་པའི་ཁང་བཟང་གི་མདུན་དུ་ཆོས་དང་མཐུན་པའི་རྫིང་ཆུར་དཔག་ཚད་གཅིག །རྒྱར་དཔག་ཚད་གཅིག་པ་ཞིག་བརྐོས་ཏེ།<line/>
ཆོས་དང་མཐུན་པའི་རྫིང་དུ་ཕ་གུ་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། བཻ་ཌཱུཪྻ་ལས་བྱས་པ་དང༌། ཤེལ་ལས་བྱས་པས་བརྩིགས་སོ། །ཆོས་དང་མཐུན་པའི་རྫིང་<line/>
ལ་ཐེམ་སྐས་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་གྱིས་བརྩིགས་སོ། །ཆོས་དང་མཐུན་པའི་རྫིང་ལ་ལན་ཀན་རྣམ་པ་བཞི་པོ་གསེར་ལས་བྱས་པ་ནས་ཤེལ་ལས་<line/>
</page>
<page index="632" id="317A">༄༅། །བྱས་པའི་བར་གྱིས་བསྐོར་ཏེ། གསེར་ལས་བྱས་པའི་ལན་ཀན་གྱི་གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་དངུལ་ལས་བྱས་སོ། །དངུལ་ལས་བྱས་པའི་<line/>
ནི། གསེར་ལས་བྱས་སོ། །བཻ་ཌཱུཪྻ་ལས་བྱས་པའི་ནི། ཤེལ་ལས་བྱས་སོ། །ཤེལ་ལས་བྱས་པའི་ནི། གཟུངས་གཟེར་དང༌། གདང་བུ་དང༌། ལན་ཀན་གྱི་རྟེན་མ་བཻ་ཌཱུཪྻ་ལས་བྱས་སོ། །ཆོས་དང་<line/>
མཐུན་པའི་རྫིང་དུ་ཆུ་ནས་སྐྱེ་བོའི་མེ་ཏོག་རྣམ་པ་སྣ་ཚོགས་འདི་ལྟ་སྟེ། ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། དྲི་ཞིམ་དང༌། དྲི་ངད་འཇམ་དང༌། དུས་ཚིགས་ཐམས་ཅད་<line/>
དང༌། དུས་ཐམས་ཅད་པའི་མེ་ཏོག། སྐྱེ་བོ་ཐམས་ཅད་ལ་དགག་པ་མེད་པ་བསྐྱེད་དོ། །ཆོས་དང་མཐུན་པའི་རྫིང་གི་འགྲམ་གཉིས་སུ་ཐང་ལས་སྐྱེས་པའི་མེ་ཏོག་རྣམ་པ་སྣ་ཚོགས་འདི་ལྟ་སྟེ། ཨ་<line/>
ཏི་མུཀྟ་ཀ་དང༌། ཙམྤ་ཀ་དང༌། པ་ཏ་ལ་དང༌། པ་རི་ཤ་ཀ་དང༌། མ་ལི་ཀ་དང༌། ན་བ་མ་ལི་ཀ་དང༌། ཡིད་དུ་འོང་དང༌། ཡུ་ཏི་ཀ་དང༌། དྷ་ནུ་ཀ་རི་དང༌། དུས་ཚིགས་ཐམས་ཅད་པ་དང༌། དུས་ཐམས་<line/>
ཅད་པའི་མེ་ཏོག། སྐྱེ་བོ་ཐམས་ཅད་ལ་དགག་པ་མེད་པ་དག་བསྐྱེད་དོ། །ཆོས་དང་མཐུན་པའི་རྫིང་དུ་གསེར་གྱི་གཅལ་བཀྲམ་ཞིང༌། ཙནྡན་གྱི་ཆུས་བཀང་ལ། གསེར་གྱི་དྲ་བ་དང༌། གསེར་གྱི་དྲིལ་<line/>
བུ་གཡེར་ཁ་བརྒྱུས་པས་བྲེས་སོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས། ཆོས་དང་མཐུན་པའི་རྫིང་གི་བྱ་བ་ཐམས་ཅད་ཟིན་པར་རིག་ནས། ཆོས་དང་མཐུན་པའི་རྫིང་གི་མདུན་<line/>
</page>
<page index="633" id="317B">དུ་ཆོས་དང་མཐུན་པའི་ཤིང་ཏ་ལའི་ཚལ་ཆུར་དཔག་ཚད་གཅིག་པ། རྒྱར་དཔག་ཚད་གཅིག་ཞིག་བཙུགས་ཏེ། ཆོས་དང་མཐུན་པའི་ཤིང་ཏ་ལའི་ཚལ་དུ་ཏ་ལ་རྣམ་པ་བཞི་པོ། གསེར་ལས་བྱས་པ་ནས།<line/>
ཤེལ་ལས་བྱས་པའི་བར་བཙུགས་པ་ལ། གསེར་ལས་བྱས་པའི་ནི། ལོ་མ་དང༌། མེ་ཏོག་དང༌། འབྲས་བུ་དངུལ་ལས་བྱས་པ་བཙུགས་སོ། །དངུལ་ལས་བྱས་པའི་ནི། གསེར་ལས་བྱས་སོ། །<line/>
གསེར་ལས་བྱས་པའི་ནི། བཻ་ཌཱུཪྻ་ལས་བྱས་སོ། །བཻ་ཌཱུཪྻ་ལས་བྱས་པའི་ནི། ལོ་མ་དང༌། མེ་ཏོག་དང༌། འབྲས་བུ་ཤེལ་ལས་བྱས་པ་བཙུགས་སོ། །ཡང༌། ཤིང་ཏ་ལའི་ཚལ་དེ་རྣམས་རླུང་གིས་བསྐྱོད་<line/>
པ་ན། འདི་ལྟ་བུའི་སྒྲ་ཡིད་དུ་འོང་བ་འབྱུང་བར་འགྱུར་ཏེ། དཔེར་ན། སྐྱེས་བུ་མཁས་པས་སིལ་སྙན་ཡན་ལག་ལྔ་དང་ལྡན་པ་ཡང་དག་པར་ལེགས་པར་བསྒྲགས་པ་བཞིན་ནོ། །ཆོས་དང་མཐུན་པའི་<line/>
ཤིང་ཏ་ལའི་ཚལ་ལ་ལན་ཀན་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། རིན་པོ་ཆེ་ལས་བྱས་པ་དང༌། ཤེལ་ལས་བྱས་པས་བསྐོར་ཏེ། གསེར་ལས་བྱས་པའི་ལན་ཀན་<line/>
གྱི་གཟུངས་གསེར་དང༌། གདང་བུ་དང༌། ལན་ཀན་གྱི་རྟེན་མ་ནི། དངུལ་ལས་བྱས་པ་བསྐོར་ཏོ། །ཞེས་བྱ་བའི་བར་གོང་མ་བཞིན་ནོ། །ཆོས་དང་མཐུན་པའི་ཤིང་ཏ་ལའི་ཚལ་ན་གསེར་གྱི་གཅལ་<line/>
བཀྲམ་ཞིང༌། ཙནྡན་གྱི་ཆུས་ཆག་ཆག་བཏབ་ལ། གསེར་གྱི་དྲ་བ་གསེར་གྱི་དྲིལ་བུ་གཡེར་ཁ་བརྒྱུས་པ་བྲེས་སོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས་ཆོས་དང་མཐུན་པའི་<line/>
</page>
<page index="634" id="318A">༄༅། །ཁང་བཟང་དང༌། ཆོས་དང་མཐུན་པའི་རྫིང་དང༌། ཆོས་དང་མཐུན་པའི་ཤིང་ཏ་ལའི་ཚལ་གྱི་བྱ་བ་ཐམས་ཅད་ཟིན་པར་རིག་ནས། རྒྱལ་པོ་ལེགས་མཐོང་ཆེན་པོ་གང་ན་<line/>
བ་དེར་དོང་སྟེ་ལྷགས་པ་དང༌། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་ཆོས་དང་མཐུན་པའི་ཁང་བཟང་དང༌། ཆོས་དང་མཐུན་པའི་རྫིང་དང༌། ཆོས་དང་མཐུན་པའི་ཤིང་<line/>
ཏ་ལའི་ཚལ་ཡང་བགྱིས་ལགས་ཏེ། ལྷ། ད་དེའི་དུས་ལ་བབ་པར་དགོངས་ཤིག །དེ་ནས་རྒྱལ་པོ་ལེགས་མཐོང་ཆེན་པོ། འདི་སྙམ་དུ་སེམས་ཏེ། འདི་ལྟར། ཁང་བཟང་འདི་ཉིད་དུ་ཐོག་མར་<line/>
བདག་ཁོ་ན་གནས་པ་ནི། བདག་གི་ཆ་མ་ཡིན་གྱི། མ་ལ་བདག་གིས་བདག་གི་ཡུལ་ན་དགེ་སྦྱོང་དང༌། བྲམ་ཟེ་དང༌། ཚུལ་བཟང་པོར་བཀུར་བ་གང་དག་གནས་པ་དེ་དག་ལ་ཆོས་དང་མཐུན་པའི་ཁང་<line/>
བཟང་དུ་ཟན་བྱིན་ལ། རེ་རེ་ལ་ཡང་རས་བཅོས་བུ་གསར་པ་ཟུང་རེ་རེ་བསྐོན་སྙམ་ནས། དེ་ནས་རྒྱལ་པོ་ལེགས་མཐོང་ཆེན་པོས། ཆོས་དང་མཐུན་པའི་ཁང་བཟང་དུ་རང་སངས་རྒྱས་ལྔ་བརྒྱ་ལ་ཟན་<line/>
བྱིན་ཏེ། རེ་རེ་ལ་ཡང་རས་བཅོས་བུ་ཟུང་རེ་བསྐོན་ནས། ཚིགས་སུ་བཅད་དེ་སྨྲས་པ། མཁས་པས་ནོར་ནི་མང་པོ་དག །རྙེད་ནས་བག་མེད་མི་བྱ་སྟེ། །ཚུལ་ཁྲིམས་ལྡན་པ་གང་དག་ལ། །ཡོན་<line/>
གྲུབ་འགྱུར་བ་རྣམས་ལ་སྦྱིན། །དེ་ལྟར་ཡིད་གཞུངས་དད་པ་ཅན། །མ་ཆགས་སེམས་ཀྱིས་འདིར་སྦྱིན་ནས། །མཁས་པ་འཇིག་རྟེན་མནོག་མེད་པ། །བདེ་བ་ཅན་དུ་སྐྱེ་བར་འགྱུར། །རྒྱལ་པོ་<line/>
</page>
<page index="635" id="318B">ཆེན་པོ། དེའི་ཚེ་དེའི་དུས་ཀྱི་རྒྱལ་པོ་ལེགས་མཐོང་ཆེན་པོ་ཞེས་བྱ་བ། འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་བ། རིན་པོ་ཆེ་སྣ་བདུན་དང༌། མི་རྣམས་ཀྱི་འབྱོར་པ་བཞི་དང་ལྡན་པར་<line/>
གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད། དེའི་ཚེ་དེའི་དུས་ན་རྒྱལ་པོ་ལེགས་མཐོང་ཆེན་པོ་ཞེས་བྱ་བ། འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་<line/>
བ༑ རིན་པོ་ཆེ་སྣ་བདུན་དང༌། མི་རྣམས་ཀྱི་འབྱོར་པ་རྣམ་པ་བཞི་དང་ལྡན་པར་གྱུར་ཏོ། །རྒྱལ་པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་པ་ཙམ་ཡིན་ནོ། །རྒྱལ་པོ་ཆེན་<line/>
པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང༌། བསོད་ནམས་དག་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། བྲམ་ཟེ་<line/>
ཤིང་སཱ་ལ་ཆེན་པོ་ལྟ་བུ་དུས་དཔོག་ཅེས་བྱ་བ་ཞིག་བྱུང་བར་གྱུར་པས། དེས་བྲམ་ཟེ་རྣམས་ལ་སྦྱིན་པ་འདི་ལྟ་བུ་བྱིན་ཏེ། གླང་པོ་ཆེ་གསེར་གྱིས་བརྒྱན་པ། གསེར་གྱིས་མཛེས་པར་བྱས་པ། གསེར་<line/>
གྱི་རྒྱལ་མཚན་ཅན། གསེར་གྱི་དྲ་བས་གཡོགས་པ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པར་བྱིན་ནོ། །རྟ་གསེར་གྱིས་བརྒྱན་པ། གསེར་གྱིས་མཛེས་པར་བྱས་པ། གསེར་གྱི་དྲ་བས་གཡོགས་<line/>
</page>
<page index="636" id="319A">༄༅། །པ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པར་བྱིན་ནོ། ཤིང་རྟ་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། བཻ་ཌཱུཪྻ་ལས་བྱས་པ་དང༌། ཤེལ་<line/>
ལས་བྱས་པ། སེངྒེའི་པགས་པས་གཡོགས་པ། གུང་ལྤགས་ཀྱིས་གཡོགས་པ། ཨར་མོ་ནིག་གིས་གཡོགས་པ། རྣམ་པར་རྒྱལ་བྱེད་ཀྱི་བ་དན་ཅན་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་<line/>
པར་བྱིན་ནོ། །གསེར་གྱི་སྣོད་དངུལ་སིལ་མས་བཀང་བ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་ནོ། །དངུལ་གྱི་སྣོད་གསེར་ཕྱེས་བཀང་བ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པར་བྱིན་ནོ།<line/>
ཁྲི་རྣམ་པ་བཞི་པོ། གསེར་ལས་བྱས་པ་དང༌། དངུལ་ལས་བྱས་པ་དང༌། བཻ་ཌཱུཪྻ་ལས་བྱས་པ་དང༌། ཤེལ་ལས་བྱས་པ་ལྷས་མ་ཅན། མགོན་ཀ་ཤི་ཀའི་རས་བཏིང་བ། སྟན་ནང་ཚངས་<line/>
ཅན་བཏིང་བ། སྟན་ཆེན་པོ་བཏིང་བ། ཀ་ལིངྐའི་གོས་ཀྱིས་སྟེང་གཡོགས་པ། སྟེང་གཡོགས་བརྩེགས་མ་ཅན། ཕྱོགས་གཉིས་སུ་སྔས་དམར་པོ་བཤམས་པ་བརྒྱད་ཁྲི་བཞི་སྟོང་དང༌། རས་<line/>
ཟུང་རྣམ་པ་བཞི་པོ། ཀ་ཤི་ཀའི་རས་ཕྲན་དང༌། ཟར་མའི་རས་ཕྲན་དང༌། དཱུ་བུ་ལའི་རས་ཕྲན་དང༌། ཀོ་ཏམ་པའི་རས་ཕྲན་ཟུང་བརྒྱད་ཁྲི་བཞི་སྟོང་དང༌། བ་གསེར་གྱི་རྭ་ཅན། རྨིག་པ་<line/>
དངུལ་ལས་བྱས་པ། བེའུ་སྤུ་མཐུན་དང་བཅས་པ། ཁར་བའི་ཟོ་བ་ཅན། རས་བཅོས་བུ་ཕྲུགས་ཀྱིས་གཡོགས་པ་བརྒྱད་ཁྲི་བཞི་སྟོང་དང༌། བུ་མོ་གསེར་གྱི་དཔུང་བརྒྱན་དང༌། མགུལ་རྒྱན་<line/>
</page>
<page index="637" id="319B">ཐོགས་པ། ལེགས་པར་བརྒྱན་པ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པ་བྱིན་ན། ཟས་དང༌། སྐོམ་དང༌། བཟའ་བ་དང༌། བཅའ་བ་དང༌། བལྡག་པ་དང༌། བཞི་པ་ལྟ་སྨོས་ཀྱང་ཅི་དགོས། རྒྱལ་<line/>
པོ་ཆེན་པོ། བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་རྣམས་ལ་དེ་ལྟ་བུའི་སྦྱིན་པའི་བྱིན་པ་འདི་བས་ནི། གང་གིས་ཕྱི་རོལ་པའི་དྲང་སྲོང༌། འདོད་པ་རྣམས་ལས་འདོད་ཆགས་དང་བྲལ་བ་བརྒྱ་<line/>
ལ་ཟན་བྱིན་ན། སྦྱིན་པ་དེ་བས་སྦྱིན་པ་འདི་འབྲས་བུ་ཆེས་ཆེའོ། །རྒྱལ་པོ་ཆེན་པོ། བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་རྣམས་ལ་སྦྱིན་པ་དེ་ལྟ་བུ་བྱིན་པ་གང་ཡིན་པ་འདི་དང༌། གང་<line/>
གིས་ཕྱི་རོལ་པའི་དྲང་སྲོང༌། འདོད་པ་རྣམས་ལས་འདོད་ཆགས་དང་བྲལ་བ་བརྒྱ་ལ་ཟན་བྱིན་པ་བས། གང་གིས་སོ་སོའི་སྐྱེ་བོ་ཛམྦུའི་ཚལ་ན་འདུག་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་<line/>
འབྲས་བུ་ཆེས་ཆེའོ། །བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་རྣམས་ལ་སྦྱིན་པ་དེ་ལྟ་བུ་བྱིན་པ་གང་ཡིན་པ་འདི་དང༌། གང་གིས་ཕྱི་རོལ་པའི་དྲང་སྲོང༌། འདོད་པ་རྣམས་ལས་འདོད་ཆགས་<line/>
དང་བྲལ་བ་བརྒྱ་ལ་ཟན་བྱིན་པ་བས། གང་གིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །དེ་ལ་<line/>
སོགས་པ་རྒྱས་པར་ཐམས་ཅད་ལ་བརྩམས་ནས་ཐམས་ཅད་བརྗོད་པར་བྱ་སྟེ། མཇུག་ཁྲོན་བྲི་བར་བྱའོ། །གང་གིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པར་བརྒྱ་ལ་ཟན་བྱིན་<line/>
</page>
<page index="638" id="320A">༄༅། །པ་བས། གང་གིས་རྒྱུན་དུ་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །གང་གིས་རྒྱུན་དུ་ཞུགས་པ་བརྒྱ་ལ་ཟན་བྱིན་པ་བས།<line/>
གང་གིས་ལན་གཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །གང་གིས་ལན་གཅིག་ཕྱིར་འོང་<line/>
བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་ལ་ཟན་བྱིན་པ་བས། གང་གིས་ལན་གཅིག་ཕྱིར་འོང་བ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །གང་<line/>
གིས་ལན་གཅིག་ཕྱིར་འོང་བ་བརྒྱ་ལ་ཟན་བྱིན་པ་བས། གང་གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པའི་འབྲས་བུ་ཆེས་ཆེ་བའོ། །<line/>
གང་གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་ལ་ཟན་བྱིན་པ་བས། གང་གིས་ཕྱིར་མི་འོང་བ་གཅིག་ལ་ཟན་བྱིན་ན། དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །<line/>
གང་གིས་ཕྱིར་མི་འོང་བ་བརྒྱ་བས། གང་གིས་དགྲ་བཅོམ་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །གང་གིས་<line/>
དགྲ་བཅོམ་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་བས་ནི། གང་གིས་དགྲ་བཅོམ་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །གང་གིས་དགྲ་<line/>
</page>
<page index="639" id="320B">བཅོམ་པ་བརྒྱ་ལ་ཟན་བྱིན་པ་བས། གང་གིས་ཕྱོགས་བཞིའི་དགེ་སློང་གི་དགེ་འདུན་ལ་ཀུན་དགའི་ར་བ་ཕུལ་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །གང་གིས་ཀུན་དགའ་ར་བ་དེ་<line/>
ཉིད་དུ་གཙུག་ལག་ཁང་རྩིག་ཏུ་བཅུག་ན། དེ་བས་འདིའི་འབྲས་བུ་ཆེས་ཆེའོ། །གང་གིས་གཙུག་ལག་ཁང་དེ་ཉིད་དུ་གནས་མལ་འདི་ལྟ་སྟེ། ཁྲི་དང༌། ཁྲིའུ་དང༌། སྟན་ནང་ཚངས་ཅན་དང༌། ལ་བ་དང༌།<line/>
སྔས་དང༌། གོར་བུ་དག་ཕུལ་ན། དེ་བས་འདིའི་འབྲས་བུ་ཆེས་ཆེའོ། །གང་གིས་གཙུག་ལག་ཁང་དེ་ཉིད་དུ་གཏན་གྱི་རྐྱེན་རིས་བཅད་དེ་རྗེས་སུ་མཐུན་པའི་མཆོད་སྦྱིན་བཙུགས་ན། དེ་བས་འདིའི་འབྲས་<line/>
བུ་ཆེས་ཆེའོ། །གང་གིས་སངས་རྒྱས་ལ་སྐྱབས་སུ་སོང་ཞིང༌། ཆོས་དང་དགེ་འདུན་ལ་སྐྱབས་སུ་སོང་ནས་བསླབ་པའི་གཞི་རྣམས་བླངས་ན། དེ་བས་འདིའི་འབྲས་བུ་ཆེས་ཆེའོ། །གང་གིས་བྱམས་<line/>
པའི་སེམས་དང་ལྡན་པ་ཞེས་བྱ་བ་རྒྱས་པར་སྦྱར་ཏེ། དེ་བས་འདིའི་འབྲས་བུ་ཆེས་ཆེའོ། །རྒྱལ་པོ་ཆེན་པོ། བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་དེ་རྣམས་ལ་སྦྱིན་པ་དེ་ལྟ་བུ་བྱིན་པ་གང་<line/>
ཡིན་པ་འདི་དང༌། གང་གིས་ཕྱི་རོལ་པའི་དྲང་སྲོང༌། འདོད་པ་རྣམས་ལ་འདོད་ཆགས་དང་བྲལ་བ་བརྒྱ་ལ་ཟན་བྱིན་པ་དང༌། གང་གིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་ལ་<line/>
ཟན་བྱིན་པ་དང༌། གང་གིས་རྒྱུན་དུ་ཞུགས་པ་བརྒྱ་དང༌། གང་གིས་ལན་གཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་འཕྱིར་ཞུགས་པ་བརྒྱ་དང༌། གང་གིས་ལན་གཅིག་ཕྱིར་འོང་བ་བརྒྱ་དང༌། གང་<line/>
</page>
<page index="640" id="321A">༄༅། །གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་དང༌། གང་གིས་ཕྱིར་མི་འོང་བ་བརྒྱ་དང༌། གང་གིས་དགྲ་བཅོམ་པའི་འབྲས་བུ་མངོན་སུམ་དུ་བྱ་བའི་ཕྱིར་<line/>
ཞུགས་པ་བརྒྱ་དང༌། གང་གིས་དགྲ་བཅོམ་པ་བརྒྱ་དང༌། གང་གིས་ཕྱོགས་བཞིའི་དགེ་སློང་གི་དགེ་འདུན་ལ་ཀུན་དགའ་ར་བ་ཕུལ་བ་དང༌། གང་གིས་ཀུན་དགའ་ར་བ་ཉིད་དུ་གཙུག་ལག་ཁང་<line/>
རྩིག་ཏུ་བཅུག་པ་དང༌། གང་གིས་གཙུག་ལག་ཁང་དེ་ཉིད་དུ་གནས་མལ་འདི་ལྟ་སྟེ། ཁྲི་དང༌། ཁྲིའུ་དང༌། སྟན་ནང་ཚངས་ཅན་དང༌། ལ་བ་དང༌། སྔས་དང༌། གོར་བུ་དག་ཕུལ་བ་དང༌། གང་གིས་<line/>
གཙུག་ལག་ཁང་དེ་ཉིད་དུ་གཏན་གྱི་རྐྱེན་རིས་བཅད་དེ་རྗེས་སུ་མཐུན་པའི་མཆོད་སྦྱིན་འཛུགས་པ་དང༌། གང་གིས་སངས་རྒྱས་ལ་སྐྱབས་སུ་འགྲོ་།ཆོས་དང་དགེ་འདུན་ལ་སྐྱབས་སུ་འགྲོ་ཞིང་བསླབ་<line/>
པའི་གཞི་རྣམས་བླངས་པ་དང༌། གང་གིས་བྱམས་པའི་སེམས་དང་ལྡན་པ་ཞེས་བྱ་བ་རྒྱས་པ་བས། གང་ཞིག་འདུ་བྱེད་ཐམས་ཅད་མི་རྟག་པར་རྗེས་སུ་ལྟ་ཞིང་ཟད་པར་རྗེས་སུ་ལྟ། འདོད་ཆགས་དང་<line/>
བྲལ་བར་རྗེས་སུ་ལྟ། འགོག་པར་རྗེས་སུ་ལྟ། ངེས་པར་འབྱུང་བར་རྗེས་སུ་ལྟ་ཞིང་གནས་ན། སྦྱིན་པ་དེ་བས་འདིའི་འབྲས་བུ་ཆེས་ཆེའོ། །རྒྱལ་པོ་ཆེན་པོ། དེ་ལྟ་བས་ན། ཁྱོད་ཀྱིས་འདི་ལྟར་བསླབ་པར་<line/>
བྱ་སྟེ། འདུ་བྱེད་ཐམས་ཅད་ལ་མི་རྟག་པར་རྗེས་སུ་ལྟ་ཞིང་གནས་པར་བྱའོ། །ཟད་པར་རྗེས་སུ་ལྟ་བ་དང༌། འདོད་ཆགས་དང་བྲལ་བར་རྗེས་སུ་ལྟ་བ་དང༌། འགོག་པར་རྗེས་སུ་ལྟ་བ་དང༌། ངེས་པར་འབྱུང་<line/>
</page>
<page index="641" id="321B">པར་རྗེས་སུ་ལྟ་ཞིང་གནས་པར་བྱའོ། །ཞེས་ཁྱོད་ཀྱིས་དེ་ལྟར་བསླབ་པར་བྱའོ། །རྒྱལ་པོ་ཆེན་པོ། དེ་ལྟར་བྲམ་ཟེ་ཤིང་སཱ་ལ་ཆེན་པོ་དུས་དཔོག་དེས། བྲམ་ཟེ་རྣམས་ལ་སྦྱིན་པ་དག་བཏང༌། བསོད་ནམས་<line/>
དག་བྱས་ནས། ཚིགས་སུ་བཅད་དེ་སྨྲས་པ། སྦྱིན་པ་བྱིན་པས་བདེ་བར་འགྱུར། །སྦྱིན་པ་བྱིན་པས་འཇིགས་པ་མེད། །ལྷ་དང་མི་ཡི་ནང་དག་ན། །སྦྱིན་པ་ཡིས་ནི་ལེགས་པར་མཆོད། །དེ་བས་འབྱོར་<line/>
པ་འདོད་པ་དང༌། །དབང་ཕྱུག་དང་ནི་ལྷ་ཡུལ་དང༌། །ཐར་པ་འདོད་པས་རྟག་ཏུ་ནི། །འཇིགས་པ་མེད་པར་སྦྱིན་པ་བཏང༌། །རྒྱལ་པོ་ཆེན་པོ། དེའི་ཚེ་དེའི་དུས་ཀྱི་བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་<line/>
ཅེས་བྱ་བར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། དེའི་ཚེ་དེའི་དུས་ན། ང་ཉིད་བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་ཅེས་བྱ་བར་གྱུར་ཏེ། ངས་དེ་ན་བྲམ་ཟེ་རྣམས་ལ་དེ་<line/>
ལྟ་བུའི་སྦྱིན་པ་བྱིན་ནོ། །རྒྱལ་པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་<line/>
སྦྱིན་པ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་དོན་དུ་གཉེར་བའི་ཕྱིར། སྦྱིན་པ་དག་བཏང༌། བསོད་ནམས་དག་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། རྒྱལ་པོ་ལ་ཉེ་ཅན་ཞེས་བྱ་བ། མཐུ་དང་ལྡན་པ་ཞིག་<line/>
</page>
<page index="642" id="322A">༄༅། །བྱུང་སྟེ། ལྷ་རྣམས་ཀྱི་དབང་པོ་བརྒྱ་བྱིན་གྱི་སྙིང་དུ་སྡུག་པ་གྲོགས་པོར་གྱུར་པ་ལས། དེ་ལ་བུ་ཕོ་ཡང་མེད། བུ་མོ་ཡང་མེད་ནས། དེ་ལག་པ་འགྲམ་པ་ལ་གཏད་ནས་བདག་<line/>
གི་འབྱོར་པ་དང༌། དབང་ཕྱུག་འདི་འདྲ་ན། བུ་ཕོ་ཡང་མེད། བུ་མོ་ཡང་མེད་པས། བདག་འདས་ན། གདུང་རྒྱུད་ཆད་པར་འགྱུར་རོ། །སྙམ་ནས། སེམས་ཁོང་དུ་ཆུད་ཅིང་འདུག་པ། ལྷ་རྣམས་ཀྱི་<line/>
དབང་པོ་བརྒྱ་བྱིན་གྱིས་མཐོང་ནས་སྨྲས་པ། གྲོགས་པོ། ཁྱོད་ཅིའི་ཕྱིར་ལག་པ་ལ་འགྲམ་པ་གཏད་ནས་སེམས་ཁོང་དུ་ཆུད་ཅིང་འདུག། དེས་སྨྲས་པ། ཀོའུ་ཤི་ཀ། བདག་གི་འབྱོར་པ་དང༌།<line/>
དབང་ཕྱུག་འདི་འདྲ་ན། བུ་ཕོ་ཡང་མེད། བུ་མོ་ཡང་མེད་པས། བདག་འདས་ན། གདུང་རྒྱུད་ཆད་པར་འགྱུར་རོ། །དེས་སྨྲས་པ། གྲོགས་པོ། ཁོ་བོས་ཁྱོད་ལ་སྨན་ཞིག་བསྐུར་གྱི་བཙུན་མོ་རྣམས་<line/>
ལ་ལུད་ཅིག་དང༌། དེས་ན་ཁྱོད་བུ་ཕོ་དང༌། བུ་མོ་ཡོད་པར་འགྱུར་རོ། །ལྷ་རྣམས་ཀྱི་དབང་པོ་བརྒྱ་བྱིན་རི་སྤོས་ངད་ལྡན་ལ་སོང་ནས་སྨན་བླངས་ཏེ། རྒྱལ་པོ་དེ་ལ་བསྐུར་བ་དང༌། རྒྱལ་པོས་བཙུན་<line/>
མོ་རྣམས་ལ་སྨན་འདི་འཐུངས་ཤིག་ཅེས་བསྐུར་བ་ལས། རྒྱལ་པོ་དེའི་བཙུན་མོ་དམ་པ་གཉིད་ཀྱིས་ལོག་པ་དང༌། དེ་དག་གིས་དེ་མ་བསླངས་པར། སྨན་འཐུངས་པས། དེ་དག་ཐམས་ཅད་སེམས་<line/>
ཅན་དང་ལྡན་པར་གྱུར་ཏོ། །དེ་ནས་ཕྱི་ཞིག་ན། བཙུན་མོ་དམ་པ་དེ་ལངས་ནས། དེས་དེ་རྣམས་སེམས་ཅན་དང་ལྡན་པར་མཐོང་སྟེ། དེས་སྨྲས་པ། ཁྱེད་ཅག་གིས་ཅི་ཞིག་བྱས་ན། དེས་ན་སེམས་<line/>
</page>
<page index="643" id="322B">ཅན་དང་ལྡན་པར་གྱུར། དེ་རྣམས་ཀྱིས་སྨྲས་པ། ལྷས་ཁོ་མོ་ཅག་ལ་སྨན་ཞིག་བཏུང་བའི་ཕྱིར་བྱིན་ནོ། །ཁྱེད་ཅག་གིས་ཅིའི་ཕྱིར་ཁོ་མོ་མི་བསླང་བར་བཏུང༌། དེ་ལྟ་མོད་ཀྱི། སྨན་སྣོད་ཅི་ཞིག་ནས་ཁྱེར་ཏེ་<line/>
འོངས། ཀུ་ཤའི་ཐུམ་པོར་བཅུག་ནས་སོ། །རྩྭ་དེ་གང་ན་འདུག །འོ་ནི། ཡིན་ནོ། །དེས་ཀུ་ཤ་བཀྲུས་ནས་འཐུངས་པ་དང༌། དེ་ཡང་སེམས་ཅན་དང་ལྡན་པར་གྱུར་ཏོ། །དེ་རྣམས་ཟླ་བ་བརྒྱད་དམ་<line/>
དགུ་འདས་པ་དང༌། དེ་དག་ཐམས་ཅད་བུས་པ་བཙས་སོ། །དེའི་བཙུན་མོ་དམ་པ་ལས་ནི། བུ་ཕོ་མཚན་ངན་པ་བཅོ་བརྒྱད་དང་ལྡན་པ། བཞིན་སེངྒེའི་གདོང་པ་ལྟ་བུ། ཚན་པོ་ཆེ་ཆེན་པོའི་མཚན་དང་<line/>
ལྡན་པ་ཞིག་བཙས་ནས། དེའི་བཙས་སྟོན་རྒྱ་ཆེར་བྱས་ཏེ། ཀུ་ཤ་ཞེས་བྱ་བར་བཏགས་སོ། །རྒྱལ་པོ་དེ་བུ་གཞན་རྣམས་མཐོང་ན་ནི། དགའ་བར་འགྱུར་ལ། དེ་ནི། མི་སྡུག་པས་ཞེ་སྡང་སྐྱེ་བར་<line/>
འགྱུར་རོ། །ཁམས་ཀྱི་རྒྱལ་ཕྲན་དག་གིས་སྨྲས་པ། ཤེས་ལྡན་དག །བདག་ཅག་ཐམས་ཅད་རྒྱལ་པོ་ལ་ཉེ་ཅན་ཆེན་པོ་འདིས་ཐིབས་ཀྱིས་མནན་གྱི། དེ་རྒྱལ་སྲིད་ལས་དབྱུང་གི། འདོང་ངོ་ཞེས་དེ་<line/>
རྣམས་ཀྱིས་དཔུང་གི་ཚོགས་ཡན་ལག་བཞི་དང་འོངས་ནས། དེའི་གྲོང་ཁྱེར་བསྐོར་ཏེ་འདུག་གོ། རྒྱལ་པོ་ལ་ཉེ་ཅན་ཆེན་པོ་ནི། དེ་རྣམས་དང་ལྷན་ཅིག་གཡུལ་སྤྲོད་མ་ཕོད་ནས། དེ་སྒོ་རྣམས་བཅད་<line/>
དེར་བའི་ཁ་ནས་སྦྲེངས་ཏེ་འདུག་གོ། ཀུ་ཤ། མའི་དྲུང་དུ་སོང་ནས་སྨྲས་པ། ཡུམ། ཅིའི་སླད་དུ་སྒོ་རྣམས་བཀུམ། ཁྱོད་ཀྱི་ཡབ་ཁམས་ཀྱི་རྒྱལ་ཕྲན་དག་དང་ལྷན་ཅིག་གཡུལ་སྤྲོད་མ་ཕོད་ནས།<line/>
</page>
<page index="644" id="323A">༄༅། །དེ་སྒོ་རྣམས་བཅད་དེ་འདུག་པ་ཡིན་ནོ། །ཡུམ། བདག་འདི་དག་དང་ལྷན་ཅིག་གཡུལ་སྤྲད་ཀྱི། བདག་ལ་རྒྱལ་པོས་ཤིང་རྟ་སྩལ་དུ་གསོལ། བུ། ཁྱོད་དེའི་སྙིང་དུ་མི་སྡུག་ཅིང་ཞེ་སྡང་<line/>
སྐྱེ་བར་འགྱུར་ན། དེ་ཇི་ག་ཁྱོད་ལ་ཤིང་རྟ་སྟེར་ཏམ། ཡུམ། བཞུད་ཅིག། བཞུད་ནས་གཞོན་ནུ་ཀུ་ཤ་འདི་དག་དང་ལྷན་ཅིག་གཡུལ་སྤྲོད་པར་འགྱུར་གྱི། ཤིང་རྟ་སྩོལ་ཅེས་གསུངས་ཤིག །དེ་སོང་<line/>
ནས་རྒྱལ་པོ་ལ་སྨྲས་པ། ལྷ། གཞོན་ནུའི་མཆིད་ནས། བདག་འདི་དག་དང་ལྷན་ཅིག་གཡུལ་སྤྲད་ཀྱི། ཤིང་རྟ་སྩོལ་ཅིག་མཆིའོ། །དེས་དེ་ལ་ཤིང་རྟ་བྱིན་པ་དང༌། དེ་དོང་པ་གཉིས་ཐོགས་ནས་<line/>
ཤིང་རྟར་ཞུགས་ཏེ་འབྱུང་བར་བརྩམས་པ་ན་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། ཁམས་ཀྱི་རྒྱལ་ཕྲན་འདི་དག་ནི། མཐུ་དང་ལྡན་པ་ཡིན་ལ། གཞོན་ནུ་ཀུ་ཤ་བསྐལ་པ་བཟང་པོའི་<line/>
བྱང་ཆུབ་སེམས་དཔའ་འདི། ཉོན་མོངས་པར་འགྱུར་གྱི། འདིའི་གྲོགས་བྱའོ། །སྙམ་ནས། དེས་དེ་ལ་དུང་དང༌། འཁོར་ལོ་དང༌། བེ་ཅོན་བྱིན་ནས། བྱང་ཆུབ་སེམས་དཔའ་འདི་དག་གིས་ཁྱོད་<line/>
འཚོ་བར་གྱིས་ཤིག །དེ་སྒོ་ཕྱེ་ནས་བྱུང་སྟེ། དེ་ནམ་དུང་འབུད་པ་དེའི་ཚེ། དུང་གི་སྒྲས་དཔུང་རྣམས་སྐྲག་ནས། ཁ་ཅིག་ནི། སྒྲ་དེས་འོན་པར་གྱུར་ཏོ། །ཁ་ཅིག་ནི། རྣ་བ་བཀབ་ནས་བྲོས་<line/>
སོ༑ ༑ནམ་འཁོར་ལོའམ། བེ་ཅོན་འཕངས་པ་དེའི་ཚེ། དེ་དག་ས་ལ་འགྱེལ་བར་གྱུར་ཏོ། །དེས་དམག་གི་ནང་དུ་སོང་ནས་དུང་བུས་པ་ན། དེ་དག་ཐམས་ཅད་ཀྱི་རྣ་བ་རྡོལ་བར་གྱུར་ནས་དེ་<line/>
</page>
<page index="645" id="323B">རྣམས་ཀྱིས། སྐྱེས་བུ་འདི་ནི། སྲིན་པོ་ཡིན་ནོ། །ཞེས་བྱས་ནས་བྲོས་སོ། །དེས་རིལ་ཕབ་ནས་ཕའི་དྲུང་དུ་སོང་སྟེ། ལྷ། བདག་གིས་རྒྱལ་པོ་ཐམས་ཅད་ཕམ་པར་བགྱིས་ཏེ། ཡུལ་བསྒྲུབས་ལགས་སོ།།<line/>
རྒྱལ་པོ་ལ་ཉེ་ཅན་ཆེན་པོས་ཐོས་ནས་མགུ་སྟེ། དེས་བསམ་པ། གཞོན་ནུ་ཀུ་ཤ་མཐུ་དང་ལྡན་པ། བརྩོན་འགྲུས་ཕུན་སུམ་ཚོགས་པ་ཡིན་ན། ཅིའི་ཕྱིར་བདག་གིས་འདི་ལ་མི་དགའ་བ་བསྐྱེད་སྙམ་<line/>
ནས། དེ་དེ་ལ་དགའ་བ་བསྐྱེད་པར་བརྩམས་སོ། །དེས་བུ་དེ་རྣམས་ཁྱིམ་ཕུབ་ནས། ཀུ་ཤའི་ཆུང་མ་ཡང་བསླང་བ་དེ་བརྩམས་པ་དང༌། དེ་དག་ཐམས་ཅད་ཀྱིས་སྨྲས་པ། ཀུ་ཤ་མ་གཏོགས་པ་ལ་བུ་མོ་<line/>
སྦྱིན་ནོ། །རྒྱལ་པོ་གཞན་ཞིག་གིས་རྒྱལ་པོ་གཞན་གྱི་བུ་མོ་ཞིག་བསླངས་ཏེ་བག་མར་མ་བླངས་པའི་བར་དེར། རྒྱལ་པོ་ལ་ཉེ་ཅན་ཆེན་པོས། བུ་གཞན་གྱི་ཆེད་ཡིན་པའི་ཐབས་ཤིག་གིས་བསླངས་ནས་བུ་མོ་<line/>
དེ་ཀུ་ཤ་ལ་བྱིན་ནས། རྒྱུ་སྐར་དང༌། ཉི་ཚོད་དང༌། ཡུད་ཙམ་དག་བསྟུན་ཏེ། གཞོན་ནུ་ཀུ་ཤའི་ཁྱིམ་ཕུབ་བོ། །རྒྱལ་པོས་སྨྲས་པ། ཤེས་ལྡན་དག། སུས་ཀྱང་གཞོན་ནུ་ཀུ་ཤ་ལ་མེ་ལོང་མ་སྟོན་ཅིག།<line/>
ཆུར་འཇུག་པའི་ཁྲུས་མ་ཡིན་པའི་ཁྲུས་ཀྱི་ཁྲུས་བྱོས་ཤིག །ཉིན་པར་ཆུང་མའི་དྲུང་དུ་མ་གཏོང་ཞིག། གཞོན་ནུ་ཀུ་ཤ་སྤུན་རྣམས་དང་ལྷན་ཅིག་རྩེ་བ་ཆུང་མ་དེས་མཐོང་ནས། དེས་སྨྲས་པ། གཞོན་ནུ་<line/>
རྣམས་ཀྱི་དབུས་ན་རྩེད་མོ་བྱེད་པའི་ཤ་ཟ་ཕ་བི་སུ་ཞིག་ཡིན། དེ་ནི། ཁྱོད་ཀྱི་ཁྱིམ་ཐབ་ཡིན་ནོ། །ཅི། ཁོ་མོའི་ཁྱིམ་ཐབ་འདི་འདྲ་བ་ཞིག་གམ། ཕྱི་ཞིག་ན་ཡང་དེས་གཞོན་ནུ་རྣམས་དང་ལྷན་ཅིག་ཆུ་<line/>
</page>
<page index="646" id="324A">༄༅། །ན་རྩེ་བའི་བར་དག་མཐོང་ནས། དེ་བཞིན་དུ་བདག་གི་ཁྱིམ་ཐབ་ཅི་འདྲ་བ་ཞིག་སྙམ་སྟེ། དེས་བསམ་པ། མངོན་སུམ་དུ་བྱའོ། །སྙམ་ནས། དེས་མེ་མར་བུས་ཏེ་ཕྲུ་བས་<line/>
བཀབ་ནས་བཞག་གོ། དེ་ཡང་ཆུང་མའི་དྲུང་དུ་འོངས་པ་དང༌། དེས་ཀྱང་བསྟན་པ་ལས། མཚན་ངན་པ་བཅོ་བརྒྱད་དང་ལྡན་པ། བཞིན་སེང་གེའི་གདོང་པ་འདྲ་བ་ཞིག་མཐོང་ནས། དེས་སྨྲས་པ།<line/>
ཤ་ཟ། ཤ་ཟ་ཞེས་བྱས་ནས་བྲོས་སོ། །རྒྱལ་པོ་ལ་ཉེ་ཅན་ཆེན་པོ་ལ། རི་བོར་པ་གཞན་ཞིག་ལོག་ནས། དེས་གཞོན་ནུ་ཀུ་ཤ་སོང་ལ་རི་བོར་པ་རྣམས་ཕོབས་ཅིག་ཅེས་བཏང་ནས། དེ་དེར་སོང་<line/>
བ་དང༌། ཀུ་ཤའི་ཆུང་མས། ཕ་དང་མ་ལ། ཁྱེད་ཅག་སའི་སྟེང་ན་སྐྱེས་པ་མེད་དམ། ཅི་ན་ཁྱེད་ཀྱིས་བདག་ཤ་ཟ་ལ་སྦྱིན། གལ་ཏེ་བདག་བཀུམ་ན་དེ་ལྟ་ན་ལེགས། གལ་ཏེ་མི་བཀུམ་ན་ནི། ཁོ་<line/>
མོ་རང་འཆིའོ་ཞེས་སྤྲིང་བ་དང༌། དེ་དག་གིས་དེ་ཁྲིད་དོ། །གཞོན་ནུ་ཀུ་ཤས་ཀྱང་རི་བོར་དེ་ཕབ་སྟེ་འོངས་པ་དང༌། དེས་མ་ལ་དྲིས་པ། ཡུམ། བདག་གི་མཆིས་བྲང་དེ་གར་མཆིས། དེས་སྨྲས་པ།<line/>
ཕ་མས་ཁྲིད་དོ། །ཅིའི་སླད་དུ། ཁྱོད་ཤ་ཟ་ཡིན་སྙམ་ནས་སོ། །ཡུམ་མཆིས་ལ་དེ་དགུག་པར་བགྱིའོ། །དེ་བཞིན་དུ་གྱིས་ཤིག །དེ་དུང་དང༌། འཁོར་ལོ་དང༌། བེ་ཅོན་ཁྱེར་ཏེ་དེར་སོང་བ་ལས།<line/>
ཇི་ཙམ་ན། རི་བོར་གཞན་ཞིག་ན། སྐྱེ་བོའི་ཚོགས་ཆེན་པོ་སེང་གེས་འཇིགས་པས། སྒོ་རྣམས་བཅད་དེ་ཕྱོགས་སུ་ལྟ་ཞིང་འཁོད་པ་དང༌། གཞོན་ནུ་ཀུ་ཤས་སྨྲས་པ། ཅིའི་ཕྱིར་དེ་ལྟར་<line/>
</page>
<page index="647" id="324B">འདུག། སེང་གེའི་འཇིགས་པས་སོ། །ཅི་སྟེ་མི་གསད། མི་ནུས་མོད། གལ་ཏེ་བདག་གིས་བསད་ན། བདག་ལ་ཅི་སྦྱིན། དཔུང་གི་ཚོགས་ཡན་ལག་བཞི་པའི་ཕྱེད་དོ། །གཞོན་ནུ་ཀུ་ཤས་སེང་གེའི་<line/>
དྲུང་དུ་ཉེ་བར་སོང་ནས་དུང་བུས་པ་དང༌། དེའི་རྣ་བ་རྡོལ་དེ་ཤི་ནས། དེས་དེ་ཁྱེར་ཏེ་རི་བོར་དུ་སོང་ནས། ཤེས་ལྡན་དག །སེང་གེ་དེ་ནི། འདི་ཡིན་ནོ། །དཔུང་གི་ཚོགས་ཡན་ལག་བཞི་པའི་ཕྱེད་ཁྱེར་<line/>
ཅིག །དེས་སྨྲས་པ། ཁྱེད་ཅག་ཉིད་ཀྱི་ལག་ཏུ་ཞོག་ལ། སླར་འོངས་ན་བྱིན་ཅིག །དེ་རི་བོར་གང་ན་ཆུང་མ་དེ་ཡོད་པའི་རི་བོར་དེར་སོང་ནས་མེ་ཏོག་ཕྲེང་རྒྱུད་མཁན་ཞིག་གི་དྲུང་དུ་ཕྱིན་པ་དང༌། དེས་སྨྲས་<line/>
པ༑ ཁྱོད་འདྲ་བ་སུ་ཞིག། དེས་སྨྲས་པ། མེ་ཏོག་ཕྲེང་རྒྱུད་མཁན་གྱི་བུ་ཡིན་ནོ། །ཁྱོད་ཀྱི་མིང་ཅི་ཡིན། སྤོང་བྱེད་དོ། །བྱང་ཆུབ་སེམས་དཔའ་རྣམས་ནི། བཟོའི་གནས་དང༌། ལས་ཀྱི་གནས་དེ་དང་དེ་<line/>
རྣམས་ལ་མཁས་པ་ཡིན་པས། དེས་མེ་ཏོག་ཕྲེང་ལེགས་པར་བརྒྱུད་པ་དང༌། མེ་ཏོག་རྒྱུད་མཁན་དེས། བུ་མོ་དེ་ལ་མེ་ཏོག་ཕྲེང་བ་དེ་བྱིན་ནོ། །དེས་སྨྲས་པ། འདི་འདྲ་བའི་མེ་ཏོག་ཕྲེང་བ་ནི། ཁྱེད་ཀྱིས་<line/>
སྔོན་ལན་འགའ་ཡང་མ་བརྒྱུས་ན། འདི་ལ་རྒྱུ་ཅི་ཡོད། བདག་གི་སློབ་མས་བརྒྱུས་སོ། །ཁྱོད་ཀྱི་སློབ་མ་དེ་བལྟའོ། །དེས་ནི། དེར་ཁྲིད་པ་དང༌། དེས་མཐོང་ནས། དེས་བསམ་པ། ཤ་ཟ་འདི་གང་<line/>
ནས་འོངས་པ་ཞིག་སྙམ་ནས། དེས་ཤ་ཟ། ཤ་ཟ་ཞེས་སྒྲ་ཕྱུང་སྟེ། དེ་བསྐྲད་པ་ལས། གཡོས་མཁན་ཞིག་གི་དྲུང་དུ་ཕྱིན་པ་དང༌། དེས་སྨྲས་པ། ཁྱོད་སུ་ཞིག། ཁོ་བོ་གཡོས་མཁན་གྱི་བུ་ཡིན་ནོ། །<line/>
</page>
<page index="648" id="325A">༄༅། །ཁྱོད་ཀྱི་མིང་ཅི་ཡིན། སྣོད་དྲི་ཞིམ་ཞེས་བྱའོ། །དེས་བཙོ་བ་དང༌། བསྲེག་པ་ལེགས་པར་བྱས་པ་དང༌། གཡོས་མཁན་དེས་ཀྱང༌། བུ་མོ་དེ་ལ་བཅོས་པ་དང༌། བསྲེགས་པ་དེ་<line/>
བསྟབས་སོ། །དེས་སྨྲས་པ། ཀྱེ་ནང་རྗེ། བཙོ་བ་དང༌། བསྲེག་པ་ལེགས་པ་འདི། སུས་གཡོས། བདག་གི་སློབ་མས་གཡོས་སོ། །ཁྱོད་ཀྱི་སློབ་མ་དེ་བལྟའོ། །ཞེས་བྱ་བ་ནས་དེ་ནས་ཀྱང་བསྐྲད་<line/>
དོ༑ ༑ཞེས་བྱ་བའི་བར་དུ་སྟེ། སྨན་པ་ཞིག་གི་དྲུང་དུ་ཕྱིན་པ་ལས། དེས་སྨྲས་པ། ཁྱོད་སུ་ཞིག །སྨན་པའི་བུ་ཡིན་ནོ། །ཁྱོད་ཀྱི་མིང་ཅི་ཡིན། རྒྱུན་ཤེས་ཀྱི་བུ་ཞེས་བྱའོ། །བུ་མོ་དེ་ཀླད་ནད་ཀྱིས་ཐེབས་<line/>
པར་གྱུར་པ་དང༌། སྨན་པས་གསོ་མ་ནུས་ནས། སྨན་པ་སེམས་ཁོང་དུ་ཆུད་ཅིང་འདུག་གོ །དེས་སྨྲས་པ། མཁན་པོ། ཅིའི་ཕྱིར་སེམས་ཁོང་དུ་ཆུད་ཅིང་འདུག །རྒྱལ་པོའི་བུ་མོ་ཀླད་ནད་ཀྱིས་ཐེབས་<line/>
ན། ཁོ་བོས་གསོ་བར་མ་ནུས་སོ། །བདག་མཆིས་ལགས་སོ། །ལེགས་སོ་ཞེས་དེ་སོང་བ་དང༌། དེས་མཐོང་ནས་དེས་སྨྲས་པ། ཤ་ཟ་འདི་གང་ནས་འོངས། ཡང་བསམ་པ། གལ་ཏེ་འགའ་ཞིག་སྨྲས་ན།<line/>
སོས་པར་མ་བྱས་ཀྱི། གང་གི་ཚེ་བདག་སོས་པར་གྱུར་པ་དེའི་ཚེ་སྨྲའོ། །སྙམ་ནས། དེ་སོས་པར་གྱུར་ནས། ཤ་ཟ། ཤ་ཟ་ཞེས་སྒྲ་ཕྱུང་སྟེ། དེས་དེ་བསྐྲད་པ་ལས། བློན་པོ་རྣམས་ཀྱི་དྲུང་དུ་ཕྱིན་པ་<line/>
དང༌། ཁྱོད་སུ་ཞིག །ཁོ་བོ་སྟོང་ཐུབ་བོ། །དེ་རྣམས་ཀྱིས་དེ་དྲུང་དུ་བཞག་གོ །སྔོན་དབང་པོའི་རྒྱལ་པོའི་བུ་གང་ཡིན་པ་དེས། བདག་གིས་སྔོན་རྒྱལ་པོའི་བུ་མོ་ཐོབ་པ་གང་ཡིན་པ་དེ། གཞོན་ནུ་<line/>
</page>
<page index="649" id="325B">ཀུ་ཤས་བོར་ཏེ། རང་གི་ཁྱིམ་དུ་སོང་ངོ༌། །ཞེས་ཐོས་ནས། དེས་རྒྱལ་པོ་དེ་ལ་གལ་ཏེ་རེ་ཞིག་ཁོ་བོ་ལ་བུ་མོ་བྱིན་ན་ནི། དེ་ལྟ་ན་ལེགས། གལ་ཏེ་མ་བྱིན་ན་ནི། རྒྱལ་སྲིད་སྟོར་བར་བྱའོ། །ཞེས་སྤྲིང་པ་<line/>
དང༑ དེས་སྨྲས་པ། ཁོ་བོའི་བུ་མོ་འདི་ནི། རྒྱལ་པོ་ལ་ཉེ་ཅན་ཆེན་པོའི་བུ་རྒྱལ་བུ་གཞོན་ནུ་ཀུ་ཤ་ལ་བྱིན་ཟིན་པས། ཇི་ལྟར་གཞན་ལ་སྦྱིན། དེ་དཔུང་གི་ཚོགས་ཡན་ལག་བཞི་དང་འོངས་ནས།<line/>
རྒྱལ་པོའི་ཕོ་བྲང་བསྐོར་ཏེ་འདུག་གོ། རྒྱལ་པོ་དེ་ནི། དེ་དང་ལྷན་ཅིག་གཡུལ་སྤྲོད་མ་ཕོད་ནས། དེས་སྒོ་དག་བཅད་ནས་འདུག་གོ། གཞོན་ནུ་ཀུ་ཤས་བློན་པོ་རྣམས་ལ་སྨྲས་པ། ཤེས་ལྡན་དག་<line/>
ཅིའི་ཕྱིར་སྒོ་རྣམས་བཅད། དེ་རྣམས་ཀྱིས་དེ་ལ་རྒྱས་པར་སྨྲས་པ་དང༌། གཞོན་ནུ་ཀུ་ཤས་སྨྲས་པ། གལ་ཏེ་ཁོ་བོ་ལ་རྒྱལ་པོའི་སྲས་མོ་བྱིན་ན། ཁོ་བོས་དེ་དང་ལྷན་ཅིག་གཡུལ་སྤྲོད་དོ། །<line/>
དེ་རྣམས་ཀྱིས་རྒྱལ་པོ་ལ་སྨྲས་པ་དང༌། དེས་སྨྲས་པ། བུ་མོ་འདི། ངས་ལ་ཉེ་ཅན་ཆེན་པོའི་བུ་ལ་བྱིན་ཟིན་ན། ངས་ཇི་ལྟར་འདི་ལ་སྦྱིན། ད་ལྟར་གྱི་ཁྲག་ཁྲུག་འདི་ཡང་བུ་མོ་ཁོ་ནའི་ཕྱིར་ཡིན་<line/>
ནོ༑ ༑བློན་པོ་རྣམས་ཀྱིས་སྨྲས་པ། ལྷ། སུ་རྒྱལ་བར་འགྱུར་གཏོལ་མ་མཆིས་ཀྱི། རེ་ཞིག་འདི་དེ་རྣམས་དང་ལྷན་ཅིག་གཡུལ་སྤྲོད་དུ་སྩོལ་ཅིག་དང༌། དེ་ན་སྐོལ་གྱིས་དུས་མཁྱེན་པར་འགྱུར་<line/>
རོ། །རྒྱལ་པོས་སྨྲས་པ། དེ་བཞིན་དུ་གྱིས་ཤིག། བློན་པོ་རྣམས་ཀྱིས་སྨྲས་པ། སྟོང་ཐུབ་ཇི་སྐད་དུ་སྨྲས་པ་དེ་བཞིན་དུ་བྱའོ། །དེ་ནས་བཞོན་ནུ་ཀུ་ཤས་མདའ་ལྔ་བརྒྱ་ཤོང་བའི་དོང་པ་གཉིས་<line/>
</page>
<page index="650" id="326A">༄༅། །ཐོགས་ནས། དུང་དང༌། འཁོར་ལོ་དང༌། བེ་ཅོན་ཁྱེར་ཏེ་བྱུང་ནས། དེས་དུང་བུས་པ་དང༌། དེ་རྣམས་ཀྱི་རྣ་བ་རྡོལ་ནས་བྲོས་སོ། །རྒྱལ་པོའི་བུ་མོ་དེས་བསམ་པ། གཞོན་<line/>
ནུ་ཀུ་ཤ་འདི་ནི། བརྩོན་འགྲུས་དང༌། ཕ་རོལ་གནོན་པ་ཆེན་པོ་དང་ལྡན་པ་ཡིན་ན། ཅིའི་ཕྱིར་བདག་གིས་འདི་ལ་དགའ་བར་མི་བྱ་སྙམ་ནས། དེ་དེ་ལ་དགའ་བ་བསྐྱེད་ནས། རྒྱལ་པོ་ལ་འདི་སྐད་<line/>
ཅེས་སྨྲས་སོ། །ཇི་སྐད་ཞལ་གྱིས་བཞེས་པ་དེ་མཛོད་ཅིག །བུ། ངས་ཁྱོད་ཀུ་ཤ་ལ་བྱིན་ནོ། །དེས་སྨྲས་པ། ཡབ། གཞོན་ནུ་ཀུ་ཤ་དེ་ནི། འདི་ཉིད་ལགས་སོ། །བུ། གལ་ཏེ་དེ་ལྟ་ན་སོང་ཞིག །<line/>
ཅེས་ངེས་དེ་ལ་ཡན་ལག་བཞི་པའི་དཔུང་གི་ཚོགས་བྱིན་ནས། བཀུར་སྟི་ཆེར་བྱས་ཏེ་བཏང་ངོ༌། །དེ་རི་བོར་དེར་ཕྱིན་ནས་དེ་རྣམས་ལ་སྨྲས་པ། ཤེས་ལྡན་དག །ཁོ་བོའི་དཔུང་གི་ཚོགས་ཡན་ལག་<line/>
བཞི་པའི་ཕྱེད་བྱིན་ཅིག །དེ་རྣམས་ཀྱིས་སྨྲས་པ། གཞོན་ནུ་དཔུང་གི་ཚོགས་ཡན་ལག་བཞི་ཁྱེར་བའི་ཆུ་བྲུག་པ་གང་ཡིན་པ་དེ་ལྟ་བུ་བྱུང་ངོ༌། །དེ་ན་ཧ་ཅང་མི་རིང་བ་ཞིག་ན་ལུག་དག་ཅིག་རྒྱུ་ནས། གཞོན་ནུ་ཀུ་<line/>
ཤས་ཚིགས་སུ་བཅད་དེ་སྨྲས་པ། ལོ་ནི་དྲུག་ཅུ་ལོན་པའི་གླང༌། །གླང་ཆེན་གང་དུ་ཁྱེར་གྱུར་པ། །དེར་ནི་བ་ལང་ལུག་ཁྱེར་བར། །རྗེས་སུ་དཔག་ནས་ཤེས་པར་བྱའོ།། །།འདུལ་བ་གཞི།<line/>
བམ་པོ་ཞེ་གསུམ་པ། གལ་ཏེ་རེ་ཞིག་བྱིན་ན། དེ་ལྟ་ན་ནི། ལེགས། གལ་ཏེ་མ་བྱིན་ན། རྔམས་ལ་གཏུགས་སོ། །དེ་རྣམས་ཀྱིས་དེ་ལ་བྱིན་ནས། དེ་འབབ་ཆུ་དང་ཉེ་བ་ཞིག་ཏུ་བཏབ་ནས། ངལ་<line/>
</page>
<page index="651" id="326B">བས་ཁྲུས་བྱ་བའི་ཕྱིར་ཆུར་ཞུགས་པ་དང༌། དེ་ན་དེས་རང་གི་བཞིན་གྱི་གཟུགས་བརྙན་མཐོང་ནས་དེས་བསམ་པ། མཚན་ངན་པ་རྣམ་པ་བཅོ་བརྒྱད་དང་ལྡན་ཞིང༌། བཞིན་སེངྒེའི་གདོང་པ་འདྲ་བ་ཡིན་<line/>
ཏེ༑ དེ་ཉིད་ཀྱི་ཕྱིར་རྒྱལ་པོའི་བུ་མོ་འདི་བདག་ལ་མི་དགའ་བ་ཡིན་གྱི། བདག་འདྲ་བ་ནི། གསོན་ན་ཅི་རུང༌། སོང་ལ་བདག་འཆིའོ་སྙམ་ནས། དེ་ནགས་ཐིབས་པོ་ཞིག་ཏུ་ཞུགས་ནས། བདག་<line/>
ཉིད་འགེགས་པར་བརྩམས་པ་དང༌། ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། འདི་ནི། བསྐལ་པ་བཟང་པོའི་བྱང་ཆུབ་སེམས་དཔའ་ཡིན་ན། གཟུགས་བཟང་པོ་དང་མི་ལྡན་པས། བདག་ཉིད་<line/>
གསོད་པར་བྱེད་ཀྱི། དེའི་ཡིད་ལ་རེ་བ་རྫོགས་པར་བྱའོ། །སྙམ་ནས། བརྒྱ་བྱིན་གྱིས་སྨྲས་པ། གཞོན་ནུ་ཡི་མ་ཆད། བདག་ཉིད་གསོད་པར་མ་བྱེད་པ་གཙུག་གི་ནོར་བུ་འདི་མགོ་ལ་ཐོགས་ཤིག་<line/>
དང༑ ཡིད་ལ་རེ་བ་ཡོངས་སུ་རྫོགས་པར་འགྱུར་རོ། །ཞེས་སྨྲས་ནས་སོང་ངོ༌། །གཞོན་ནུ་ཀུ་ཤ་ཁྱིམ་དུ་འཇུག་པར་བརྩམས་པ་དང༌། སྒོ་སྲུང་གི་མིས་འདི་ནི། གཞོན་ནུ་ཀུ་ཤའི་ཕོ་བྲང་ཡིན་གྱི།<line/>
མ་འཇུག་ཅིག །ཅེས་བཟློག་གོ །དེ་སྨྲས་པ། ཀུ་ཤ་དེ་ནི། ང་ཡིན་ནོ། །དེ་ཡིད་མ་ཆེས་ནས། དེས་གཙུག་གི་ནོར་བུ་ཕྲལ་བ་དང༌། སྔོན་གྱི་ཇི་ལྟ་བ་བཞིན་དུ་གྱུར་ནས། དེ་ཡིད་ཆེས་སོ། །<line/>
གཞོན་ནུ་ཀུ་ཤས་བསམ་པ། འདི་ཉིད་དུ་འདུག་གོ །སྙམ་ནས། དེས་ཕ་ལ་ཡང་མཁྱེན་པར་མཛོད་ཅིག །འདི་ཉིད་དུ་མཆིས་སོ་ཞེས་སྤྲིང་པ་དང༌། ལྷ་རྣམས་ཀྱི་དབང་པོ་བརྒྱ་བྱིན་གྱིས་དེ་ལ་<line/>
</page>
<page index="652" id="327A">༄༅། །གཏེར་བཞིའི་འབྱུང་ཁུངས་བསྟན་ནས། དེས་གྲོང་ཁྱེར་དེ་རིན་པོ་ཆེ་སྣ་བཞི་ལས་བྱེད་དུ་བཅུག་གོ །གཞོན་ནུ་ཀུ་ཤ་གནས་པས་ཀུ་ཤ་ཅན་ཞེས་གྲགས་སོ། །དེ་ནི།<line/>
སྟོབས་ཀྱི་འཁོར་ལོས་བསྒྱུར་བའི་རྒྱལ་པོ་ཀུ་ཤ་ཞེས་བྱ་བར་གྱུར་ཏེ། དེས་གྲོང་ཁྱེར་དྲུག་ཁྲིར་མཆོད་སྦྱིན་གྱི་གནས་བརྩིགས་ཏེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་<line/>
མང་པོ་དང༌། ལོ་བརྒྱ་སྟོང་ཕྲག་མང་པོར་བྲམ་ཟེ་རྣམས་ལ་སྦྱིན་པ་བཏང་སྟེ། དེ་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས། ཚིགས་སུ་བཅད་དེ་སྨྲས་པ། ལྷ་དང་མི་ཡི་ནང་དག་<line/>
ཏུ༑ ༑བདག་གི་འབྱོར་པ་མཐོང་ནས་ནི། །གང་གིས་ཕུན་སུམ་འཐོབ་པ་ཡི། སྦྱིན་པ་སུ་ཞིག་སྦྱིན་མི་ཕྱེད། །གང་གིས་སྐྱེས་བུ་བརྒྱ་ཕྲག་ཐིབས་མནན་ཅིང༌། །སེར་སྣ་དགྲ་བོར་གྱུར་པ་ཟིལ་མནན་<line/>
ནས༑ ༑འཇིག་རྟེན་ཕ་རོལ་འཇིགས་པས་སྦྱིན་གཏོང་སྟེ། །བདག་ནི་དཔའ་བོའི་དཔའ་རབ་ཡིན་པར་སེམས། །གང་ཞིག་ལག་ན་མཚོན་ཐོགས་གཡུལ་ངོར་འཇུག །དེ་ནི་དཔའ་བོ་མིན་ཞེས་<line/>
ཐུབ་རྣམས་གསུང༌། །གང་དག་འཇིགས་པ་མེད་པར་སྦྱིན་གཏོང་བ། །དེ་དག་དཔའ་བོ་ཡིན་ཞེས་ཀུན་མཁྱེན་གསུང༌། །རྒྱལ་པོ་ཆེན་པོ། དེའི་ཚེ་དེའི་དུས་ན། སྟོབས་ཀྱི་འཁོར་ལོས་བསྒྱུར་བའི་<line/>
རྒྱལ་པོ་ཀུ་ཤ་ཞེས་བྱ་བར་གྱུར་པ། གང་གིས་གྲོང་ཁྱེར་དྲུག་ཁྲིར་སྦྱིན་པ་དག་བཏང༌། བསོད་ནམས་དག་བྱས་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་<line/>
</page>
<page index="653" id="327B">ཉིད་དེའི་ཚེ་དེའི་དུས་ན་སྟོབས་ཀྱི་འཁོར་ལོས་བསྒྱུར་བའི་རྒྱལ་པོ་ཀུ་ཤ་ཞེས་བྱ་བ་དེར་གྱུར་ཏེ། ངས་དེ་ན་གྲོང་ཁྱེར་དྲུག་ཁྲིར་མཆོད་སྦྱིན་གྱི་གནས་བརྩིགས་ནས། སྦྱིན་པ་དག་བཏང༌། བསོད་ནམས་<line/>
དག་བྱས་སོ། །རྒྱལ་པོ་ཆེན་པོ། ངའི་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་བར་གྱུར་ཏོ། །སྙམ་ན། ཁྱོད་<line/>
ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །དགེ་སློང་རྣམས་ཐེ་ཚོམ་སྐྱེས་ནས།<line/>
ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། རྒྱལ་པོ་ཀུ་ཤས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་མཚན་མི་སྡུག་པ་བཅོ་བརྒྱད་དང་<line/>
ལྡན་ཞིང༌། ཕྱུག་པ། ནོར་མང་བ། ལོངས་སྤྱོད་ཆེ་བའི་རིགས་སུ་སྐྱེས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །ཀུ་ཤ་ཉིད་ཀྱིས་ལས་ཚོགས་རྙེད་པ། རྐྱེན་ཡོངས་<line/>
སུ་བསྒྱུར་བ། འོད་པ་བཞིན་དུ་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས། དགེ་སློང་དག། ཀུ་ཤ་ཉིད་ཀྱིས་ལས་བྱས་ཤིང་བསགས་པ་དག་<line/>
གཞན་སུ་ཞིག་གིས་སོ་སོར་མྱོང་བར་འགྱུར། དགེ་སློང་དག །ལས་བྱས་ཤིང་བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར།<line/>
</page>
<page index="654" id="328A">༄༅། །མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་གྱི། འདི་ལྟར། ལས་དགེ་བ་དང༌། མི་དགེ་བ་བྱས་ཤིང་བསགས་པ་དག་ནི། ཟིན་པའི་ཕུང་པོ་དང༌། ཁམས་<line/>
དང༌། སྐྱེ་མཆེད་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་<line/>
ཉིད། །དགེ་སློང་དག །སྔོན་བྱུང་བ། རི་བོར་གཞན་ཞིག་ན། ཁྱིམ་བདག་ཅིག་གནས་ཏེ། དེ་བཟའ་བ་དང༌། བཅའ་བ་རབ་ཏུ་མང་པོ་ཁྱེར་ཏེ། སྐྱེད་མོས་ཚལ་དུ་སོང་ངོ༌། །སངས་<line/>
རྒྱས་བཅོམ་ལྡན་འདས་རྣམས་འབྱུང་བ་མེད་པ་ན། འཇིག་རྟེན་དུ་རང་སངས་རྒྱས་དམན་པ་དང༌། ངན་པ་ལ་སྙིང་བརྩེ་བ་ཅན། བས་མཐའི་གནས་མལ་དག་ལ་དགའ་བ། འཇིག་རྟེན་གྱི་<line/>
ཡོན་གནས་གཅིག་བུ་དག་འབྱུང་བར་འགྱུར་རོ། །དེ་ནས་རང་སངས་རྒྱས་ཤིག་ལྗོངས་རྒྱུ་ཞིང་སོང་བ་ན། སྐྱེད་མོས་ཚལ་དེར་ཕྱིན་པ་ཁྱིམ་བདག་དེས་མཐོང་ནས། དེ་ཞོ་ཤས་འཚོ་བ་<line/>
རྣམས་ལ་བསྒོ་བ། ཤེས་ལྡན་དག་རབ་ཏུ་བྱུང་བ་འདི་སྐྲོད་ཅིག །དེ་དག་སྐྲོད་མ་ཕོད་པ་དང་ཁྱིམ་བདག་དེ་ཉིད་ལངས་ཏེ་བཟུང་ནས་བསྐྲད་དེ། སེང་གེའི་གདོང་ཅན་མཚན་ངན་བཅོམ་<line/>
བརྒྱད་དང་ལྡན་པ་ཁྱོད་གར་འགྲོ་ཞེས་ཀྱང་སྨྲས་སོ། །རང་སངས་རྒྱས་དེས་བསམ་པ། ཉོན་མོངས་འདི། གཏན་དུ་རྨས་ཤིང་ཉམས་ན་མི་རུང་ངོ༌། །སྙམ་དུ་རིག་ནས། སྟེང་གི་ནམ་<line/>
</page>
<page index="655" id="328B">མཁའ་ལ་ཞེས་བྱ་བ་ནས་དེས་བཀུར་སྟི་བྱས་ཏེ་ཞེས་བྱ་བའི་བར་དུ་རྒྱས་པར་སྦྱར་ཏེ། ཇི་ཙམ་ན། རྐང་པ་གཉིས་ལ་གཏུགས་ནས་སྨོན་ལམ་བཏབ་པ། བདག་གིས་ཡོན་གནས་དམ་པ་འདི་ལྟ་བུ་<line/>
ལ་ངག་རྩུབ་པོའི་ལས་ཕྱུང་བ་གང་ཡིན་པ་དེའི་ལས་དེ་བདག་གིས་མྱོང་བར་མ་གྱུར་ཅིག །གང་ཡང་བྱ་བ་བྱས་པའི་དགེ་བའི་རྩ་བ་འདིས་བདག་ཕྱུག་ཅིང་ནོར་མང་བ་དང༌། ལོངས་སྤྱོད་ཆེ་བའི་རིགས་<line/>
སུ་སྐྱེ་བར་གྱུར་ཅིག །ཅེས་བྱས་སོ། །དགེ་སློང་དག །ཇི་སྙམ་དུ་སེམས། ཁྱིམ་བདག་གང་ཡིན་པ་དེ། ཀུ་ཤ་གཞོན་ནུ་འདི་ཉིད་ཡིན་ཏེ། དེ་ནི། འདིས་རང་སངས་རྒྱས་ལ་ངག་རྩུབ་པོའི་ལས་<line/>
ཕྱུང་བས། ལས་དེའི་རྣམ་པར་སྨིན་པས་མཚན་ངན་པ་བཅོ་བརྒྱད་དང་ལྡན་ཞིང༌། བཞིན་སེང་གེའི་གདོང་འདྲ་བར་གྱུར་ཏོ། །གང་ཡང་བྱ་བ་བྱས་པ་དེའི་ལས་ཀྱི་རྣམ་པར་སྨིན་པས་སྟོབས་ཀྱི་<line/>
འཁོར་ལོས་བསྒྱུར་བའི་རྒྱལ་པོར་གྱུར་ཏོ། །དགེ་སློང་དག །དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི། གཅིག་ཏུ་གནག་པར་འགྱུར་ཞིང༌། འདྲེན་མ་རྣམས་ཀྱི་<line/>
ནི༑ འདྲེན་མར་འགྱུར། གཅིག་ཏུ་དཀར་བ་རྣམས་ཀྱི་ནི། གཅིག་ཏུ་དཀར་བར་འགྱུར་རོ། །དེ་ལྟ་བས་ན། དགེ་སློང་དག །འདི་ལྟར་བསླབ་པར་བྱ་སྟེ། ལས་གང་དག་གཅིག་ཏུ་གནག་པ་<line/>
རྣམས་དང་འདྲེན་མ་རྣམས་ནི། སྤངས་ལ། གཅིག་ཏུ་དཀར་བའི་ལས་རྣམས་ཁོ་ན་ལ་རྩོལ་བར་བྱའོ། །ཞེས་དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ། །གཞན་ཡང༌། རྒྱལ་<line/>
</page>
<page index="656" id="329A">༄༅། །པོ་ཆེན་པོ། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང༌། བསོད་ནམས་དག་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ།<line/>
སྔོན་བྱུང་བ། ཡུལ་ཀ་ལིངྐ་ཞེས་བྱ་བར་གདོལ་བའི་རྒྱལ་པོ་ཕུར་བུ་གསུམ་པ་ཞེས་བྱ་བ། འཁོར་གདོལ་པ་བརྒྱ་ཕྲག་དུ་མ་དང༌། འཁོར་གདོལ་པ་སྟོང་ཕྲག་དུ་མ་དང༌། འཁོར་གདོལ་པ་བརྒྱ་སྟོང་<line/>
དུ་མ་ཡོད་པ། བྱམས་པའི་བདག་ཉིད། སྙིང་རྗེ་ཅན། སེམས་ཅན་ཐམས་ཅད་ལ་ཕན་པ། སྙིང་བརྩེ་བ་ཞིག་བྱུང་སྟེ། དེའི་ཡུལ་དུ་ནམ་ལོ་ཉེས་བྱུང་བ་དེའི་ཚེ་བདེན་པ་གསོལ་བས། ལྷས་ཆར་<line/>
པ་འབེབས་པས། ལན་འགའ་ཡང་ལོ་ཉེས་འབྱུང་བར་མི་འགྱུར་རོ། །དེ་དྲང་སྲོང་གི་ནང་དུ་རབ་ཏུ་བྱུང་ནས། དེས་མངོན་པར་ཤེས་པ་ལྔ་མངོན་སུམ་དུ་བྱས་སོ། །དེའི་ཚེ་ཡུལ་ཝཱ་ར་ཎཱ་སི་ན་<line/>
རྒྱལ་པོ་ཚངས་སྦྱིན་ཞེས་བྱ་བ། འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་དང༌། མི་ཕལ་པོ་ཆེས་རབ་ཏུ་གང་བ་ན་རྒྱལ་སྲིད་བྱེད་དུ་འཇུག་གོ །ཇི་ཙམ་<line/>
དུས་གཞན་ཞིག་ན། ལྟས་མཁན་རྣམས་ཀྱིས་ལོ་བཅུ་གཉིས་སུ་ཆར་མི་འབབ་བོ། །ཞེས་ལུང་བསྟན་ཏོ། །དེ་ནས་རྒྱལ་པོ་ཚངས་སྦྱིན་གྲོང་ཁྱེར་ཝཱ་ར་ནཱ་སིར་དྲིལ་སྒྲོག་ཏུ་བཅུག་པ།<line/>
ཝཱ་ར་ཎཱ་སི་ན་གནས་པའི་ཤེས་ལྡན་གྲོང་ཁྱེར་པ་དག་ཉོན་ཅིག །ལྟས་མཁན་རྣམས་ཀྱིས་ལོ་བཅུ་གཉིས་སུ་ཆར་མི་འབབ་བོ། །ཞེས་ལུང་བསྟན་གྱི། ཁྱེད་ཅག་ལས། གང་དག་ལ་<line/>
</page>
<page index="657" id="329B">དུས་དེ་ཙམ་གྱི་བཟའ་བ་ཡོད་པ་དེ་ནི། འདུག་ཅིག །གང་དག་ལ་མེད་པ་དེ་ནི། དེངས་ཤིག །དེ་ནས་སྐྱེ་བོའི་ཚོགས་ཆེན་པོ་དེ་དག་མུ་གེས་དུས་མ་ཡིན་པར་འཆི་བས་འཇིགས་སྐྲག་ནས།<line/>
གྲོས་བྱ་བར་བརྩམས་པ། ཤེས་ལྡན་དག །རྒྱལ་པོས་ཡུལ་རྣམས་སུ་འདི་ལྟ་བུའི་དྲིལ་སྒྲོག་ཏུ་བཅུག་ན། དེ་ཇི་ལྟར་བསྒྲུབ་པར་བྱ། གང་དུ་འདོང༌། དེ་རྣམས་ཀྱིས་གདོལ་པའི་ཡུལ་<line/>
ན༑ གདོལ་པའི་རིགས་ལས་བྱུང་བའི་དྲང་སྲོང་ཞིག་ཡོད་དེ། དེའི་བདེན་པ་གསོལ་བས། ལྷས་ཆར་འབེབས་སོ། །ཞེས་ཐོས་ནས། དེ་ནས་ལོ་བཅུ་གཉིས་ཀྱི་བར་གྱི་བཟའ་བ་མེད་པ་གང་<line/>
ཡིན་པ་དེ་རྣམས་གདོལ་པའི་ཡུལ་དུ་དོང་པ་དང༌། གདོལ་པའི་རིགས་ལས་བྱུང་བའི་དྲང་སྲོང་གི་བུ་གདོལ་བའི་རྒྱལ་པོ་དེས། སྐྱེ་བོའི་ཚོགས་དེའི་བཟའ་བ་དང་བཏུང་བ་ལོ་བཅུ་གཉིས་སུ་སྦྱར་<line/>
ན༑ མུ་གེ་རྒྱུན་ཆགས་ཁོ་ནར་བྱུང་ནས། རྒྱལ་པོ་ཚངས་སྦྱིན་གྱིས་བློན་པོ་རྣམས་ལ་དྲིས་པ། སྐྱེ་བོའི་ཚོགས་དེ་དག་གང་དུ་སོང༌། བློན་པོ་རྣམས་ཀྱིས་སྨྲས་པ། ལྷ། ཡུལ་ཀ་ལིངྐ་ན་<line/>
གདོལ་པའི་རྒྱལ་པོ་ཕུར་བུ་གསུམ་པ་ཞེས་བགྱི་བ། བྱམས་པའི་བདག་ཉིད། སྙིང་རྗེ་ཅན། སེམས་ཅན་ཐམས་ཅད་ལ་ཕན་པ། བྱམས་པ་ཞིག་མཆིས་ཏེ། དེའི་བདེན་པ་གསོལ་བས་ལྷས་ཆར་<line/>
འབེབས་པས། དེར་སྐྱེ་བོའི་ཚོགས་ཆེན་པོ་མཆིས་སོ། །རྒྱལ་པོས་སྨྲས་པ། ཤེས་ལྡན་དག །མུ་གེ་ཆེན་པོ་འདི་ནི། མུ་གེའི་བསྐལ་པ་བར་མ་དང་འདྲ་བ་ཡིན་ན། དེ་ལ་ཇི་ལྟར་བསྒྲུབ་<line/>
</page>
<page index="658" id="330A">༄༅། །པར་བྱ། དེ་རྣམས་ཀྱིས་སྨྲས་པ། ལྷ། གདོལ་པའི་ཡུལ་གྱི་རྒྱལ་པོ་གང་ལགས་པ་དེ་དྲང་སྲོང་གི་ནང་དུ་རབ་ཏུ་བྱུང་ངོ་ཞེས་ཐོས་ལགས་ཀྱི། དེ་ལ་གསོལ་པ་མཛོད་<line/>
ཅིག །དེ་ནས་རྒྱལ་པོ་ཚངས་སྦྱིན་གདོལ་བའི་ཡུལ་དུ་སོང་ནས། དྲང་སྲོང་དེ་ལ་གསོལ་བ་གདབ་པར་བརྩམས་པ། དྲང་སྲོང་ཆེན་པོ། བདག་གི་ཡུལ་དུ་མུ་གེ་ཆེན་པོ་མུ་གེའི་བསྐལ་པ་བར་<line/>
མ་དང་འདྲ་བ་བྱུང་ན། དེ་ལ་བདེན་པ་གསོལ་བའི་རིགས་སོ། །དེས་བདེན་པ་གསོལ་བར་བརྩམས་པ། ཁྱི་འཚེད་རིགས་ལས་སྐྱེས་པ་ཡིན། །ཞེ་སྡང་མེད་ཅིང་འཚེ་མེད་པ། །གདོལ་པ་ཕུར་<line/>
བུ་གསུམ་པ་ཞེས། །ལྷ་དང་མི་ལ་གྲགས་པ་ཡིས། །སེམས་ཅན་ཀུན་ལ་བྱམས་པའི་སེམས། །སྐྱོན་མེད་རབ་ཏུ་བསྒོམས་བདག་གི །བདེན་ཚིག་དེས་ནི་སྐྱེ་རྒུ་འདི། །ཀླུས་ནི་<line/>
ཚིམ་པར་བྱེད་གྱུར་ཅིག །གང་ཕྱིར་སྐྱེས་པ་ཚུན་ཆད་ནས། །བྱམས་པའི་སེམས་ནི་རབ་བསྒོམས་པ། །བདེན་པའི་ཚིག་དེས་སྐྱེ་རྒུ་དག། ཀླུས་ནི་ཚིམ་པར་བྱེད་གྱུར་ཅིག །དེ་ནས་<line/>
བདེན་པ་གསོལ་པས། ཡུལ་ཝཱ་ར་ཎཱ་སིར་ལྷས་ཆར་ཕབ་ནས། མུ་གེ་རྒྱུན་ཆད་ཅིང་ལོ་ལེགས་པར་གྱུར་ཏོ། །དེ་ནས་ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་དེ་གདོལ་པའི་ཡུལ་ནས་<line/>
ཝཱ་ར་ཎཱ་སིར་ལྷགས་སོ། །རྒྱལ་པོ་ཆེན་པོ། དེའི་ཚེ་དེའི་དུས་ན། གདོལ་པའི་རྒྱལ་པོ་ཕུར་བུ་གསུམ་པ་ཞེས་བྱ་བ། བྱམས་པའི་བདག་ཉིད་སྙིང་རྗེ་ཅན། སེམས་ཅན་ཐམས་<line/>
</page>
<page index="659" id="330B">ཅད་ལ་ཕ་ན་པ། སྙིང་བརྩེ་བ་ཅན་ཞིག་བྱུང་བ་དེའི་བདེན་པ་གསོལ་བས། ལྷས་ཆར་ཕབ་ནས་མུ་གེ་རྒྱུན་ཆད་ཅིང་ལོ་ལགས་པར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་<line/>
མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། གདོལ་པའི་རྒྱལ་པོ་ཕུར་བུ་གསུམ་པ་ཞེས་བྱ་བ། བྱམས་པའི་བདག་ཉིད་སྙིང་རྗེ་ཅན། སེམས་ཅན་ཐམས་ཅད་ལ་ཕན་པ་དང༌།<line/>
སྙིང་བརྩེ་བ་ཅན། དེས་བདེན་པ་གསོལ་བས་ལྷས་ཆར་འབེབས་པ་དེ་ཡིན་པར་གྱུར་ཏོ། །རྒྱལ་པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས། བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌།<line/>
ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་པའི་ཕྱིར་སྦྱིན་པ་དག་བཏང༌། བསོད་ནམས་དག་བྱས་པ་གང་ཡིན་པ་<line/>
དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཡུལ་མི་ཐི་ལར། རྒྱལ་པོ་ལྷ་ཆེན་པོ་ཞེས་བྱ་བ། འཁོར་ལོས་བསྒྱུར་པའི་རྒྱལ་པོ། མཐའ་བཞིར་རྣམ་པར་རྒྱལ་པ། ཆོས་དང་ལྡན་པ།<line/>
ཆོས་ཀྱི་རྒྱལ་པོ། རིན་པོ་ཆེ་སྣ་བདུན་དང་ལྡན་པ་ཞིག་བྱུང་སྟེ། དེའི་རིན་པོ་ཆེ་སྣ་བདུན་ནི། འདི་ལྟ་བུ་དག་ཡིན་ཏེ། འདི་ལྟ་སྟེ། འཁོར་ལོ་རིན་པོ་ཆེ་དང༌། གླང་པོ་རིན་པོ་ཆེ་དང༌། རྟ་<line/>
</page>
<page index="660" id="331A">༄༅། །རིན་པོ་ཆེ་དང༌། ནོར་བུ་རིན་པོ་ཆེ་དང༌། བུད་མེད་རིན་པོ་ཆེ་དང༌། ཁྱིམ་བདག་རིན་པོ་ཆེ་དང༌། བདུན་པ་བློན་པོ་རིན་པོ་ཆེའོ། །དེ་ལ་བུད་དཔའ་བ། རྟུལ་ཕོད་པ། ཡན་ལག་<line/>
མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང་བར་ཡོད་ཅིང༌། དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པར་གནོད་པར་བསྔོ་བ་མེད་ཅིང༌། འཚེ་བ་མེད་པ།<line/>
འདི་ཉིད་ཆད་པ་མེད་ཅིང༌། མཚོན་གྱིས་བདའ་བ་མེད་ལ། ཆོས་དང་མཐུན་ཞིང་སྙོམས་པས་ལེགས་པར་ཕབ་སྟེ་གནས་སོ། །དེ་ནས་རྒྱལ་པོ་ལྷ་ཆེན་པོའི་སྐྲ་མཁན་གྱི་མི། སྐྲ་དང་ཁ་སྤུ་འཆོས་<line/>
པ་ན། སྐྲ་མཁན་གྱི་མི་ལ་སྨྲས་པ། ཀྱེ་ནང་རྗེ། ཁྱོད་ཀྱིས་གང་གི་ངའི་མགོ་ལས་གཤིན་རྗེའི་ཕོ་ཉ་སྐྲ་དཀར་སྐྱེས་པ་དེའི་ཚེ་ང་ལ་སྦྲོན་ཅིག །ལྷ། བཀའ་བཞིན་འཚལ། ཞེས་སྐྲ་མཁན་<line/>
གྱི་མིས། རྒྱལ་པོ་ལྷ་ཆེན་པོའི་ལྟར་མཉན་ཏོ། །དུས་གཞན་ཞིག་ན། སྐྲ་མཁན་གྱི་མིས། རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་འཆོས་པ་ན། རྒྱལ་པོ་ལྷ་ཆེན་པོ་མགོ་ལས་གཤིན་རྗེའི་ཕོ་<line/>
ཉའི་སྐྲ་དཀར་སྐྱེས་པ་མཐོང་ངོ༌། །མཐོང་ནས་ཀྱང་ཡང་རྒྱལ་པོ་ཆེན་པོ་ལྷ་ཆེན་པོ་ལ་འདི་སྐད་ཅེས་སྨྲས་སོ། །ལྷ་མཁྱེན་པར་མཛོད་ཅིག །དབུ་ལ་གཤིན་རྗེའི་ཕོ་ཉ་དབུ་སྐྲ་དཀར་པོ་སྐྱེས་<line/>
ལགས་སོ། །ཀྱེ་ནང་རྗེ། དེའི་ཕྱིར་ཁྱོད་ཀྱིས་སྐྲ་དཀར་དེ་དག་རིམ་གྱིས་དལ་བུ་དལ་བུས་ཕྱུང་ལ། ངའི་ལག་པར་བྱིན་ཅིག །ལྷ། །བཀའ་བཞིན་འཚལ། ཞེས་སྐྲ་མཁན་གྱི་མིས་རྒྱལ་པོ་ལྷ་<line/>
</page>
<page index="661" id="331B">ཆེན་པོའི་ལྟར་མཉན་ནས། སྐྲ་སྐྱ་བོ་དེ་དག་གསེར་གྱི་སྨང་ཚེར་གྱིས་རིམ་གྱིས་དལ་བུ་དལ་བུས་ཕྱུང་ནས། རྒྱལ་པོ་ལྷ་ཆེན་པོའི་ལག་ཏུ་བཞག་གོ །དེ་ནས་རྒྱལ་པོ་ལྷ་ཆེན་པོས་སྐྲ་སྐྱ་བོ་དེ་དག།<line/>
ལག་པ་གཉིས་ཀྱིས་བརྐྱངས་ནས། ཚིགས་སུ་བཅད་དེ་སྨྲས་པ། བདག་གི་མགོ་ལ་ཀླད་ཀྱི་སྐྲ། །ལང་ཚོ་འཕྲོག་པ་སྐྱེས་པ་ན། །གཤིན་རྗེའི་ཕོ་ཉ་བྱུང་གྱུར་གྱི། །བདག་ནི་རབ་བྱུང་དུས་ལ་<line/>
བབ། །བདག་གིས་མི་རྣམས་ཀྱི་འདོད་པ་ནི། སྤྱད་ཟིན་ཏེ། ལྷ་རྣམས་ཀྱི་འདོད་པ་བཙལ་བའི་དུས་ལ་བབ་ཀྱི། མ་ལ་བདག་གི་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ལ།<line/>
རྒྱལ་པོའི་དྲང་སྲོང་གི་ཚངས་པར་སྤྱད་པ་སྤྱོད་དོ། །སྙམ་མོ། །དེ་ནས་རྒྱལ་པོ་ལྷ་ཆེན་པོས་གཞོན་ནུ་ཐུ་བོ་ཤོས་ཕོ་ཉས་བཀུག་ནས་འདི་སྐད་ཅེས་སྨྲས་སོ། །གཞོན་ནུ་ཤེས་པར་གྱིས་ཤིག །ངའི་<line/>
མགོ་ལ་གཤིན་རྗེའི་ཕོ་ཉ་སྐྲ་དཀར་སྐྱེས་ཏེ། ངས་མི་རྣམས་ཀྱི་འདོད་པ་ནི། སྤྱད་ཟིན་པས། ལྷ་རྣམས་ཀྱི་འདོད་པ་བཙལ་པའི་དུས་ལ་བབ་སྟེ། བུ། གཞོན་ནུ་ཁྱོད་ལ་ངས་རྒྱ་མཚོ་ལ་ཐུག་<line/>
པའི་ས་ཆེན་པོ་འདི་གཏད་ཀྱི། ཁྱོད་ཀྱིས་འདི་ལ་ཆོས་བཞིན་གྱིས་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །འགའ་ཞིག་ཆོས་མ་ཡིན་པ་སྤྱོད་དམ། འདྲེན་མར་སྤྱོད་ན། ཁྱོད་ཀྱི་<line/>
ཡུལ་དུ་གནས་སུ་མ་གཞུག་ཅིག །བུ། གཞོན་ནུ་ཁྱོད་ཀྱིས་ཀྱང་གང་གི་ཚེ་མགོ་ལ་གཤིན་རྗེའི་ཕོ་ཉ་སྐྲ་དཀར་སྐྱེས་པར་མཐོང་བ་དེའི་ཚེ་ཁྱོད་ཀྱིས་ཀྱང་གཞོན་ནུ་ཐུ་བོ་ཤོས་རྒྱལ་སྲིད་ཀྱི་དབང་<line/>
</page>
<page index="662" id="332A">༄༅། །ཕྱུག་ལ་དབང་བྱེད་དུ་ཆུག་ལ། རྒྱལ་པོའི་དྲང་སྲོང་གི་ཆད་པར་སྤྱད་པ་སྤྱོད་ཅིག །ཅི་ནས་ཀྱང་ཁྱོད་ཀྱིས་དགེ་བའི་ལམ་ངེས་པ་འདི་ལྟ་བུ་ལ་ཞུགས་པའི་རྗེས་སུ་འཇུག་པར་<line/>
བྱའི། རྒྱུན་ཆད་པར་མི་བྱ་ཞིང་སྐྱེས་བུ་ཐ་ཤལ་དུ་གྱུར་པར་མི་བྱའོ། །བུ། གཞོན་ནུ་འགའ་ཞིག་སྐྱེས་བུ་བཟང་པོ་ཡོད་པའི་དུས་འདི་ལྟ་བུ་ལ། དགེ་བའི་ལམ་ངེས་པ་འདི་ལྟ་བུ་ལ་ཞུགས་<line/>
པའི་རྗེས་སུ་འཇུག་པར་བྱེད་པ་གང་ཡིན་པ་དེ་ནི། དེ་རྣམས་ཀྱི་རྒྱུན་ཆད་པར་མི་བྱེད་པ་ཡིན། དེ་ནི། དེ་རྣམས་ཀྱི་སྐྱེས་བུ་ཐ་ཤལ་མ་ཡིན་པར་འགྱུར་རོ། །བུ། གཞོན་ནུ་འགའ་ཞིག་སྐྱེས་བུ་<line/>
བཟང་པོ་ཡོད་པའི་དུས་འདི་ལྟ་བུ་ལ། དགེ་བའི་ལམ་ངེས་པར་འདི་ལྟ་བུ་ལ་ཞུགས་པའི་རྗེས་སུ་འཇུག་པར་མི་བྱེད་པ་གང་ཡིན་པ་དེ་ནི། དེ་རྣམས་ཀྱི་རྒྱུན་ཆད་པར་བྱེད་པ་ཡིན། །དེ་ནི། དེ་<line/>
རྣམས་ཀྱི་སྐྱེས་བུ་ཐ་ཤལ་ཡིན་ནོ། །དེ་ལྟ་བས་ན། ང་ཁྱོད་ལ་དེ་སྐད་དུ་ཅི་ནས་ཀྱང་ཁྱོད་ཀྱིས་དགེ་བའི་ལམ་ངེས་པ་འདི་ལྟ་བུ་ལ་ཞུགས་པའི་རྗེས་སུ་འཇུག་པར་བྱ་ཞིང༌། རྒྱུན་ཆད་པར་<line/>
མི་བྱ་ཞིང༌། སྐྱེས་བུ་ཐ་ཤལ་དུ་གྱུར་པར་མི་བྱའོ། །ཞེས་སྨྲས་སོ། །དེ་ནས་རྒྱལ་པོ་ལྷ་ཆེན་པོས་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ནས། ཡུལ་བཅོམ་བརླག་<line/>
འདི་ཉིད་ཀྱི་ལྷ་ཆེན་པོའི་ཨ་མྲའི་ཚལ་འདི་ཉིད་དུ་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །རྒྱལ་པོ་ལྷ་ཆེན་པོའི་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་པ་<line/>
</page>
<page index="663" id="332B">གང་ཡིན་པ་དེ་ཡང༌། རྒྱལ་པོ་ལྷ་ཆེན་པོ་ཞེས་བྱ་བ། འཁོར་ལོས་བསྒྱུར་བའི་རྒྱལ་པོ། མཐའ་བཞིར་རྣམ་པར་རྒྱལ་བ་ཞེས་བྱ་བ་ནས་གནས་སོ། །ཞེས་བྱ་བའི་བར་གོང་མ་བཞིན་ནོ། །དེ་ནས་<line/>
རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་དག་སྐྲ་མཁན་གྱི་མིས་འཆོས་པ་ན་ཞེས་བྱ་བ་ནས། སྐྱེས་བུ་ཐ་ཤལ་དུ་གྱུར་པར་མི་བྱའོ། །ཞེས་བྱ་བའི་བར་གོང་མ་བཞིན་ནོ། །དེ་ནས་རྒྱལ་པོ་ལྷ་ཆེན་པོས་གཞོན་<line/>
ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ནས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །དེ་ལྟར་བུ་དང༌། ཚ་བོ་དང༌། ཡང་ཚ་བརྒྱུད་པས་ལྷ་ཆེན་པོ་བརྒྱད་ཁྲི་བཞི་སྟོང་གིས་རྒྱལ་<line/>
པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །དེ་ནས་རྒྱལ་པོ་ལྷ་ཆེན་པོ་བདག་ཉིད་མཆོད་སྦྱིན་ཕུན་སུམ་ཚོགས་པར་མཐོང་ནས་ཚིགས་སུ་བཅད་དེ་སྨྲས་པ། ལྷ་དང་མི་ཡི་ནང་དག་ཏུ། །དབང་<line/>
ཕྱུག་དོན་དུ་གཉེར་བ་དང༌། །དབུལ་བའི་འཇིགས་པས་སྐྲག་པ་ཡིས། །ཅི་ནུས་ཀྱིས་ནི་སྦྱིན་པ་གཏང༌། །འཇིག་རྟེན་ན་ནི་སྦྱིན་བྱེད་མཆོད། །སྦྱིན་བྱེད་ལྷ་ཡི་ནང་མཆོད་དོ། །བྱ་ཡིས་འབྲས་<line/>
ལྡན་ཤིང་བཞིན་དུ། །འབྱུང་པོ་ཀུན་གྱི་སྐྱབས་འོས་ཡིན། །རྒྱལ་པོ་ཆེན་པོ། དེའི་ཚེ་དེའི་དུས་ན། རྒྱལ་པོ་ལྷ་ཆེན་པོ་ཞེས་བྱ་བ། འཁོར་ལོས་བསྒྱུར་བའི་རྒྱལ་པོ་གང་གིས་དགེ་<line/>
བའི་ལམ་ངེས་པ་དེ་སྲོལ་བཏོད་ཅིང༌། དགེ་བའི་ལམ་ངེས་པ་སྲོལ་བཏོད་པ་དེ་ལ་བརྟེན་ནས་ལྷ་ཆེན་པོ་བརྒྱད་ཁྲི་བཞི་སྟོང་གིས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་པ་དེ།<line/>
</page>
<page index="664" id="333A">༄༅། །གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད་དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་ལྷ་ཆེན་པོ་ཞེས་བྱ་བར་གྱུར་ཏོ། །ང་ཉིད་ཀྱིས། དགེ་<line/>
བའི་ལས་ཀྱི་ལམ་ངེས་པ་དེ་སྲོལ་བཏོད་ཅིང༌། དགེ་བའི་ལམ་ངེས་པ་སྲོལ་བཏོད་པ་དེ་ལ་བརྟེན་ནས་ལྷ་ཆེན་པོ་བརྒྱད་ཁྲི་བཞི་སྟོང་གིས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །རྒྱལ་<line/>
པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི།<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་<line/>
བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང༌། བསོད་ནམས་དག་བྱས་པ་གང་ཡིན་པ་དེ། ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཡུལ་མི་ཐི་ལ་འདི་ཉིད་དུ་དེ་རྣམས་ཀྱི་ཐ་<line/>
མ་ཤོས་རྒྱལ་པོ་མུ་ཁྱུད་ཅེས་བྱ་བ། ཆོས་ཀྱི་རྒྱལ་པོ། ཆོས་དང་ལྡན་པ། ཆོས་ལ་གནས་པའི་རྒྱལ་པོ་ཞིག་བྱུང་སྟེ། དེ་བཙུན་མོ་དང༌། གཞོན་ནུ་དང༌། བློན་པོ་དང༌། ཁྲོམ་གྱི་<line/>
རུ་བ་དང༌། གྲོང་མི་དང༌། ཡུལ་མི་རྣམས་དང་ལྷན་ཅིག་ཏུ་ཆོས་སྤྱོད་ཅིང་སྦྱིན་པ་དག་གཏོང༌། བསོད་ནམས་དག་བྱེད་པ། བསྙེན་གནས་ལ་ཉེ་བར་གནས་པ། ཚུལ་ཁྲིམས་ཡང་<line/>
</page>
<page index="665" id="333B">དག་པར་བླངས་ཏེ་གནས་སོ། །དེའི་ཚེ་ལྷ་རྣམས་ཀྱི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་ཀྱི་གུང་ལ་ལྷ་རྣམས་མདུན་ས་ཆོས་བཟང་དུ་ཚོགས་ཤིང་ལྷ་རྣམས་ལ་བསྔགས་པ་བརྗོད་དེ།<line/>
གྲོགས་པོ་དག །ལུས་འཕགས་ཀྱི་མི་རྣམས་ཀྱི་རྙེད་པ་ནི། ལེགས་པར་རྙེད་དེ། ལུས་འཕགས་ཀྱི་མི་དེ་རྣམས་ཀྱི་རྒྱལ་པོ་མུ་ཁྱུད་ནི། ཆོས་ཀྱི་རྒྱལ་པོ། ཆོས་དང་ལྡན་པ། ཆོས་<line/>
ལ་གནས་པའི་རྒྱལ་པོ་ཆེན་པོ་ཡིན་ཏེ། དེ་བཙུན་མོ་དང་ཞེས་བྱ་བ་ནས་ལྷན་ཅིག་ཏུ་ཆོས་སྤྱོད་ཅིང་ཚུལ་ཁྲིམས་ཡང་དག་པར་བླངས་ཏེ་གནས་སོ། །ཞེས་བྱ་བའི་བར་གོང་མ་བཞིན་ནོ། །གྲོགས་<line/>
པོ་དག །ཁྱེད་ཅག་རྒྱལ་པོ་མུ་ཁྱུད་བལྟ་བར་འདོད་དམ། ཀོའུ་ཤི་ཀ། མཆོག་ཏུ་འཚལ་ལོ། །གྲོགས་པོ་དག །དེའི་ཕྱིར་ཁྱེད་ཅག་སྡོད་ཅིག་དང༌། ཁོ་བོས་ཇེ་རྒྱལ་པོ་མུ་ཁྱུད་བརྟག་<line/>
པར་བྱའོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན། དཔེར་ན། སྐྱེས་བུ་མཐུ་དང་ལྡན་པའི་ལག་པ་བསྐུམ་པ་ལས་བརྐྱང་བའམ། བརྐྱང་བ་ལས་བསྐུམ་པ་ཙམ་གྱིས་ལྷ་རྣམས་ཀྱི་དབང་<line/>
པོ་བརྒྱ་བྱིན། སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ནས་མི་སྣང་བར་གྱུར་ཏེ། མི་ཐི་ལར་རྒྱལ་པོ་མུ་ཁྱུད་ལྡན་གྱི་ཁང་བཟང་དུ་ཕྱིན་ནས་འདི་སྐད་ཅེས་སྨྲས་སོ། །མུ་ཁྱུད་ལྡན། ཁྱོད་<line/>
ཀྱིས་རྙེད་པ་ནི། ལེགས་པར་རྙེད་དེ། གང་གི་ཕྱིར་སུམ་ཅུ་རྩ་གསུམ་པའི་ལྷ་རྣམས་ལྷའི་མདུན་ས་ཆོས་བཟང་དུ་ཚོགས་ཤིང་འདུས་པ་རྣམས། ཁྱོད་ཀྱི་བསྔགས་པ་རྗོད་པར་བྱེད་དེ།<line/>
</page>
<page index="666" id="334A">༄༅། །གྲོགས་པོ་དག །ལུས་འཕགས་ཀྱི་མི་རྣམས་ཀྱིས་རྙེད་པ་ཞེས་བྱ་བ་ནས། ཚུལ་ཁྲིམས་ཡང་དག་པར་བླངས་ཏེ་གནས་སོ། །ཞེས་བྱ་བའི་བར་གོང་མ་བཞིན་ནོ། །མུ་<line/>
ཁྱུད་ཁྱོད། སུམ་ཅུ་རྩ་གསུམ་པའི་ལྷ་རྣམས་ལ་བལྟ་ཞིང་འགྲོ་འདོད་དམ། ཀོའུ་ཤི་ཀ། བདག་སུམ་ཅུ་རྩ་གསུམ་པའི་ལྷ་རྣམས་ལ་བལྟ་ཞིང་མཆི་འཚལ་ལོ། །མུ་ཁྱུད་དེའི་<line/>
ཕྱིར་ཁྱོད་སྡོད་ཅིག །ཁོ་བོས། ཇེ་ཅང་ཤེས་སྟོང་ལྡན་གྱི་ཤིང་རྟ་ཁྱོད་ལ་བསྐུར་གྱི། དེར་ཁྱོད་ཞུགས་ལ་མ་གཡོ་བར་ཤོག་ཅིག །རྒྱལ་པོ་མུ་ཁྱུད་ཀྱིས་དེ་བཞིན་འཚལ་ལོ། །ཞེས་<line/>
ལྷ་རྣམས་ཀྱི་དབང་པོ་བརྒྱ་བྱིན་ལས་མཉན་ཏེ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་ནས། ཁ་ལོ་སྒྱུར་བ་མ་ལ་གདུ་ལ་སྨྲས་པ།<line/>
མ་ལ་གདུ། ཁྱོད་སོང་ལ། ཅང་ཤེས་སྟོང་ལྡན་གྱི་ཤིང་རྟ་མྱུར་དུ་ཆོས་ལ། རྒྱལ་པོ་མུ་ཁྱུད་གང་ན་བ་དེར་སོང་སྟེ་ཕྱིན་ནས། འདི་སྐད་ཅེས། མུ་ཁྱུད་ལ་ལྷ་རྣམས་ཀྱི་<line/>
དབང་པོ་བརྒྱ་བྱིན་གྱིས། ཅང་ཤེས་སྟོང་ལྡན་གྱི་ཤིང་རྟ་བསྐུར་བ་འདི་ཡིན་གྱི་དེར་ཁྱོད་ཞུགས་ལ་མི་གཡོ་བར་ཤོག་ཅིག །ཅེས་བྱོས་ཤིག །ཀོའུ་ཤི་ཀ། ཁྱོད་ཀྱིས་གསུངས་<line/>
པས་ཤིན་ཏུ་མ་ནོངས་སོ། །ཞེས་ཁ་ལོ་སྒྱུར་བ་མ་ལ་གདུས། ལྷ་རྣམས་ཀྱི་དབང་པོ་བརྒྱ་བྱིན་ལས་མཉན་ནས་མྱུར་དུ་ཅང་ཤེས་སྟོང་ལྡན་གྱི་ཤིང་རྟ་བཅོས་ཏེ། རྒྱལ་པོ་མུ་<line/>
</page>
<page index="667" id="334B">ཁྱུད་གང་ན་བ་དེར་སོང་ནས་ཕྱིན་པ་དང༌། འདི་སྐད་ཅེས་སྨྲས་སོ། །མུ་ཁྱུད། ཁྱོད་ལ་ལྷ་རྣམས་ཀྱིས་དབང་པོ་བརྒྱ་བྱིན་གྱིས་ཅང་ཤེས་སྟོང་ལྡན་གྱི་ཤིང་རྟ་བསྐུར་བ་འདི་ཡིན་གྱི། འདིར་ཁྱོད་<line/>
ཞུགས་ལ་མ་གཡོ་བར་ཤོག་ཅིག །ཅེས་མཆིའོ། །རྒྱལ་པོ་ཆེན་པོ། རྒྱལ་པོ་མུ་ཁྱུད་ཅང་ཤེས་རྟ་སྟོང་ལྡན་གྱི་ཤིང་རྟར་ཞུགས་པ་དང༌། དེ་ནས་ཁ་ལོ་སྒྱུར་བ་མ་ལ་གདུ་རྒྱལ་པོ་མུ་ཁྱུད་ལ་<line/>
སྨྲས་པ། ཁྱོད་ཀྱི་ཤིང་རྟ་གང་ནས་དྲང༌། གང་ན། སེམས་ཅན་སྡིག་པའི་ལས་ཅན་རྣམས་སྡིག་པ་མི་དགེ་བའི་ལས་ཀྱི་རྣམ་པར་སྨིན་པ་ཉམས་སུ་མྱོང་བ་ནས་སམ། གང་ན། སེམས་<line/>
ཅན་དགེ་བའི་ལས་ཅན་རྣམས་ལས་དགེ་བའི་རྣམ་པར་སྨིན་པ་ཉམས་སུ་མྱོང་བ་ནས་དྲང༌། མ་ལ་གདུ། དེའི་ཕྱིར་གང་ན། སེམས་ཅན་སྡིག་པའི་ལས་ཅན་རྣམས། སྡིག་པ་མི་དགེ་བའི་<line/>
རྣམ་པར་སྨིན་པ་ཉམས་སུ་མྱོང་བ་ཡོད་པ། གང་ན་སེམས་ཅན་དགེ་བའི་ལས་ཅན་རྣམས། ལས་དགེ་བའི་རྣམ་པར་སྨིན་པ་ཉམས་སུ་མྱོང་བ་དག་ཡོད་པར་གཉིས་ཀ་བལྟའི། དེ་དག་གང་ན་བ་དེ་<line/>
ལོགས་སུ་ཤིང་རྟ་དྲོངས་ཤིག །དེ་ནས་ཁ་ལོ་སྒྱུར་བ་མ་ལ་གདུ། རྒྱལ་པོ་མུ་ཁྱུད་ཀྱིས་ཅི་ནས་ཀྱང་གང་ན་སེམས་ཅན་སྡིག་པ་མི་དགེ་བའི་ལས་ཀྱི་རྣམ་པར་སྨིན་པ་ཉམས་སུ་མྱོང་བ་ཡོད་པ་དང༌།<line/>
གང་ན་སེམས་ཅན་དགེ་བའི་ལས་ཅན་རྣམས། ལས་དག་པའི་རྣམ་པར་སྨིན་པ་ཉམས་སུ་མྱོང་བ་ཡོད་པ་གཉི་ག་མཐོང་བར་འགྱུར་བ་དེ་ལྟར་རྒྱལ་པོ་མུ་ཁྱུད་ལྡན་གྱི་ཤིང་རྟ་དྲངས་སོ། །རྒྱལ་པོ་མུ་ཁྱུད་<line/>
</page>
<page index="668" id="335A">༄༅། །སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་ཕྱིན་ནས་རྒྱལ་པོ་མུ་ཁྱུད་ལྷ་རྣམས་ཀྱི་མདུན་ས་ཆོས་བཟང་དུ་ཞུགས་པ་དང༌། ལྷ་རྣམས་ཀྱི་དབང་པོ་བརྒྱ་བྱིན་གྱིས་རྒྱལ་པོ་མུ་<line/>
ཁྱུད་ལ་སྟན་ཕྱེད་བསྟབས་ནས། རྒྱལ་པོ་མུ་ཁྱུད་དང༌། ལྷ་རྣམས་ཀྱི་དབང་པོ་བརྒྱ་བྱིན་སྟན་ཕྱེད་ལ་འདུག །རྒྱལ་པོ་ཆེན་པོ། རྒྱལ་པོ་མུ་ཁྱུད་དང༌། ལྷ་རྣམས་ཀྱི་དབང་པོ་བརྒྱ་བྱིན་སྟན་ཕྱེད་<line/>
ཕྱེད་ལ་འདུག་པ་ན། ཁྱད་པར་རམ། བསམ་པའམ། ཐ་དད་དུ་བྱ་བ་ཅུང་ཟད་ཀྱང་མེད་དེ། གཞན་དུ་ན། ལྷ་རྣམས་ཀྱི་དབང་པོ་བརྒྱ་བྱིན་ནི། མིག་མི་འཛུམ་པར་ཟད་དོ། །དེ་ནས་རྒྱལ་པོ་མུ་<line/>
ཁྱུད་ཀྱིས་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས། དེའི་ཚེ་ཚིགས་སུ་བཅད་དེ་སྨྲས་པ། དགེ་ལས་བྱས་དང་དེ་བཞིན་དུ། མི་དགེ་བ་ཡི་ལས་མཐོང་ནས། །མི་གང་<line/>
བག་མེད་བྱེད་པ་དེ། །སྐྱེས་བུ་ཐ་ཤལ་སྙིང་རེ་རྗེ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། རྒྱལ་པོ་མུ་ཁྱུད་ལ་འདི་སྐད་ཅེས་སྨྲས་སོ། །མུ་ཁྱུད། ཁྱོད་འདི་ཉིད་དུ་འདུག་ལ་དགའ་<line/>
བ་སྤྱོད་ཅིག །འདོད་པའི་ཡོན་ཏན་ལྔ་འབྱོར་ཅིང་ལྡན་པས་རྩེ་མོ་བྱོས་ཤིག །དགའ་བར་སྤྱོད་ཅིག །དགའ་མགུར་སྤྱོད་ཅིག །དེས་ཚིགས་སུ་བཅད་དེ་སྨྲས་པ། ཇི་ལྟར་སྣོད་དང་ཤིང་<line/>
རྟ་དག །བརྙས་པ་རེ་ཞིག་དུས་ཡིན་ལྟར། དེ་དང་འདྲ་བར་གནས་འདི་ཡང༌། །དབང་ནི་གཞན་དག་སྒྱུར་བས་བདག །འདི་ནས་མི་ཐི་ལར་སོང་ནས། །དགེ་བ་མང་པོ་རྣམས་བྱ་ཞིང༌། །<line/>
</page>
<page index="669" id="335B">བསོད་ནམས་ཕུན་སུམ་ཚོགས་བྱས་ནས། །དེ་ནས་མཐོ་རིས་འོང་བར་བྱ། །དེ་མི་ཐི་ལར་འོངས་ནས་སྦྱིན་པ་དག་བཏང༌། བསོད་ནམས་དག་བྱས་ནས་ཚིགས་སུ་བཅད་དེ་སྨྲས་པ། གང་ཚེ་རྒྱལ་<line/>
རིགས་བྲམ་ཟེ་དང༌། །རྗེའུ་རིགས་དམངས་རིགས་གདོལ་པ་དང༌། །ཀླ་ཀློ་ཕོངས་ལ་སྦྱིན་པ་ནི། །སྦྱིན་པ་དམ་པ་རྣམས་ཀྱིས་བསྔགས། །མུ་གེའི་ཚེ་ན་སྦྱིན་བྱིན་ཞིང༌། །སྐྱེ་བོ་དམ་པ་ཚིམ་<line/>
བྱས་ནས། །ངན་སོང་རྣམས་སྤངས་འདི་དང་ནི། །མཐོ་རིས་སུ་ཡང་བཀུར་བ་ཡིན། །ཕན་ཡོན་འདི་ནི་ཤེས་ནས་ཀྱང༌། །མཁས་པ་རྣམས་ཀྱིས་སྦྱིན་པ་གཏང༌། །སྦྱིན་པ་ཡིས་ནི་ཐར་པ་དང༌།<line/>
དབང་ཕྱུག་ལྷ་གནས་འབྱོར་པར་འགྱུར། །རྒྱལ་པོ་ཆེན་པོ། དེའི་ཚེ་དེའི་དུས་ན་འཁོར་ལོས་བསྒྱུར་བའི་རྒྱལ་པོ་མུ་ཁྱུད་ཅེས་བྱ་བ་གང་གིས་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་ནས་ལྷ་རྣམས་<line/>
ཀྱི་དབང་པོ་བརྒྱ་བྱིན་གྱི་སྟན་ཕྱེད་དང༌། ལྷ་རྣམས་ཀྱི་འདོད་པའི་ཡོན་ཏན་ལྔས་བསྟབས་ནས། དེས་མི་ཐི་ལར་འོངས་ནས་གྲོང་ཁྱེར་གྱི་སྒོ་བཞིར་མཆོད་སྦྱིན་གྱི་གནས་བརྩིགས་ནས་སྦྱིན་པ་དག་བཏང༌།<line/>
བསོད་ནམས་དག་བྱས་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་མུ་ཁྱུད་ཅེས་བྱ་བ་གང་གིས་སུམ་ཅུ་<line/>
རྩ་གསུམ་པའི་ལྷ་རྣམས་ཀྱི་ནང་དུ་སོང་ནས། ལྷ་རྣམས་ཀྱི་དབང་པོ་བརྒྱ་བྱིན་གྱི་སྟན་ཕྱེད་དང༌། ལྷ་རྣམས་ཀྱི་འདོད་པའི་ཡོན་ཏན་ལྔས་བསྟབས་པ་ཡིན་པར་གྱུར་ཏེ། ང་ཉིད་དེ་ནས་མི་ཐི་ལར་<line/>
</page>
<page index="670" id="336A">༄༅། །སོང་ནས། གྲོང་ཁྱེར་གྱི་སྒོ་བཞིར་མཆོད་སྦྱིན་གྱི་གནས་བརྩིགས་ཏེ། སྦྱིན་པ་དག་བྱིན། བསོད་ནམས་དག་བྱས་སོ། །རྒྱལ་པོ་ཆེན་པོ། ངས་སྦྱིན་པའམ།<line/>
སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །དེའི་འོག་ཏུ་རྒྱལ་པོ་ཀུན་དགའ་བོ་ཞེས་བྱ་བ། མཐུ་དང་ལྡན་པ་ཞེས་བྱ་བའི་བར་དུ་རྒྱས་པར་སྦྱར་ཏེ། དེ་ལ་<line/>
བུ་གཅིག་དང་གཉིས་ནས་ལྔའི་བར་དག་བཙས་པ་ལས། དེའི་བུ་ཐ་ཆུང་གང་ཡིན་པ་དེའི་གདོང་མེ་ལོང་འདྲ་བས། དེའི་མིང་མེ་ལོང་གདོང་ཞེས་བྱ་བར་གྲགས་སོ། །དེ་དག་ཐམས་ཅད་བསྲིངས་<line/>
བསྐྱེད་དེ་ཆེན་པོར་གྱུར་ཏེ། གཞོན་ནུ་མེ་ལོང་གདོང་ནི། ཤིན་ཏུ་དེས་པ་དང༌། ཤིན་ཏུ་དུལ་བ་ཡིན་ནོ། །དེ་དག་གཞན་ནི། གཏུམ་པ། གཟུ་ལུམས་ཅན། རྩུབ་པ་ཡིན་ནོ། །དེ་དག་<line/>
ཐམས་ཅད་ཕའི་དགོས་པ་ཞིག་གི་ཕྱིར་འདུས་ན། ཤེས་རབ་ཀྱིས་ཅུང་ཟད་ཀྱང་སོ་སོར་རྟོག་པ་མེད་དོ། །གཞོན་ནུ་མེ་ལོང་གདོང་ནི། །དྲི་བ་ཟབ་མོ་དག་ལ། རང་གི་ཤེས་རབ་ཀྱིས་དཔྱོད་པར་<line/>
བྱེད་དོ། །རྒྱལ་པོ་ཀུན་དགའ་བོ་ནད་ཀྱིས་ཐེབས་ནས། དེས་བསམ་པ་གང་རྒྱལ་སྲིད་བྱེད་དུ་གཞུག །གལ་ཏེ་བདག་གིས་ཕུ་བོ་གོང་མ་བཞི་ལས་གང་ཡང་རུང་བ་ཞིག །རྒྱལ་པོ་བྱེད་དུ་བཅུག་ན་<line/>
</page>
<page index="671" id="336B">དེ་རྣམས་གཏུམ་པ། གཟུ་ལུམས་ཅན། རྩུབ་པ་ཡིན་པས། ཚུལ་མ་ཡིན་པས་ཡུལ་མི་རྣམས་ལ་གནོད་པ་བྱེད་པར་འགྱུར་རོ། །གལ་ཏེ་གཞོན་ནུ་མེ་ལོང་གདོང་རྒྱལ་སྲིད་བྱེད་དུ་བཅུག་ན་ནི། ཉེ་<line/>
དུ་རྣམས་ཀྱིས་ད། རྒྱལ་པོ་འདིས། སྲས་ཐུ་བོ་རྣམས་བཞག་ནས་སྲས་ཐ་ཆུང་རྒྱལ་སྲིད་བྱེད་དུ་འཇུག་པ་ཅིའི་ཐ་ཚིག །ཅེས་སྨོད་པར་འགྱུར་བས། ཐབས་ཤིག་བཤམ་མོ། །སྙམ་ནས་<line/>
དེས་རིན་པོ་ཆེ་གསུམ་དང༌། བཙུན་མོའི་འཁོར་ཞེས་བྱེད་པ་དང༌། ཤེས་རབ་ཀྱིས་སོ་སོར་བརྟག་པར་བྱ་བ་དྲུག་བཞག་ནས། དེས་བློན་པོ་རྣམས་ལ་སྨྲས་པ། ཀྱེ་སྣ་བོ་དག །ང་འདས་ན། ཁྱེད་ཅག་<line/>
གིས་གཞོན་ནུ་རྣམས་རེ་རེ་ནས་བརྟག་པར་བྱ་སྟེ། སུས་ནོར་བུའི་ལྷམ་ཟུང་བགོས་ན། འཚམ་པར་འགྱུར་བ་དང༌། སེང་གེའི་ཁྲི་ལ་འདུག་ན། མི་གཡོ་བར་འདུག་པ་དང༌། དབུ་རྒྱན་མགོ་ལ་<line/>
ཐོགས་ན། མི་གཡོ་བར་འདུག་པ་དང༌། བཙུན་མོའི་འཁོར་ཞེས་བྱེད་པ་དང༌། ཤེས་རབ་ཀྱིས་སོ་སོར་བརྟག་པར་བྱ་བ་དྲུག་པོ། ནང་གི་གཏེར་དང༌། ཕྱིའི་གཏེར་དང༌། ཕྱི་ནང་གི་གཏེར་དང༌།<line/>
ཤིང་གི་རྩེ་མོའི་གཏེར་དང༌། རིའི་རྩེ་མོའི་གཏེར་དང༌། ཆུ་འགྲམ་གྱི་གཏེར་ཏེ། སུ་འདི་དག་ཐམས་ཅད་དང་ལྡན་པར་གྱུར་པ་དེ། ང་འདས་ནས་ཁྱེད་ཅག་གིས་ཆུག་ཅིག་ཅེས་སྨྲས་ནས།<line/>
བསགས་པ་ཀུན་གྱི་མཐའ་འཛད་ཅིང༌། །མཐོན་པོའི་མཐའ་ནི་ལྟུང་བར་འགྱུར། །ཞེས་བྱ་བ་ཡིན་པས་ཤིའོ། །བློན་པོ་དེ་རྣམས་ཀྱིས། གཞོན་ནུ་ཕུ་བོ་ཤོས་ལ་ནོར་བུའི་ལྷམ་ཟུང་དུ་བསྐོན་<line/>
</page>
<page index="672" id="337A">༄༅། །ན༑ ཇི་ལྟར་ཡང་དེ་དང་མི་འཚམ་མོ། །སེང་གེའི་ཁྲི་ལ་བཞག་ན། གཡོས་སོ། །དབུ་རྒྱན་བཏགས་ན། རབ་ཏུ་གཡོས་སོ། །བཙུན་མོའི་འཁོར་གྱིས་ཀྱང་ཞེས་མ་བྱས་<line/>
སོ༑ ༑ཤེས་རབ་ཀྱིས་སོ་སོར་བརྟག་པར་བྱ་བ་དྲུག །སྨྲས་ན། མ་ཤེས་ཏེ། ནུ་བོ་ཕྱི་མ་རྣམས་ཀྱང་དེ་བཞིན་ནོ། །གཞོན་ནུ་མེ་ལོང་གདོང་ལ་ནོར་བུའི་ལྷམ་ཟུང་དུ་བསྐོན་ན། ཤིན་ཏུ་འཚམ་<line/>
པར་འདུག་གོ །སེངྒེའི་ཁྲི་ལ་འདུག་ན། མི་གཡོ་བར་འདུག་གོ །དབུ་རྒྱན་ཐོགས་ན། སྤྱི་གཙུག་རྒྱས་པར་འདུག་གོ །བཙུན་མོའི་འཁོར་གྱིས་ཀྱང་ཞེས་བྱས་པ་དང༌། བློན་པོ་རྣམས་<line/>
ཀྱིས་སྨྲས་པ། ད་དུང་ཤེས་རབ་ཀྱིས་སོ་སོར་བརྟག་པར་བྱ་བ་དྲུག་པོ། ནང་གི་གཏེར་དང༌། ཕྱིའི་གཏེར་དང༌། ཕྱི་ནང་གི་གཏེར་དང༌། ཤིང་གི་རྩེ་མོའི་གཏེར་དང༌། རིའི་རྩེ་མོའི་གཏེར་<line/>
དང༌། ཆུ་འགྲམ་གྱི་གཏེར་ཤེས་པར་བྱ་དགོས་སོ། །མེ་ལོང་གདོང་གིས་བསམ་པ། ནང་གི་གཏེར་ཞེས་བྱ་བ། ནང་གི་གཏེར་ཅི་ཞེ་ན། ཐེམ་པའི་ནང་རོལ་ན་ཡོད་པའི་གཏེར་ཡིན་ནོ། །ཕྱིའི་<line/>
གཏེར་ཞེས་བྱ་བ། ཕྱིའི་གཏེར་ཅི་ཞེ་ན། ཕྱིའི་གཏེར་ཞེས་བྱ་བ་ནི། ཐེམ་པའི་ཕྱི་རོལ་ན་ཡོད་པའི་གཏེར་ཡིན་ནོ། །ཕྱི་ནང་གི་གཏེར་ཞེས་བྱ་བ་ནི། ཅི་ཡིན་ཞེ་ན། ཐེམ་པའི་འོག་ན་ཡོད་པའི་<line/>
གཏེར་ཡིན་ནོ། ཤིང་གི་རྩེ་མོའི་གཏེར་ཞེས་བྱ་བ། ཤིང་གི་རྩེ་མོའི་གཏེར་ཅི་ཞེ་ན། རྒྱལ་པོ་དེ་བཞུགས་པའི་ཤིང་དེའི་གྲིབ་མས་ཉི་མའི་གུང་ལ་གང་དུ་ཁྱབ་པ་དེ་ན་ཡོད་པའི་གཏེར་ཡིན་ནོ། །<line/>
</page>
<page index="673" id="337B">རིའི་རྩེ་མོའི་གཏེར་ཞེས་བྱ་བ་ནི། རྒྱལ་པོ་དེ་རོལ་བའི་རྫིང་དེ་ན་ཁྲུས་ཀྱི་རྡོ་ལེབ་དེའི་འོག་ན་ཡོད་པའི་གཏེར་ཡིན་ནོ། །ཆུ་འགྲམ་གྱི་གཏེར་ཞེས་བྱ་བ་ནི། ཁྱིམ་གྱི་ཆུ་གང་དུ་འབབ་པ་དེའི་སྟོར་ཁུང་གི་མཐའ་ན་<line/>
ཡོད་པའི་གཏེར་ཡིན་ནོ། །བློན་པོ་དེ་རྣམས་ཀྱིས་ཐམས་ཅད་སོ་སོར་བརྟགས་ན་དེ་དག་བྱུང་ནས། དེ་རྣམས་ཀྱིས་དེ་རྒྱལ་པོར་དབང་བསྐུར་ཏེ། རྒྱལ་པོ་མེ་ལོང་གདོང་ཞེས་བྱ་བ། མཐུ་དང་ལྡན་པར་གྱུར་ཏོ། །<line/>
རི་བོར་གཞན་ཞིག་ན། བྲམ་ཟེ་དབྱུག་གུ་ཅན་ཞེས་བྱ་བ་ཞིག་གནས་པ་དེས། ཁྱིམ་བདག་ཅིག་ལས་གླང་དག་ཅིག་བརྙས་ཏེ། ཞིང་རྨོས་ནས་གླང་དེ་དག་དེད་དེ་ཁྱིམ་བདག་དེའི་ཁྱིམ་དུ་སོང་བ་དང༌། ཇི་<line/>
ཙམ་ན། ཁྱིམ་བདག་དེ་དྲོ་ལ་བབ་ནས། བྲམ་ཟེ་དབྱུག་གུ་ཅན་གྱིས་གླང་ཕུགས་སུ་བཏང་བ་ལས། སྒོ་གཞན་ཞིག་ནས་བྱུང་སྟེ་སེང་ངོ༌། །ཁྱིམ་བདག་དེ་ཟན་ཟོས་ནས་ལངས་ན། གང་ན་ཡང་<line/>
གླང་མི་སྣང་ནས། དེས་དབྱུག་གུ་ཅན་བཟུང་ནས། གླང་ག་རེ། དེས་སྨྲས་པ། ཁྱིམ་དུ་མ་བཅུག་གམ། ཁྱོད་ཀྱིས་ཁོ་བོའི་གླང་འཕྲོག་གི། ཁོ་བོ་ལ་གླང་སླར་བྱིན་ཅིག །དེས་སྨྲས་པ། ཁོ་<line/>
བོས་མ་འཕྲོག་གོ །དེས་སྨྲས་པ། རྒྱལ་པོ་མེ་ལོང་གདོང་འདི་ནི། ཤེས་རབ་དང་ལྡན་པ་ཡིན་གྱི། དེའི་དྲུང་དུ་དོང་བ་དང༌། དེས་དོན་འདི་མཁས་ཏེ་བདག་ཅག་ལ་རིགས་མི་རིགས་སྟོན་པར་<line/>
འགྱུར་རོ། །ཞེས་དེ་གཉིས་ཆས་པ་དང༌། མི་ཞིག་གིས་རྟ་རྒོད་མ་ཞིག་བྲོས་ནས། དེས་དབྱུག་གུ་ཅན་ལ་སྨྲས་པ། རྟ་རྒོད་མ་འོ་ནི། ཁོ་ག་ཅིག །དེས་སྨྲས་པ། ཇི་ལྟར་དགག །ཅི་ནུས་པས་སོ།<line/>
</page>
<page index="674" id="338A">༄༅། །དེས་རྡོ་བ་ཞིག་བླངས་ཏེ། མགོར་བསྣུན་པས་དེ་ཤི་བར་གྱུར་ཏོ། །མི་དེས་སྨྲས་པ། ཁོ་བོའི་རྟ་རྒོད་མ་ཁྱོད་ཀྱིས་བསད་ཀྱི་ཁོ་བོ་ལ་རྟ་རྒོད་མ་གཅིག་བྱིན་ཅིག །ཅིའི་<line/>
ཕྱིར་རྟ་རྒོད་མ་སྦྱིན། དེས་སྨྲས་པ། ཚུར་ཤོག །རྒྱལ་པོ་མེ་ལོང་གདོང་གི་གན་དུ་འདོང་དང༌། དེས་བདག་ཅག་གི་ཞལ་ཆེ་སྦྱོང་བར་འགྱུར་རོ། །ཞེས་དེ་དག་དེར་དོང་བ་དང༌། དབྱུག་གུ་ཅན་<line/>
དེ་འབྲོས་པར་བརྩམས་སོ། །དེས་རྩིག་པ་ཞིག་གི་ཁ་ནས་བདག་ཉིད་མཆོངས་པ་དང༌། དེའི་ཞོད་ན་ཐ་ག་པ་ཞིག་ཐགས་འཐག་ཅིང་འདུག་པ་དེའི་སྟེང་དུ་ལྟུང་བས་ཐ་ག་པ་ཤི་ནས། དབྱུག་<line/>
གུ་ཅན་ཡང་ཐ་ག་པའི་ཆུང་མས་བཟུང་ནས། ཁོ་བོའི་ཁྱིམ་ཐབ་ཁྱོད་ཀྱིས་བསད་ཀྱི། ཁོ་མོའི་ཁྱིམ་ཐབ་བྱིན་ཅིག །ཁོ་བོས་ཁྱོད་ཀྱི་ཁྱིམ་ཐབ་ག་ལ་སྦྱིན། དེས་སྨྲས་པ། ཚུར་རྒྱལ་<line/>
པོ་མེ་ལོང་གདོང་གི་དྲུང་དུ་འདོང་དང༌། དེས་བདག་ཅག་གི་ཞལ་ཆེ་གཅོད་པར་འགྱུར་རོ། །ཞེས་དེ་རྣམས་ཆས་པ་དང༌། ལམ་གྱི་བར་དེ་ན་ཆུ་བོ་གཏིང་ཟབ་མོ་ཞིག་ཡོད་པ་དེ་ལ་ཤིང་<line/>
མཁན་ཞིག་ཁ་ན་སྟེའུ་ཐོགས་ཏེ། ཕས་ཚུར་བརྒལ་བ་དེ་ལ་དབྱུག་གུ་ཅན་དེས་སྨྲས་པ། ཆུ་ཆེ་ཆུང་ཇི་ཙམ། སྟེའུ་བཏང་སྟེ་སྨྲས་པ། ཆུ་གཏིང་ཟབ་བོ། །སྟེའུ་དེ་ཆུར་ལྷུང་ནས། དེས་<line/>
དབྱུག་གུ་ཅན་ད་བཟུང་སྟེ། ཁྱོད་ཀྱིས་བའི་སྟེའུ་ཆུར་བསྐུར་རོ། །ངས་མ་བསྐུར་རོ། །ཚུར་རྒྱལ་པོ་མེ་ལོང་གདོང་གི་དྲུང་དུ་འདོང་དང༌། དེས་བདག་ཅག་གི་ཞལ་ཆེ་སྦྱོང་བར་འགྱུར་<line/>
</page>
<page index="675" id="338B">རོ༑ ༑དེ་རྣམས་ངལ་བས་དབྱུག་གུ་ཅན་ཁྲིད་དེ། ཆང་འཚོང་ཞིག་གི་ཁྱིམ་དུ་ཞུགས་པ་དང༌། ཆང་འཚོང་མ་ལ་ཁྱེའུ་ཞིག་བཅས་པ། དེས་ཁྱེའུ་དེ་གོས་ཀྱིས་བཀབ་སྟེ་བསྙལ་བ་དེ་ལ་དབྱུག་གུ་<line/>
ཅན་འདུག་གོ །དེས་ཁྱེའུ་ཡོད། ཁྱེའུ་ཡོད་ཅེས་སྨྲས་ནས། ཇི་ཙམ་ན་བལྟས་ན་ཤི་བར་གྱུར་ནས། དེས་དབྱུག་གུ་ཅན་དེ་བཟུང་ནས། ཁྱོད་ཀྱིས་ཁོ་མོའི་བུ་བསད་ཀྱི། ཁོ་མོའི་བུ་བྱིན་<line/>
ཅིག །དེས་སྨྲས་པ། ཁོ་བོས་ནི། མ་བསད་པ་ན། ཅིའི་ཕྱིར་ཁོ་བོས་ཁྱེད་ཀྱི་བུ་སྦྱིན། དེས་སྨྲས་པ། ཚུར་རྒྱལ་པོ་མེ་ལོང་གདོང་གི་དྲུང་དུ་འདོང་ངོ༌། །ཞེས་དེ་རྣམས་ཆས་པ་དང༌། ཇི་ཙམ་<line/>
ན༑ ཕྱོགས་གཞན་ཞིག་ན་ཤིང་སྐམ་ལ་ཁྭ་ཞིག་འདུག་པ་དེས། དབྱུག་གུ་ཅན་མཐོང་ནས་སྨྲས་པ། གང་དུ་འགྲོ། ཁོ་བོ་ནི། མི་འགྲོ་ན། འདི་དག་གིས་ཁོ་བོ་ཁྲིད་དོ། །གང་དུ། མེ་ལོང་<line/>
གདོང་གི་དྲུང་དུའོ། །འོ་ན་ཁོ་བོའི་འཕྲིན་ཡང་ཁྱེར་ལ། རྒྱལ་པོ་མེ་ལོང་གདོང༌། ཕྱོགས་ག་གེ་མོ་ཞིག་ན། ཤིང་ལོ་མ་བསྐམས་པ་ཞིག་མཆིས་པ་དེ་ལ་ཁྭ་ཞིག་མཆིས་ཏེ། དེའི་མཆིད་<line/>
ནས། ཤིང་ལོ་མ་སྔོ་ཞིང་སྣུམ་པ་གཞན་དག་མཆིས་བཞིན་དུ་དེ་ལ་བདག་དགའ་བར་མི་འགྱུར་གྱི། འདི་ལ་བདག་མཆིས་ན་བདེ་བ་ཅི་ལས་གྱུར་ཅེས་གྱིས་ཤིག །དེ་རྣམས་ཆས་པ་ལས། རི་<line/>
དྭགས་ཤིག་གིས་དབྱུག་གུ་ཅན་མཐོང་ནས་དེས་སྨྲས་པ། དབྱུག་གུ་ཅན་གང་དུ་འགྲོ། ཁོ་བོ་ནི། གང་དུ་ཡང་མི་འགྲོ་ན། འདི་དག་གིས་ཁོ་བོ་ཁྲིད་དོ། །གང་དུ། མེ་ལོང་གདོང་གི་དྲུང་དུའོ།།<line/>
</page>
<page index="676" id="339A">༄༅། །ཁོ་བོའི་འཕྲིན་ཡང་ཁྱེར་ལ། གནས་གཞན་དག་ན་གསིང་མ་དང༌། རྩྭ་སྔོན་པོ་དག་མཆིས་བཞིན་དུ་བདག་དེ་དག་ལམ་དད་པ་ལ་རྒྱུ་ཅི་ཞིག་མཆིས་ཞེས་གྱིས་ཤིག །དེ་<line/>
དག་ཆས་པ་དང༌། ཇི་ཙམ་ན། སྲེག་པ་ཞིག་གིས་མཐོང་ནས་སྨྲས་པ། གང་དུ་འདོང་ཞེས་བྱ་བ་ནས། འོ་ན་ཁོ་བོའི་འཕྲིན་ཡང་ཁྱེར་ཅིག་ཅེས་བྱ་བར་གོང་མ་བཞིན་དུ་སྟེ། བདག་ཕྱོགས་གཅིག་<line/>
ཏུ་ནི། སྲེག་པའི་སྐད་འབྱིན་ལ། ཕྱོགས་གཞན་དུ་ནི། སྐད་གཞན་འབྱིན་པ་འདི་ལ་རྒྱུ་ཅི་ཞིག་མཆིས་ཞེས་གྱིས་ཤིག།། །།འདུལ་བ་གཞི། བམ་པོ་ཞེ་བཞི་པ། ཕྱོགས་<line/>
གཞན་ཞིག་ན་སྦྲུལ་ཞིག་གིས་མཐོང་ནས་ཞེས་བྱ་བ་ནས། འོ་ན་ཁོ་བོའི་འཕྲིན་ཡང་ཁྱེར་ཅིག་ཅེས་བྱ་བའི་བར་གོང་མ་བཞིན་དུ་སྟེ། བདག་ཕུག་ནས་ནི། བདེ་བར་འབྱུང་ལ། སླར་ནི།<line/>
སྡུག་བསྔལ་གྱིས་འཇུག་པར་འགྱུར་བ་འདི་ལ་རྒྱུ་ཅི་ཞིག་མཆིས་ཞེས་གྱིས་ཤིག །སྦྲུལ་ཞིག་དང་ནེའུ་ལེ་གཉིས་ཕན་ཚུན་མི་མཐུན་ཞིང་འཐབ་པར་བྱེད་པ་ཞེས་བྱ་བ་ནས། འོ་ན་བདག་<line/>
ཅག་གི་འཕྲིན་ཡང་ཁྱེར་ཅིག་ཅེས་བྱ་བའི་བར་གོང་མ་བཞིན་དུ་སྟེ། བདག་ཅག་ཉིན་པར་གཅིག་གིས་གཅིག་མཐོང་ནས་འཐབ་མོ་བགྱིད་ཀྱི། དགའ་བར་མི་འགྱུར་བ་འདི་ལ་རྒྱུ་ཅི་ཞིག་མཆིས་<line/>
ཞེས་གྱིས་ཤིག །བག་གསར་གཞོན་ནུ་མ་ཞིག་གིས་ཞེས་བྱ་བ་ནས། དེས་སྨྲས་པ། འོ་ན་བདག་ཅག་གི་འཕྲིན་ཡང་ཁྱེར་ཅིག་ཅེས་བྱ་བའི་བར་གོང་མ་བཞིན་དུ་སྟེ། གང་གི་ཚེ་བདག་<line/>
</page>
<page index="677" id="339B">ཕའི་ཁྱིམ་ན་མཆིས་པ་དེའི་ཚེ་ན། གྱོས་པོའི་ཁྱིམ་འཚལ་ལ། གང་གི་ཚེ་གྱོས་པོའི་ཁྱིམ་ན་མཆིས་པ་དེའི་ཚེ་ནི། ཕའི་ཁྱིམ་འཚལ་བ་འདི་ལ་རྒྱུ་ཅི་ཞིག་མཆིས་ཞེས་གྱིས་ཤིག །དེ་རྣམས་ཆས་ནས།<line/>
རྒྱལ་པོ་མེ་ལོང་གདོང་ག་ལ་བ་དེར་དོང་སྟེ་ཕྱིན་ནས་དབྱུག་གུ་ཅན་གྱིས། རྒྱལ་པོ་ལ་རྒྱལ་བ་དང་ཚེ་སྤེལ་བ་དག་བྱས་ནས་ཕྱོགས་གཅིག་ཏུ་འདུག་གོ། གཞན་དག་གིས་ཀྱང་རྐང་པ་གཉིས་ལ་མགོ་<line/>
བོས་ཕྱག་བྱས་ཏེ་འཁོད་པ་དང༌། རྒྱལ་པོས་དབྱུག་གུ་ཅན་ལ་དྲིས་པ། ཁྱོད་ཅི་ལ་འོངས། ལྷ། བདག་ནི། ཁྲིད་དོ། །ཅི་ཞིག་གི་ཕྱིར། དབྱུག་གུ་ཅན་གྱིས་ཁྱིམ་བདག་དང་ཅི་ཞིག་ལས་རྩོད་པ་<line/>
དེ་ཐམས་ཅད་སྨྲས་སོ། །རྒྱལ་པོས་ཁྱིམ་བདག་ལ་དྲིས་པ། ཁྱོད་ཀྱིས་གླང་མཐོང་ངམ། མཐོང་ལགས་སོ། །དབྱུག་གུ་ཅན་ཁྱོད་ཀྱིས་གླང་ཕུགས་སུ་བསྐྲད་དམ། ལྷ། བསྐྲད་ལགས་སོ། །རྒྱལ་<line/>
པོས་སྨྲས་པ། གང་གིས་ཕྱིར་གོ་བར་མ་བྱས་བས། དབྱུག་གུ་ཅན་འདིའི་ལྕེ་ཆོད་ཅིག །གང་གི་ཕྱིར་འདི་ཡང་གླང་མ་བཏགས་པས་མིག་ཕྱུང་ཞིག །ཁྱིམ་བདག་གིས་སྨྲས་པ། རྣམ་པ་གཅིག་<line/>
ཏུ་བདག་གི་གླང་སྟོར། རྣམ་པ་གཉིས་སུ་བདག་གི་མིག་དབྱུང་བ་བས། དབྱུག་གུ་ཅན་རྒྱལ་མི་བསྔོའོ། །མི་དེས་སྨྲས་པ། ལྷ། དབྱུག་གུ་ཅན་འདིས། བདག་གི་རྟ་རྒོད་མ་ཞིག་བཀུམ་མོ།།<line/>
ཇི་ལྟར་བསད། དེས་རྒྱས་པར་སྨྲས་པ་དང༌། རྒྱལ་པོས་སྨྲས་པ། གང་གི་ཕྱིར་ཇི་ལྟར་ནུས་པ་དེ་བཞིན་དུ་ཁོག་ཅིག །ཅེས་སྨྲས་པས། མི་འདིའི་ལྕེ་ཆོད་ཅིག །གང་གི་ཕྱིར་རྡོ་བས་མི་སྣུན་<line/>
</page>
<page index="678" id="340A">༄༅། །པར་གཞན་གྱིས་དགག་མི་ནུས་པ་མེད་པས། དབྱུག་གུ་ཅན་འདི་ཡང་ལག་པ་ཆོད་ཅིག །མི་དེས་སྨྲས་པ། རྣམ་པ་གཅིག་ཏུ་བདག་གི་རྟ་རྒོད་མ་བཀུམ། རྣམ་པ་<line/>
གཉིས་སུ་བདག་གི་ལྕེ་བཅད་པ་བས། དབྱུག་གུ་ཅན་རྒྱལ་མི་བསྔོའོ། །ཐ་ག་པའི་ཆུང་མས་རྒྱས་པར་སྨྲས་པ་དང༌། རྒྱལ་པོས་སྨྲས་པ། འདི་ཉིད་ཁྱོད་ཀྱི་ཁྱིམ་ཐབ་ཏུ་ཁྱེར་ཅིག་<line/>
དེས་སྨྲས་པ། རྣམ་པ་གཅིག་ཏུ་ནི། འདིས་བདག་གི་སྡུམ་ཐབ་བཀུམ། །རྣམ་པ་གཉིས་སུ་ནི། འདི་སྡུམ་ཐབ་ཏུ་འགྱུར་བ་བས། དབྱུག་གུ་ཅན་རྒྱལ་མི་བསྔོའོ། །ཤིང་<line/>
མཁན་གྱིས་རྒྱས་པར་སྨྲས་པ་དང༌། རྒྱལ་པོས་སྨྲས་པ། གང་གི་ཕྱིར་སྟེའུ་ཆུའི་དབུས་སུ་བོར་ནས་ཚིག་སྨྲས་པས། ཤིང་མཁན་འདི་ལྕེ་ཆོད་ཅིག །དབྱུག་གུ་ཅན་འདིའི་ཡང་<line/>
ཆུའི་གཏིང་ཟབ་པར་མཐོང་བཞིན་དུ་ཤིང་མཁན་ལ། དྲིས་པས་མིག་དབྱུང་ངོ༌། །ཤིང་མཁན་གྱིས་སྨྲས་པ། རྣམ་པ་གཅིག་ཏུ་བདག་གི་སྟེའུ་སྟོར། རྣམ་པ་གཉིས་སུ་བདག་<line/>
གི་ལྕེ་བཅད་པ་བས། དབྱུག་གུ་ཅན་རྒྱལ་མི་བསྔོའོ། །ཆང་འཚོང་མས་རྒྱས་པར་སྨྲས་པ་དང༌། རྒྱལ་པོས་སྨྲས་པ། གང་གི་ཕྱིར་འདིས་བུ་ཐམས་ཅད་ཀྱི་ཐམས་ཅད་གོས་ཀྱིས་<line/>
གཡོགས་ནས་བསྙལ་བས། ཆང་འཚོང་མ་འདི་ལག་པ་ཆོད་ཅིག །དབྱུག་གུ་ཅན་ཡང་མ་བརྟགས་པར་གཞན་གྱི་སྟན་ལ་འདུག་པས་འདིའི་མིག་ཕྱུང་ཞིག །དེས་སྨྲས་པ།<line/>
</page>
<page index="679" id="340B">རྣམ་པ་གཅིག་ཏུ་བདག་གི་བུ་བཀུམ། རྣམ་པ་གཉིས་སུ་བདག་གི་སུག་པ་བཀུམ་པ་བས། དབྱུག་གུ་ཅན་རྒྱལ་མི་བསྔོའོ། །དབྱུག་གུ་ཅན་གྱིས་ཁྭའི་ཐན་སྨྲས་པ་དང༌། རྒྱལ་པོས་སྨྲས་པ། དབྱུག་<line/>
གུ་ཅན། ཁྭ་དེ་ལ་ཁྱོད་ཀྱི་ཕྱོགས་དེ་ན། རི་བོར་ཅིག་ཡོད་པའི་གྲོང་གི་བདག་པོར་གྱུར་པ་ན་ཤིང་སྐམ་པོ་དེའི་དྲུང་ན་གཏེར་ཡོད་ཀྱི། དེ་འགའ་ཞིག་ལ་བྱིན་ཏེ་སོང་ཞིག་དང་བདེ་བར་འགྱུར་རོ། །<line/>
ཞེས་སྒོས་ཤིག །རི་དྭགས་ཀྱི་ཐན་སྨྲས་པ་དང༌། ཁྱོད་ཀྱི་རི་དྭགས་ལ། རི་དྭགས་ཁྱོད་དེ་ན་ཤིང་ཡོད་པ་དེའི་ཁ་ནས་སྦྲང་རྩིའི་ཐིགས་པ་འཛག་སྟེ། དེ་ཟགས་པས་རྩྭ་དང༌། གསིང་མ་<line/>
མང་པོར་གྱུར་པ་ལ། ཁྱོད་ཟ་ཟ་བ་སྦྲང་མ་དེ་སོང་ཟིན་གྱི། རོ་ལ་ཆགས་པར་མ་བྱེད་ཅིག །ཚུལ་མ་ཡིན་པས་སྡུག་བསྔལ་བར་གྱུར་ཏ་རེ་ཞེས་སྨྲོས་ཤིག །སྲེག་པའི་ཐན་སྨྲས་པ་དང༌། རྒྱལ་<line/>
པོས་སྨྲས་པ། གང་དུ་སྲེག་པ་དེ་སྲེག་པའི་སྐད་འབྱིན་པའི་ཕྱོགས་དེ་ན་གཏེར་མེད་ཀྱི། གང་དུ་སྐད་གཞན་འབྱིན་པ་དེ་ན་གཏེར་ཡོད་པས། ཁྱོད་ཀྱིས་གཏེར་འགའ་ཞིག་ལ་སྟོན་ལ། ཚུལ་མ་ཡིན་<line/>
པས་སྡུག་བསྔལ་བར་གྱུར་པ་ན་མི་རུང་གི་གཞན་དུ་སོང་ཞིག་ཅེས་སྒོས་ཤིག །དེས་སྦྲུལ་དང་ནེའུ་ལེའི་ཐན་སྨྲས་པ་དང༌། རྒྱལ་པོས་སྨྲས་པ། དེ་གཉིས་ལ་ཁྱེད་ཅག་མིར་གྱུར་པ་ན་སྤུན་གཉིས་<line/>
ཤིག་ཏུ་སྐྱེས་ཏེ། དེ་ན་གཅིག་གིས་སྨྲས་པ། ནོར་བགོའོ། །གཅིག་ཤོས་སེར་སྣའི་ཟིལ་གྱིས་ནོན་པས་མ་བགོས་སོ། །དེ་ལ། གཅིག་ནི། ལྷག་པའི་ཆགས་པར་བྱས་པས་སྦྲུལ་དུ་<line/>
</page>
<page index="680" id="341A">༄༅། །སྐྱེས་སོ། །གཅིག་ཤོས་ཀྱང་ནོར་ལ་ཐེན་ཏེ་ལྷག་པར་ཆགས་པར་བྱས་པས་ནེའུ་ལེར་སྐྱེས་སོ། །དེ་བས་ན། ཁྱེད་ཅག་གིས་ནོར་དེ་དག །དགེ་སྦྱོང་ངམ། བྲམ་ཟེ་དག་ལ་<line/>
བྱིན་ལ། གནས་དེ་འོར་ཅིག་དང༌། བདེ་བར་འགྱུར་རོ། །ཞེས་སྒོས་ཤིག །སྦྲུལ་གྱི་ཐན་སྨྲས་པ་དང༌། རྒྱལ་པོས་སྨྲས་པ། ཁྱོད་ཀྱིས། སྦྲུལ་དེ་ལ་ཁྱོད་ལྟོགས་ཤིང་ཉམ་ཆུང་བར་གྱུར་<line/>
པས་ནི། ཕུག་ནས་བདེ་བར་ཕྱིར་འབྱུང་ལ། ཁ་ཟས་ཕལ་མོ་ཆེ་ཟོས་ནས་ནི། སྡུག་བསྔལ་བས་ཕུག་ཏུ་འཇུག་པ་ཡིན་གྱི། ཁྱོད་ཀྱིས་ཁ་ཟས་ལ་ཇི་ཙམ་དུ་སྤྱོད་པ་དྲོད་ཟིན་པར་བྱས་ན། ཁྱོད་<line/>
བདེ་བར་གནས་པར་འགྱུར་རོ། །ཞེས་སྒོས་ཤིག །བག་གསར་གཞོན་ནུ་མའི་ཐན་སྨྲས་པ་དང༌། རྒྱལ་པོས་སྨྲས་པ། ཁྱོད་ཀྱིས་བག་གསར་གཞོན་ནུ་མ་དེ་ལ། ཁྱོད་ཀྱི་ཕ་མའི་ཁྱིམ་ན་ནི།<line/>
འགྲོགས་བཤེས་ཤིག་གནས་ཏེ། གང་གི་ཚེ་ཁྱོད་གྱོས་པོའི་ཁྱིམ་ན་འདུག་པའི་ཚེ་ན་འགྲོགས་བཤེས་དེ་འདོད་དོ། །གང་གི་ཚེ་ཕ་མའི་ཁྱིམ་ན་གནས་པ་དེའི་ཚེ་ན་ཁྱིམ་ཐབ་འདོད་དེ། ཁྱོད་ཚུལ་<line/>
མ་ཡིན་པའི་སྡུག་བསྔལ་བར་གྱུར་ན། མི་རུང་གི། གནས་གཅིག་ཐོང་ལ། གཅིག་ལེགས་པར་བཟུང་བར་བྱོས་ཤིག་ཅེས་སྒོས་ཤིག །བག་གསར་གཞོན་ནུ་མ་དེ་དང༌། སྤྲུལ་གྱིས་ཇི་སྐད་<line/>
བསྟན་པ་བཞིན་བྱས་སོ། །སྦྲུལ་དང་ནེའུ་ལེ་དག་དང༌། ཁྭས་ནི། ནོར་དབྱུག་གུ་ཅན་ལ་བྱིན་ནོ། །ལྷག་མ་རྣམས་ཀྱིས་ཀྱང་ཇི་སྐད་བསྟན་པ་དེ་བཞིན་མཉན་ཏོ། །བློན་པོ་རྣམས་ཀྱིས་སྨྲས་པ།<line/>
</page>
<page index="681" id="341B">ཀྱེ་མའོ། །ལྷ་ལ་འདི་ལྟ་བུའི་སྤོབས་པ་ཡང་མངའ་བ་ལྟ། རྒྱལ་པོ་དགའ་བ་དང་མགུ་བས་གྲོང་ཁྱེར་གྱི་སྒོ་བཞི་རྣམས་སུ་སྦྱིན་གཏོང་གི་ཁང་པ་བརྩིགས་ནས་སྦྱིན་པའི་ཞལ་ཏ་པའི་མི་དག་བཞག་གོ །<line/>
དེའི་ཚེ་མུ་གེ་ལོ་བཅུ་གཉིས་སུ་བྱུང་སྟེ། དེས་མུ་གེ་ལོ་བཅུ་གཉིས་སུ་བྱུང་བ་ན། སྲོག་ཆགས་བརྒྱ་སྟོང་ཕྲག་དུ་མ་དག་གི་ཁ་ཟས་སྦྱར་ཏོ། །དེས་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས་<line/>
ཚིགས་སུ་བཅད་དེ་སྨྲས་པ། བློ་ལྡན་ཆོས་དང་མཐུན་པ་ཡིས། ནོར་རྙེད་བསག་པར་མི་བྱ་སྟེ། །ཚུལ་ཁྲིམས་ཕུན་སུམ་ཚོགས་པ་ཡི། །ཡོན་གནས་ལ་ནི་ཡོན་དུ་དབུལ། །དགེ་སྦྱོང་བྲམ་ཟེ་<line/>
དེས་པ་དང༌། །ཕོངས་པ་ལེགས་པར་ཚིམ་བྱས་ན། །ཤེས་རབ་ཅན་དེ་ལུས་ཞིག་ནས། །ལྷ་ཡི་ནང་དུ་སྐྱེ་བར་འགྱུར། །མཁས་པས་དེ་ལྟར་ཤེས་བྱས་ནས། །དད་ལྡན་ཆགས་པ་མེད་<line/>
སེམས་ཀྱིས། །ཡོན་གནས་རྣམས་ལ་བྱིན་པ་ནི། །དཔའ་བོ་སེར་སྣ་མེད་པས་བསྔགས། །རྒྱལ་པོ་ཆེན་པོ། དེའི་ཚེ་དེའི་དུས་ན། རྒྱལ་པོ་མེ་ལོང་གདོང་ཞེས་བྱ་བ། མཐུ་དང་ལྡན་པ་གང་གིས་<line/>
མུ་གེ་ལོ་བཅུ་གཉིས་སུ་བྱུང་བ་ན། སྲོག་ཆགས་བརྒྱ་སྟོང་ཕྲག་དུ་མའི་ཁ་ཟས་སྦྱར་བ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། རྒྱལ་<line/>
པོ་མེ་ལོང་གདོང་ཞེས་བྱ་བ་མཐུ་དང་ལྡན་པ་དེར་གྱུར་ཏེ། ངས་མུ་གེ་ལོ་བཅུ་གཉིས་སུ་བྱུང་བ་ན། སྲོག་ཆགས་བརྒྱ་སྟོང་ཕྲག་དུ་མ་དག་གི་ཁ་ཟས་སྦྱར་ཏོ། །རྒྱལ་པོ་ཆེན་པོ། ངས་སྦྱིན་པའམ།<line/>
</page>
<page index="682" id="342A">༄༅། །སྦྱིན་པའི་བགོ་བཤང་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་<line/>
ཕྱིར་སྦྱིན་པ་དག་བྱིན། བསོད་ནམས་དག་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། འཁོར་ལོས་སྒྱུར་བའི་རྒྱལ་པོ་ནོར་བཟང་ཞེས་བྱ་བ་ཞིག་བྱུང་སྟེ། དེས་གྲོང་<line/>
ཁྱེར་བརྒྱད་ཁྲི་བཞི་སྟོང་དུ་མཆོད་སྦྱིན་གྱི་གནས་བརྩིགས་ཏེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་<line/>
ནམས་དག་བྱས་ཏེ། དེས་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས་ཚིགས་སུ་བཅད་དེ་སྨྲས་པ། ལྷ་དང་མི་ཡི་ནང་དག་ཏུ། བདག་གི་འབྱོར་བ་མཐོང་ནས་ནི། གང་གིས་<line/>
ཕུན་སུམ་ཐོབ་པ་ཡི། །སྦྱིན་པ་སུ་ཞིག་སྦྱིན་མི་བྱེད། །གང་གིས་སྐྱེས་བུ་བརྒྱ་ཕྲག་ཐིབས་མནན་ཅིང༌། །སེར་སྣ་དགྲ་བོར་གྱུར་པ་ཟིལ་མནན་ནས། འཇིག་རྟེན་ཕ་རོལ་འཇིགས་པས་<line/>
སྦྱིན་གཏོང་སྟེ། བདག་ནི་དཔའ་བོའི་དཔའ་རབ་ཡིན་པར་སེམས། །གང་ཞིག་ལག་ན་མཚོན་ཐོགས་གཡུལ་ངོར་འཇུག །དེ་ནི་དཔའ་བོ་མིན་ཞེས་ཐུབ་རྣམས་གསུང༌། །གང་དག་འཇིགས་<line/>
</page>
<page index="683" id="342B">པ་མེད་པར་སྦྱིན་གཏོང་བ། །དེ་དག་དཔའ་བོ་ཡིན་ཞེས་ཀུན་མཁྱེན་གསུང༌། །རྒྱལ་པོ་ཆེན་པོ། དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་ནོར་བཟང་ཞེས་བྱ་བ་གང་གིས། གྲོང་ཁྱེར་བརྒྱད་ཁྲི་<line/>
བཞི་སྟོང་དུ་མཆོད་སྦྱིན་གྱི་གནས་བརྩིགས་ཏེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་ནམས་དག་བྱས་པ་<line/>
དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་ནོར་བཟང་ཞེས་བྱ་བ་དེར་གྱུར་ཏེ། ང་ཉིད་ཀྱིས་དེ་ན་གྲོང་ཁྱེར་<line/>
བརྒྱད་ཁྲི་བཞི་སྟོང་དུ་མཆོད་སྦྱིན་གྱི་གནས་བརྩིགས་ཏེ། ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་ནམས་དག་<line/>
བྱས་སོ། །རྒྱལ་པོ་ཆེན་པོ། ངས་སྦྱིན་པའམ་སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི།<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་<line/>
གཉེར་བའི་ཕྱིར་སྦྱིན་པ་དག་བྱིན། བསོད་ནམས་དག་བྱས་ཏེ། བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མ་ཐོབ་པ་གང་ཡིན་<line/>
</page>
<page index="684" id="343A">༄༅། །པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཡུལ་ལྔ་ལེན་པར་རྒྱལ་པོ་གཉིས་བྱུང་སྟེ། བྱང་ཕྱོགས་ཀྱི་ལྔ་ལེན་པ་དང༌། ལྷོ་ཕྱོགས་ཀྱི་ལྔ་ལེན་པའོ། །དེ་ལ། བྱང་<line/>
ཕྱོགས་ཀྱི་ལྔ་ལེན་པ་ནོར་ཅན་ཞེས་བྱ་བ། གྲོང་ཁྱེར་གླང་པོ་ཆེའི་ཁྱིམ་ཞེས་བྱ་བ་ན་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ། འཐབ་<line/>
པ་དང༌། ཁྲག་ཁྲུག་དང༌། འགྱེད་པ་དང༌། ཆོམ་རྐུན་མེད་པ། ནད་རབ་ཏུ་ཞི་བར་གྱུར་པ། འབྲས་སཱ་ལུ་དང༌། བུ་རམ་ཤིང་དང༌། བ་ལང་དང༌། མ་ཧེ་ཕུན་སུམ་ཚོགས་པ་ན། ཆོས་<line/>
ཀྱི་རྒྱལ་པོ་ཆོས་དང་ལྡན་པ་དང༌། ཆོས་བཞིན་གྱིས་རྒྱལ་སྲིད་བྱེད་དུ་འཇུག་གོ། །གྲོང་ཁྱེར་དེ་ན་ཡང་མཚོ་ཆེན་པོ་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོས་གང་བ། ངང་པ་<line/>
དང༌། ངུར་པ་དང༌། བྱ་ཀ་རནད་པས་མཛེས་པར་བྱས་པ། ཡིད་དུ་འོང་བ་ཡོད་དོ། །མཚོ་དེ་ན་ཀླུའི་བུ་སྐྱེ་བ་སྣ་ཚོགས་པ་ཞེས་བྱ་བ་གནས་ཏེ། དེས་དུས་དུས་སུ་ཆར་གྱི་རྒྱུན་ལེགས་པར་ཕབ་<line/>
པས། ས་གཞི་ལྷག་པར་ལོ་ཏོག་ཕུན་སུམ་ཚོགས་པར་གྱུར་ཏོ། །ཡུལ་ཡང་བཟའ་བ་དང༌། བཏུང་བ་ཤིན་ཏུ་མོད་ལ། འཇིག་རྟེན་ཡང་སྒྲིབ་པ་དང༌། མཆོད་པ་དང༌། བསྙེན་བཀུར་དང༌།<line/>
ལྡན་པས། དགེ་སྦྱོང་དང༌། བྲམ་ཟེ་དང༌། བཀྲེན་པ་དང༌། ཕོངས་པ་རྣམས་ལ་ཁ་ཟས་སྦྱིན་པར་བྱེད་དོ། །ལྷོ་ཕྱོགས་ཀྱི་ལྔ་ལེན་པའི་རྒྱལ་པོ་ནི། ཆོས་མ་ཡིན་པ་ལྷག་པར་གནས་པ།<line/>
</page>
<page index="685" id="343B">གཏུམ་པ། གཟུ་ལུམས་ཅན། སྤྲོ་ཐུང་བ་ཞིག་པས། ཆོས་མ་ཡིན་པས་རྒྱལ་སྲིད་བྱེད་ཅིང༌། ཆད་པ་དང༌། བརྡེག་པ་དང༌། འཚོག་པ་དང༌། གསོད་པ་དང༌། འཛིན་པ་དང༌། འཆིང་བ་དང༌།<line/>
སུ་མི་འདོད་དང༌། ཁོང་སྒྲིལ་དང༌། གནོད་པ་སྣ་ཚོགས་ཀྱིས་ཡུལ་ན་གནས་པའི་སྐྱེ་བོ་རྣམས་ལ་རྟག་ཏུ་སྐྲག་པར་བྱེད་དོ། །དེ་ཆོས་མ་ཡིན་པ་ལ་ལྷག་པར་གནས་པས་དེར་ལྷ་ཡང་དུས་<line/>
དུས་སུ་ཆར་གྱི་རྒྱུན་ལེགས་པར་མི་འབེབས་སོ། །དེས་ན་སྐྱེ་བོའི་ཚོགས་དེ་འཇིགས་པ་དང༌། ཡི་ཆད་པས་རང་གི་སྲོག་ལ་མི་ལྟ་བར་ཡུལ་ཡོངས་སུ་སྤངས་ཏེ། བྱང་ཕྱོགས་ཀྱི་ཡུལ་<line/>
ལྔ་ལེན་པའི་རྒྱལ་པོའི་ཡུལ་དུ་དོང་ནས་གནས་སོ། །ཇི་ཙམ་དུས་གཞན་ཞིག་ན། ལྷོ་ཕྱོགས་ཀྱི་ལྔ་ལེན་པའི་རྒྱལ་པོ་རི་དྭགས་འཆོར་བའི་ཚུལ་དུ་བྱས་ནས་ཡུལ་རྣམས་བརྟག་པའི་ཕྱིར་<line/>
བྱུང་བ་དང༌། གྲོང་རྡལ་དང༌། གྲོང་ཁྱེར་གང་ཡིན་པ་དག་ནི། སྟོང་པར་གྱུར་ཅིང༌། སྐྱེད་མོས་ཚལ་དང༌། ལྷ་ཁང་རྣམས་ནི། ཞིག་རལ་དུ་གྱུར་པ་མཐོང་ངོ༌། །མཐོང་ནས་ཀྱང་བློན་པོ་རྣམས་ལ་<line/>
སྨྲས་པ། ཤེས་ལྡན་དག །ཅིའི་ཕྱིར་གྲོང་རྡལ་དང༌། གྲོང་ཁྱེར་འདི་སྟོངས་པར་གྱུར་ཅིང་སྐྱེད་མོས་ཚལ་དང༌། ལྷ་ཁང་རྣམས་ནི། ཞིག་རལ་དུ་གྱུར། སྐྱེ་བོའི་ཚོགས་དེ་དག་ནི། གང་དུ་<line/>
དོང༌། བློན་པོ་རྣམས་ཀྱིས་སྨྲས་པ། ལྷ། བྱང་ཕྱོགས་ཀྱི་ལྔ་ལེན་པའི་རྒྱལ་པོ་ནོར་ཅན་གྱི་ཡུལ་དུ་མཆིས་སོ། །ཅིའི་ཕྱིར། ལྷ། མི་འཇིགས་པ་སྩལ་དུ་གསོལ། །ཤེས་ལྡན་སྦྱིན་གྱི། སྨྲོས་<line/>
</page>
<page index="686" id="344A">༄༅། །ཤིག །དེ་ནས་དེ་རྣམས་ཀྱིས་སྨྲས་པ། ལྷ། བྱང་ཕྱོགས་ཀྱི་ལྔ་ལེན་པའི་རྒྱལ་པོ་ཆོས་བཞིན་གྱིས་རྒྱལ་སྲིད་བགྱིད་པས། དེའི་ཡུལ་འབྱོར་བ་དང༌། རྒྱས་པ་དང༌། བདེ་བ་དང༌།<line/>
ལོ་ལེགས་པ་སྐྱེ་བོ་དང་མི་མང་པོས་གང་ཞིང༌། འཐབ་པ་དང༌། རྩོད་པ་དང༌། ཁྲག་ཁྲུག་དང༌། འགྱེད་པ་དང༌། ཆོམ་རྐུན་མ་མཆིས་ལ། ནད་རབ་ཏུ་ཞི་བར་གྱུར་པ། འབྲས་སཱ་ལུ་དང༌། བུ་<line/>
རམ་ཤིང་དང༌། བ་ལང་དང༌། མ་ཧེ་ཕུན་སུམ་ཚོགས་པ། འཇིག་རྟེན་ལ་ཡང་སྦྱིན་པ་དང༌། མཆོད་པ་དང༌། བསྙེན་བཀུར་དང་ལྡན་པས། དགེ་སྦྱོང་དང༌། བྲམ་ཟེ་དང༌། བཀྲེན་པ་<line/>
དང༌། ཕོངས་པ་རྣམས་ལ་ཁ་ཟས་སྩོལ་བར་བགྱིད་དོ། །ལྷ་ནི། གཏུམ་པ། གཟུ་ལུམས་ཅན། སྤྲོ་ཐུང་བས། ཆད་པ་དང༌། རྡེག་པ་དང༌། འཚོག་པ་དང༌། གསོད་པ་དང༌།<line/>
འཛིན་པ་དང༌། འཆིང་བ་དང༌། སུ་མི་འདོད་དང༌། ཁོང་སྒྲིལ་བ་དང༌། གནོད་པ་སྣ་ཚོགས་ཀྱིས་ཡུལ་མི་རྣམས་ལ་རྟག་ཏུ་སྐྲག་པར་མཛད་པས། དེ་ན། སྐྱེ་བོའི་ཚོགས་དེ་<line/>
འཇིགས་ཤིང་ཡི་ཆད་ནས་བྱང་ཕྱོགས་ཀྱི་ལྔ་ལེན་པའི་རྒྱལ་པོའི་ཡུལ་དུ་མཆིས་ལགས་སོ། །ལྷོ་ཕྱོགས་ཀྱི་ལྔ་ལེན་པའི་རྒྱལ་པོས་སྨྲས་པ། ཤེས་ལྡན་དག་གང་གིས་ན། སྐྱེ་བོའི་<line/>
ཚོགས་དེ། སླར་འོངས་ནས་གྲོང་རྡལ་དང༌། གྲོང་ཁྱེར་འདི་དག་ཏུ་གནས་པར་འགྱུར་བའི་ཐབས་བཟང་པོ་ཅི་ཡོད། བློན་པོ་རྣམས་ཀྱིས་སྨྲས་པ། ལྷ། གལ་ཏེ་བྱང་ཕྱོགས་ཀྱི་ལྔ་ལེན་<line/>
</page>
<page index="687" id="344B">པའི་རྒྱལ་པོ་བཞིན་དུ་ཆོས་བཞིན་གྱིས་རྒྱལ་སྲིད་མཛད་དེ། བྱམས་པའི་སེམས་དང༌། ཕན་པའི་སེམས་དང༌། ཐུགས་བརྩེ་བའི་སེམས་ཀྱིས་ཡུལ་བསྐྱངས་ན། རིང་པོར་མི་ཐོགས་པར་སྐྱེ་<line/>
བོའི་ཚོགས་དེ་སླར་མཆིས་ནས་གྲོང་རྡལ་དང༌། གྲོང་ཁྱེར་འདི་རྣམས་སུ་གནས་པར་འགྱུར་ལགས་སོ། །ལྷོ་ཕྱོགས་ཀྱི་ལྔ་ལེན་པའི་རྒྱལ་པོས་སྨྲས་པ། ཤེས་ལྡན་དག །གལ་ཏེ་དེ་ལྟ་<line/>
ན༑ ངས་ཀྱང་བྱང་ཕྱོགས་ཀྱི་ལྔ་ལེན་པའི་རྒྱལ་པོ་བཞིན་དུ་ཆོས་བཞིན་རྒྱལ་སྲིད་བྱས་ཏེ། བྱམས་པའི་སེམས་དང༌། ཕན་པའི་སེམས་དང༌། སྙིང་བརྩེ་བའི་སེམས་ཀྱིས་ཡུལ་བསྐྱང་བར་<line/>
བྱའི། ཁྱེད་ཀྱིས་ཅི་ནས་ཀྱང་སྐྱེ་བོའི་ཚོགས་དེ་སླར་འོངས་ནས་གྲོང་རྡལ་དང༌། གྲོང་ཁྱེར་འདི་རྣམས་སུ་གནས་པར་འགྱུར་བ་དེ་ལྟར་གྱིས་ཤིག །ལྷ། ཡོན་ཏན་གཞན་ཡང་འདི་ལྟ་བུ་<line/>
མཆིས་ཏེ། གྲོང་ཁྱེར་དེ་ན་མཚོ་ཆེན་པོ་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོས་གང་བ། ངང་པ་དང༌། ངུར་བ་དང༌། བྱ་ཀ་རནད་པས་མཛེས་པར་བགྱིས་པ། དེ་ན་ཀླུའི་བུ་སྐྱེ་<line/>
བ་སྣ་ཚོགས་པ་ཞེས་བགྱི་བ་ཞིག་གནས་ཏེ། དེས་དུས་དུས་སུ་ཆར་གྱི་རྒྱུན་ལེགས་པར་ཕབ་པས། ལོ་ཏོག་ལྷག་པར་ཕུན་སུམ་ཚོགས་པར་གྱུར་ཏོ། །དེ་ནས་གཞི་ལྷག་པར་ལོ་ཏོག་དང༌།<line/>
ལྡན་པས་ཡུལ་ཡང་བཟའ་བ་དང་བཏུང་བ་ཤིན་ཏུ་མོད་ལགས་སོ། །རྒྱལ་པོས་སྨྲས་པ། ཤེས་ལྡན་དག །གང་གིས་ནི། ཀླུའི་བུ་དེ། འདིར་ཁུགས་པར་འགྱུར་བའི་ཐབས་ལྟ་ཅི་ཡོད།<line/>
</page>
<page index="688" id="345A">༄༅། །ལྷ༑ རིག་སྔགས་དང༌། གསང་སྔགས་འཆང་དག་གིས་དེ་ཁུགས་པར་འགྱུར་གྱི། དེ་དག་བཙལ་དུ་གསོལ། དེ་ནས་རྒྱལ་པོས་གསེར་གྱི་ཐུམ་པོ་རྒྱལ་མཚན་གྱི་རྩེ་<line/>
མོ་ལ་བཅིངས་ནས་ཡུལ་ཐམས་ཅད་དུ་དྲིལ་བསྒྲགས་ཏེ། གང་གིས་བྱང་ཕྱོགས་ལྔ་ལེན་པའི་ཡུལ་ནས་ཀླུའི་བུ་སྐྱེ་བ་སྣ་ཚོགས་པ་ཁུགས་ན། དེ་ལ་གསེར་གྱི་ཐུམ་པོ་འདི་སྦྱིན་ནོ། །<line/>
བཀུར་སྟི་ཆེན་པོས་ཀྱང་བཀུར་སྟི་བྱའོ། །ཇི་ཙམ་ན། སྤྲུལ་ཁས་སྡིགས་པ་ཞིག་བློན་པོ་རྣམས་ཀྱི་དྲུང་དུ་སོང་ནས་སྨྲས་པ། བདག་ལ་གསེར་གྱི་ཐུམ་པོ་འདི་སྩལ་ན། བདག་གིས་<line/>
ཀླུའི་བུ་སྐྱེ་བ་སྣ་ཚོགས་པ་འཕྲོག་སྟེ། ཁྲིད་དེ་མཆིའོ། །བློན་པོ་རྣམས་ཀྱིས་སྨྲས་པ། འདི་ཁྱེར་ཅིག །དེས་སྨྲས་པ། ཁྱེད་ཅག་གང་ལ་ཡིད་ཆེས་ཤིང་ཡིད་བརྟན་པ་དེའི་ལག་<line/>
ཏུ་བཞག་ལ། ཀླུའི་བུ་སྐྱེ་བ་སྣ་ཚོགས་པ་ཁྲིད་དེ་མཆིས་ནས་འཚལ་ལོ། །དེ་བཞིན་དུ་གྱིས་ཤིག །དེ་ནས་སྤྲུལ་ཁས་སྡིགས་པ་དེས། མི་ཡིད་བརྟན་དུ་རུང་བའི་ལག་ཏུ་གསེར་<line/>
གྱི་ཐུམ་པོ་གཏད་ནས་གླང་པོའི་ཁྱིམ་གྱི་གྲོང་ཁྱེར་དུ་སོང་ངོ༌། །དེ་ནས་དེས་མཚོ་དེའི་ཁོ་ར་ཁོར་ཡུག་ཏུ་བརྟགས་ནས། མཚན་མ་ལ་མཁས་པ་ཞིག་པས་ཀླུའི་བུ་སྐྱེ་བ་སྣ་ཚོགས་<line/>
པ་དེ་ནི། ཕྱོགས་འདི་ཁོ་ན་ཉིད་ན་འདུག་གོ །སྙམ་ནས། དེ་ནས་དེ་གཏོར་མ་དང་ཡོ་བྱད་ཀྱི་ཕྱིར་སླར་སོང་ནས། བློན་པོ་རྣམས་ལ་སྨྲས་པ། བདག་ལ་གཏོར་མ་དང་ཡོ་བྱད་རྣམས་<line/>
</page>
<page index="689" id="345B">སྩོལ་ཅིག་དང༌། ཞག་བདུན་གྱི་ཉིན་པར་ཀླུའི་བུ་དེ་འཕྲོག་སྟེ་ཁྲིད་དེ་མཆིའོ། །སྦྲུལ་ཁས་སྡིགས་པ་དེ་ཡང་དེས་མཐོང་ནས། དེ་ནི། བདག་འཕྲོག་ཏུ་འོངས་ཏེ། ཞག་བདུན་གྱི་བར་བདག་འཕྲོག་<line/>
ནས། ཕ་མ་དང་བྲལ་བ་ལས་བྱུང་བའི་སྡུག་བསྔལ་ཆེན་པོ་བདག་གིས་མྱོང་བར་འགྱུར་ན། ཇི་ལྟར་བྱ། སུ་ལ་སྐྱབས་བཙལ་སྙམ་པ་དང༌། ཡང༌། མཚོ་དེ་ནས་ཧ་ཅང་ཡང་མི་རིང་བ་ཞིག་ན།<line/>
རྔོན་པ་སྲན་ཅན་དང༌། སྤང་ལེབ་ཅན་གཉིས་གནས་ཏེ། དེ་གཉིས་མཚོ་དེའི་དྲུང་ན་གནས་བཅས་ནས་གང་དག་སྐམ་ལ་ཡོད་པའི་སྲོག་ཆགས་རི་བོང་དང༌། ལྡང་སྐོ་ཀ་དང༌། ཕག་ལ་སོགས་<line/>
པ་མཚོ་དེ་ལ་འཐུང་དུ་འགྲོ་བ་དང༌། གང་ཡང་ཆུ་ན་ཡོད་པ་ཉ་དང༌། རུས་སྦལ་དང༌། སྦལ་པ་ལ་སོགས་པ་བསད་ཅིང་འཚོ་བར་བྱེད་པ་ལས། དེ་ན་ཡང་སྲན་ཅན་ནི། ཤིའོ། །སྤང་ལེབ་<line/>
ཅན་ནི། གསན་ནོ། །ཀླུའི་བུ་སྐྱེ་བ་སྣ་ཚོགས་པས་བསམ་པ། རྔོན་པ་སྤང་ལེབ་ཅན་མ་གཏོགས་པ་སྐྱབས་གཞན་མེད་དོ། །སྙམ་ནས། དེ་ནས་མིའི་ཆ་བྱད་དུ་བྱས་ཏེ། རྔོན་པ་སྤང་<line/>
ལེབ་ཅན་གྱི་དྲུང་དུ་སོང་ནས་སྨྲས་པ། ཀྱེ་ནང་རྗེ། རྒྱལ་པོ་ནོར་ཅན་གྱི་ཡུལ་གྱི་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ་ཞེས་བྱ་བ་ནས།<line/>
འབྲས་སཱ་ལུ་དང༌། བུ་རམ་ཤིང་དང༌། བལ་གླང་དང༌། མ་ཧེ་ཕུན་སུམ་ཚོགས་པ་ཞེས་བྱ་བའི་བར་གོང་མ་བཞིན་དུ་སྟེ། སུའི་མཐུ་ལས་གྱུར་པ། ཇི་ག་ཁྱོད་ཀྱིས་ཤེས་སམ། དེས་སྨྲས་པ།<line/>
</page>
<page index="690" id="346A">༄༅། །ཤེས་ཏེ། རྒྱལ་པོ་དེ་ཆོས་དང་ལྡན་པས་ཆོས་བཞིན་གྱིས་རྒྱལ་སྲིད་བྱེད་དེ། བྱམས་པའི་སེམས་དང༌། ཕན་པའི་སེམས་དང༌། བརྩེ་བའི་སེམས་ཀྱིས་ཡུལ་<line/>
བསྐྱངས་པས་སོ། །དེས་སྨྲས་པ། ཅི་དེ་འབའ་ཞིག་གམ། གཞན་གྱིས་ཀྱང་ཡིན། རྔོན་པས་སྨྲས་པ། གཞན་གྱི་ཡོན་ཏན་ཞིག་ཀྱང་ཡོད་དེ། མཚོ་འདི་ན་ཀླུའི་བུ་སྐྱེ་བ་སྣ་ཚོགས་ཅན་<line/>
ཞེས་བྱ་བ་གནས་ཏེ། དེས་དུས་དུས་སུ་ཆར་གྱི་རྒྱུན་ལེགས་པར་ཕབ་པས་ལྷག་པར་ལོ་ཏོག་ཕུན་སུམ་ཚོགས་པར་གྱུར་ཏོ། །དེ་ན་ས་གཞི་ལྷག་པར་ལོ་ཏོག་དང་ལྡན་པས་ཡུལ་ཡང་བཟའ་<line/>
བ་དང༌། བཏུང་བ་མོད་པར་གྱུར་ཏོ། །སྐྱེ་བ་སྣ་ཚོགས་པས་སྨྲས་པ། གལ་ཏེ་འགའ་ཞིག་གིས་ཀླུའི་བུ་དེ་ཡུལ་འདི་ནས་འཕྲོག་ན། ཀླུའི་བུ་དེ་ཅིར་འགྱུར། རུང་བར་མི་འགྱུར་ཏེ།<line/>
དེ་ཕ་མ་དང་བྲལ་བ་ལས་བྱུང་བའི་སྡུག་བསྔལ་མྱོང་བར་འགྱུར་རོ། །རྒྱལ་པོ་དང་ཡུལ་མིས་འཕྲོག་ན། དེ་ལ་ཁྱོད་ཀྱིས་ཇི་ལྟར་བྱ། སྲོག་དང་དབྲལ་བར་བྱའོ། །ཁྱོད་ཀྱིས་ཀླུའི་བུ་དེ་གང་<line/>
ཡིན་པ་ཤེས་སམ། མི་ཤེས་སོ། །དེ་ཉིད་ང་ཡིན་ན། ལྷོ་ཕྱོགས་ལྔ་ལེན་པའི་སྤྲུལ་ཁས་སྡིགས་པ་ང་འཕྲོག་པར་བྱེད་དེ། དེ་གཏོར་མ་དང༌། ཡོ་བྱད་ཀྱི་ཕྱིར་སླར་སོང་ནས་ཞག་བདུན་གྱི་ཉིན་<line/>
པར་འོང་བར་འགྱུར་ཏེ། འོངས་ནས་མཚོ་ངོགས་སུ་སེང་ལྡེང་གི་ཕུར་བུ་གྲྭ་བཞིར་བཙུགས་པ། ཚོན་སྐུད་སྣ་ཚོགས་ཀྱིས་བྲེས་ཏེ། གསང་སྔགས་རྗོད་པར་བྱེད་ཀྱི། དེ་ནས་ཧ་ཅང་<line/>
</page>
<page index="691" id="346B">ཡང་མི་རིང་པ་ཞིག་ཏུ་ཁྱོད་མི་མངོན་པར་འདུག་ལ། གང་གི་ཚེ་དེས་ཆོ་ག་དེ་ལྟ་བུ་བྱ་བར་གྱུར་པ་དེའི་ཚེ་མཚོའི་ནང་གི་ཆུ་ཁོལ་ཞིང་ལུད་པར་འགྱུར་ཏེ། ང་ཡང་འབྱུང་གི། དེའི་ཚེ་ཁྱོད་ཀྱིས་<line/>
སྦྲུལ་ཁས་སྡིགས་པ་དེའི་གནད་དུ་མདས་བསྣུན་ལ་དེ་མ་ཐག་ཏུ་དྲུང་དུ་སོང་སྟེ་གསང་སྔགས་སླར་སྡུས་ཤིག །མ་བསྡུས་ན། ཁྱོད་ཀྱི་མགོ་དྲུང་ནས་བཅད་དེ། ས་ལ་བོར་ར་རེ་ཞེས་<line/>
སྨྲོས་ཤིག །གལ་ཏེ་དེས་གསང་སྔགས་རྣམས་མ་བསྡུས་པར་སྲོག་དང་བྲལ་ཏེ་ཤི་ན་ནི། ཁོ་བོ་ཇི་སྲིད་འཚོའི་བར་དུ་གསང་སྔགས་ཀྱི་ཞགས་པས་བཅིངས་པར་འགྱུར་རོ། །རྔོན་པས་<line/>
སྨྲས་པ། གལ་ཏེ་ཁྱོད་གཅིག་པ་ལ་ཕན་ཐོགས་ན་ཡང་དེ་བཞིན་དུ་ཁོ་བོ་ཁོ་ནས་བྱས་ན། ཡུལ་མཐའ་དག་ལ་ཕན་པ་ལྟ་སྨོས་ཀྱང་ཅི་དགོས་ཏེ། ཁོ་བོས་སྐྱབས་བྱའི་སོང་ཞིག། དེ་ནས་<line/>
ཀླུའི་བུ་དེས་དེ་ལ་དབེན་པའི་ཕྱོགས་ཤིག་བསྟན་ནས། ཇི་ཙམ་ན་རྔོན་པ་དེ་ཞག་བདུན་གྱི་ཉིན་པར་ཕྱོགས་དབེན་པར་བདག་ཉིད་གབ་སྟེ་འདུག་པ་དང༌། སྦྲུལ་ཁས་སྡིགས་དེ་ཡང་འོངས་ནས།<line/>
གཏོར་མ་དང་ཡོ་བྱད་ཀྱི་ཆོ་ག་བྱ་བར་རྩོམ་སྟེ། དེས་ཕྱོགས་བཞིར་སེང་ལྡེང་གི་ཕུར་བུ་བཞི་བཙུགས། ཚོན་སྐུད་སྣ་ཚོགས་ཀྱིས་བྲེས་ཏེ་གསང་སྔགས་བརྗོད་དོ། །དེ་ནས་ཆུ་དེ་ཁོལ་དུ་ཆ་བ་དང༌།<line/>
རྔོན་པས་གནད་དུ་མདས་བསྣུན་ནས་རལ་གྲི་ཤུབས་ནས་ཕྱུང་སྟེ་སྨྲས་པ། ཁྱོད་ཀྱིས་ངེད་ཀྱི་ཡུལ་ན་གནས་པའི་ཀླུའི་བུ་གསང་སྔགས་ཀྱིས་དབྲོག་གམ། གསང་སྔགས་སླར་སྡུས་ཤིག།<line/>
</page>
<page index="692" id="347A">༄༅། །མ་བསྡུས་ན། ཁྱོད་ཀྱི་མགོ་དྲུང་ནས་བཅད་དེ་ས་ལ་བོར་ར་རེ། དེ་ནས་སྦྲུལ་ཁས་སྡིགས་པས་སྡུག་བསྔལ་ཉམས་སུ་མྱོང་བས་ཉམ་ཐག་ཅིང༌། འཆི་བའི་འཇིགས་པས་<line/>
སྐྲག་ནས་གསང་སྔགས་བརྟུལ་བ་དང༌། རྔོན་པས་དེ་མ་ཐག་པར་དེ་བསད་དོ། །དེ་ནས་ཀླུའི་བུ་གསང་སྔགས་ཀྱི་ཞགས་པས་བཅིངས་པ་ལས་ཐར་ཏེ། མཚོ་ནས་བྱུང་ནས་རྔོན་པ་ལ་འཁྱུད་<line/>
དེ་འདི་སྐད་ཅེས་སྨྲས་སོ། །ཁྱོད་ནི་ཁོ་བོའི་མ་ཡིན་ལ། ཁྱོད་ནི། ཁོ་བོའི་ཕ་ཡིན་ཏེ། འདི་ལྟར། ཁྱོད་ལ་བརྟེན་པས་ཁོ་བོ་ཕ་མ་དང་བྲལ་བ་ལས་བྱུང་བའི་སྡུག་བསྔལ་མ་སྐྱེས་སོ། །ཚུར་<line/>
ཤོག། གནས་སུ་འདོད་ངོ༌། །ཞེས་དེས་དེ་གནས་སུ་ཁྲིད་དེ་སོང་ནས། བཟའ་བ་དང༌། བཏུང་བ་རྣམ་པ་སྣ་ཚོགས་ཀྱིས་ཚིམ་པར་བྱས་ཏེ། རིན་པོ་ཆེ་དག་བསྟབས་ནས་མ་དང་ཕ་ལ་སྨྲས་པ།<line/>
ཡབ་ཡུམ། འདི་ནི། བདག་གི་སྙིང་དུ་སྡུག་པ། སྐྱབས་དང་གཉེན་དུ་གྱུར་པ་ལགས་ཏེ། འདིའི་མཐུས། བདག་ཁྱེད་དང༌། ལྷན་ཅིག་པ་ལས་བྲལ་བར་མ་གྱུར་ཏོ། །དེ་དག་གིས་ཀྱང་དེ་<line/>
ལ་དམ་པ་སྦྱིན་པར་བྱེད་དེ། རིན་པོ་ཆེ་རྣམ་པ་སྣ་ཚོགས་བྱིན་ནས་དེས་དེ་རྣམས་ཁྱེར་ཏེ་མཚོ་དེ་ནས་བྱུང་ངོ༌། །མཚོ་དེ་དང་ཧ་ཅང་མི་རིང་བ་ཞིག་ན། བསྟི་གནས་མེ་ཏོག་དང༌། འབྲས་བུ་<line/>
ཕུན་སུམ་ཚོགས་པ། བྱ་སྣ་ཚོགས་སྐད་འབྱིན་པ་ཞིག་ཡོད་དེ། དེ་ན་དྲང་སྲོང་བྱམས་པ་དང་སྙིང་རྗེའི་བདག་ཉིད་ཅན། སེམས་ཅན་རྣམས་ལ་སྡུག་པར་འཛིན་པ་ཞིག་གནས་སོ། །དེ་<line/>
</page>
<page index="693" id="347B">ནས་རྔོན་པ་དེ་དྲང་སྲོང་དེའི་དྲུང་དུ་དུས་གསུམ་དུ་འགྲོ་བར་རྩོམ་ཞིང༌། དེ་ལ་ཀླུའི་བུ་སྐྱེ་བ་སྣ་ཚོགས་པ་དང་ལྷན་ཅིག་ཇི་ལྟར་གྱུར་པ་དེ་དག་ཐམས་ཅད་རྒྱས་པར་སྨྲས་སོ། །དེ་ནས་དྲང་སྲོང་དེས་སྨྲས་པ།<line/>
ཁྱོད་ལ་རིན་པོ་ཆེ་དང་གསེར་ཅི་དགོས། དེའི་གནས་ན་དོན་ཡོད་པ་ཞེས་བྱ་བའི་ཞགས་པ་ཡོད་ཀྱི་དེ་སློངས་ཤིག། དེ་ནས་རྔོན་པ་དེ་དོན་ཡོད་པའི་ཞགས་པ་ལ་ཆགས་པ་སྐྱེས་ནས། དྲང་སྲོང་<line/>
གི་ཚིག་མཉན་ཏེ་སླར་ཀླུའི་གནས་སུ་སོང་བ་དང༌། དེ་ནས་ཇི་ཙམ་ན། ཀླུའི་ཁང་པའི་སྒོ་ན་དོན་ཡོད་པའི་ཞགས་པ་དེ་མཐོང་ནས་ཀྱང་དེ་འདི་སྙམ་དུ་སེམས་ཏེ། བདག་འདོད་པའི་ཞགས་པ་<line/>
གང་ཡིན་པ་དེ་ནི། འདི་ཁོ་ན་ཡིན་ནོ། །སྙམ་ནས། ཀླུའི་གནས་སུ་ཞུགས་སོ། །དེ་ནས་ཀླུའི་བུ་སྐྱེ་བ་སྣ་ཚོགས་པ་དང༌། ཀླུ་གཞན་རྣམས་ཀྱིས་ཡང་དག་པར་དགའ་བ་དང་མགུ་བ་དག་བྱས་ནས་<line/>
རིན་པོ་ཆེ་དག་བསྟབས་པ་དང༌། དེས་སྨྲས་པ། ཁོ་བོ་ལ་ནི། རིན་པོ་ཆེ་མི་དགོས་ཀྱི། འོན་ཀྱང་དོན་ཡོད་པའི་ཞགས་པ་འདི་ཁོ་བོ་ལ་བྱིན་ཅིག །སྐྱེ་བ་སྣ་ཚོགས་པས་སྨྲས་པ། ཁྱོད་ལ་འདི་<line/>
ཅི་དགོས་ཁོ་བོ་ཅག་ལ་ནི། དགོས་པ་སྟེ། གང་གི་ཚེ་ནམ་མཁའ་ལྡིང་གིས་གནོད་པ་བྱས་པ་དེའི་ཚེ་འདིས་ཁོ་བོ་ཅག་སྲུང་བར་འགྱུར་རོ། །རྔོན་པས་སྨྲས་པ། ཁྱེད་ཅག་ལ་ནི། ནམ་མཁའ་<line/>
ལྡིང་གི་གནོད་པ་ལན་འགའ་ཞིག་འབྱུང་བ་ན། འདི་དགོས་ཀྱི། ཁོ་བོ་ལ་ནི། དུས་ཀུན་ཏུ་དགོས་ཀྱི་གལ་ཏེ་ལེགས་པ་བྱས་པ་དང༌། ཕན་བཏགས་པ་དྲན་པ་ལྟ་ན། བྱིན་ཅིག། ཀླུའི་བུ་<line/>
</page>
<page index="694" id="348A">༄༅། །སྐྱེ་བ་སྣ་ཚོགས་པ་འདི་སྙམ་དུ་སེམས་ཏེ། འདིས་བདག་ལ་ཕན་ཆེར་བཏགས་ཀྱི། ཕ་མ་ལ་བརྟགས་ཏེ་སྦྱིན་ནོ། །སྙམ་ནས། དེས་ཕ་མ་ལ་བརྟགས་ཏེ་ཞགས་<line/>
པ་དེ་བྱིན་ནོ། །དེ་ནས་རྔོན་པ་དེ་བདག་ཐོབ་པ་བཞིན་དུ་བདེ་བ་དང༌། ཡིད་བདེ་བས་ཚིམ་ནས། དོན་ཡོད་པའི་ཞགས་པ་ཁྱེར་ཏེ། ཀླུའི་གནས་ནས་བྱུང་ནས་རང་གི་ཁྱིམ་དུ་སོང་ངོ༌། །ཇི་ཙམ་<line/>
དུས་གཞན་ཞིག་ན། རྒྱལ་པོ་ནོར་ཅན་བཙུན་མོ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་<line/>
པ་ལས། བུ་ཕོ་ཡང་མེད། བུ་མོ་ཡང་མེད་ནས། ལག་པ་འགྲམ་པ་ལ་གཏད་དེ། བདག་གི་ཁྱིམ་དུ་ནོར་ཟས་འདི་སྙེད་ཅིག་བསགས་ཀྱང༌། བདག་ལ་བུ་ཕོ་ཡང་མེད། བུ་མོ་ཡང་མེད་པས།<line/>
བདག་འདས་ན། བདག་གི་རྒྱུད་འཆད་ཅིང་ཡུལ་འཆོར་བ་དང༌། བདོག་པ་རིལ་ཡང་རྒྱལ་པོ་གཞན་གྱིས་དབང་བྱ་བར་འགྱུར་རོ། །སྙམ་ནས། སེམས་ཁོང་དུ་ཆུད་ཅིང་འདུག་པ་དང༌། དེ་<line/>
ལ་དགེ་སྦྱོང་དང༌། བྲམ་ཟེ་དང༌། གྲོགས་པོ་དང༌། མཛའ་བཤེས་དང༌། ཉེ་དུ་རྣམས་ཀྱིས་སྨྲས་པ། ལྷ། ཅིའི་སླད་དུ་ཐུགས་མི་དགྱེས། དེ་སྐབས་དེ། དེ་རྣམས་ལ་རྒྱས་པར་<line/>
སྨྲས་པ་དང༌། དེ་རྣམས་ཀྱིས་སྨྲས་པ། ལྷ་རྣམས་ལ་གསོལ་བ་མཛོད་ཅིག་དང༌། ཁྱོད་ལ་སྲས་མཆིས་པར་འགྱུར་རོ། །དེ་བུ་མེད་དེ། བུ་མངོན་པར་འདོད་པས་ཞི་བ་དང༌། ཆུ་ལྷ་དང༌།<line/>
</page>
<page index="695" id="348B">ལུས་ངན་དང༌། ནོར་ལྷ་ལ་སོགས་པ་ལ་གསོལ་བ་འདེབས་ཤིང༌། ལྷའི་བྱེ་བྲག་གཞན་ཡང༌། འདི་ལྟ་སྟེ། ཀུན་དགའ་ར་བའི་ལྷ་དག་དང༌། ནགས་ཚལ་གྱི་ལྷ་དག་དང༌། བཞི་མདོའི་ལྷ་དག་དང༌།<line/>
སུམ་མདོའི་ལྷ་དག་དང༌། གཏོར་མ་ལེན་པའི་ལྷ་དག་དང༌། ལྷན་ཅིག་སྐྱེས་པ་དང༌། ཆོས་དང་མཐུན་པ་དག་དང༌། རྟག་ཏུ་རྗེས་སུ་འབྲང་བའི་ལྷ་དག་ལ་ཡང་གསོལ་བ་འདེབས་སོ། །འཇིག་རྟེན་<line/>
ན༑ གང་གསོལ་བ་འདེབས་པའི་རྒྱུ་ལས་བུ་དང་བུ་མོ་དག་སྐྱེའོ། །ཞེས་བྱ་བའི་གཏམ་དེ་ལྟ་བུ་ཡོད་དེ། དེ་ནི། དེ་ལྟ་བུ་མ་ཡིན་ཏེ། གལ་ཏེ་དེ་ལྟར་འགྱུར་དུ་ཟིན་ན། རེ་རེ་ལ་ཡང་འདི་ལྟ་སྟེ།<line/>
དཔེར་ན། འཁོར་ལོས་བསྒྱུར་བའི་རྒྱལ་པོ་བཞིན་དུ་བུ་སྟོང་ཡོད་པར་འགྱུར་རོ། །འོན་ཀྱང་གནས་གསུམ་པོ་དག་མངོན་པར་གྱུར་པ་ལས། བུ་ཕོ་དང་བུ་མོ་དག་སྐྱེ་བར་འགྱུར་རོ། །གསུམ་པོ་<line/>
དེ་དག་གང་ཞེ་ན། ཕ་དང་མ་དག་ཆགས་པར་གྱུར་ཅིང་འདུས་པ་དང༌། མ་དུས་ལ་བབ་ཅིང་ཟླ་མཚན་དང་ལྡན་པ་དང༌། དྲི་ཟ་ཉེ་བར་གནས་ཤིང་འཇུག་འདོད་པ་སྟེ། གནས་གསུམ་པོ་དེ་དག་<line/>
མངོན་དུ་གྱུར་པ་ལས། བུ་ཕོ་དང་བུ་མོ་དག་སྐྱེ་བར་འགྱུར་རོ། །དེ་དེ་ལྟར་གསོལ་བ་འདེབས་པ་ལྷུར་ལེན་ཅིང་འདུག་པ་ན། བསྐལ་པ་བཟང་པོའི་བྱང་ཆུབ་སེམས་དཔའ་ཞིག་བཙུན་མོ་དམ་པ་<line/>
དེའི་མངལ་དུ་ཞུགས་སོ། །བུད་མེད་མཁས་པའི་རང་བཞིན་ཅན་ཁ་ཅིག་ལ་མ་འདྲེས་པའི་ཆོས་ལྔ་ཡོད་དེ། ལྔ་གང་ཞེ་ན། སྐྱེས་པ་ཆགས་པར་གྱུར་པ་ཤེས་ཤིང་ཆགས་པ་དང་བྲལ་བ་ཤེས་པ་<line/>
</page>
<page index="696" id="349A">༄༅། །དང༌། དུས་ཤེས་ཤིང་ཟླ་མཚན་ཤེས་པ་དང༌། མངལ་དུ་ཞུགས་པ་ཤེས་པ་དང༌། གང་ལས་མངལ་དུ་ཞུགས་པ་དེ་ཡང་ཤེས་པ་དང༌། ཁྱེའུ་ཤེས་ཤིང་བུ་མོ་ཤེས་པ་<line/>
སྟེ༑ གལ་ཏེ་ཁྱེའུ་ཡིན་ན། དཀུ་གཡས་པར་བརྟེན་ཅིང་འདུག་ལ། གལ་ཏེ་བུ་མོ་ཡིན་ན། དཀུ་གཡོན་པར་བརྟེན་ཅིང་འདུག་གོ། དེ་ཡིད་དགའ་ཞིང་ཡིད་དགའ་ནས། ཁྱོ་ལ་སྨྲས་པ།<line/>
རྗེའི་སྲས། བདག་ལ་སེམས་ཅན་ཞུགས་པར་གྱུར་པ་ནི། འདི་ལྟར། བདག་གི་དཀུ་གཡས་པར་བརྟེན་ཅིང་མཆིས་པ་ལས་ན། ངེས་པར་ཁྱེའུར་འགྱུར་གྱི། དགྱེས་པ་བསྐྱེད་དུ་<line/>
གསོལ༑ དེ་ཡང་ཡིད་དགའ་ནས་རོ་སྟོད་བསྲང་སྟེ་ལག་པ་གཡས་པ་བརྐྱངས་ནས། འདི་སྐད་ཅེས། ཁོ་བོ་ཡུན་རིང་པོ་ནས་མངོན་པར་འདོད་པ་བུའི་ངོ་མཐོང་བ་དང༌། ཁོ་བོ་དང་མཐུན་པར་སྐྱེ་ཞིང་<line/>
མི་མཐུན་པར་མི་སྐྱེ་བ་དང༌། ཁོ་བོའི་བྱ་བ་དག་བྱེད་པ་དང༌། གསོས་པས་ཕྱིར་གསོ་བ་དང༌། བགོ་སྐལ་ལ་སྤྱོད་པ་དང༌། ཁོ་བོ་རིགས་རྒྱུད་ལ་ཡུན་རིང་དུ་གནས་པར་བསྒྲུབ་པ་དང༌། བདག་<line/>
ཅག་ཤི་ཞིང་དུས་ལ་བབ་པ་དག་ལ་ཉུང་དུའམ། མང་པོ་ཡང་རུང་བའི་སྦྱིན་པ་དག་བྱིན། བསོད་ནམས་དག་བྱས་ནས། འདི། དེ་གཉིས་གང་དུ་སྐྱེས་པ་དེར་འགྲོ་ཞིང་རྗེས་སུ་འགྲོ་བར་གྱུར་<line/>
ཅིག། ཅེས་མིང་གིས་ཡོན་བསྔོ་བ་བྱེད་པར་གྱུར་ཅིག་ཅེས་ཆེད་དུ་བརྗོད་པ་རྗོད་པར་བྱེད་དོ། །དེ་ལ་སེམས་ཅན་ཞུགས་པར་རིག་ནས། འདི་ལྟ་སྟེ། མངལ་ན་གནས་པ་ཡོངས་སུ་སྨིན་<line/>
</page>
<page index="697" id="349B">པར་བྱ་བའི་ཕྱིར་སྟེང་གི་ཁང་བཟང་གི་གཞིར་གྲང་བ་ན་གྲང་བའི་ཡོ་བྱད་དག་དང༌། དྲོ་བ་ན་དྲོ་བའི་ཡོ་བྱད་དག་དང༌། སྨན་པས་བསྟན་པའི་ཁ་ཟས་ཧ་ཅང་མི་ཁ་བ་དང༌། ཧ་ཅང་མི་སྐྱུར་བ་དང༌།<line/>
ཧ་ཅང་ལན་ཚྭ་མི་ཆེ་བ་དང༌། ཧ་ཅང་མི་མངར་བ་དང༌། ཧ་ཅང་མི་ཚ་བ་དང༌། ཧ་ཅང་མི་བསྐ་བ་དང༌། ཁ་བ་དང༌། སྐྱུར་བ་དང༌། ལན་ཚྭ་དང༌། མངར་བ་དང༌། ཚ་བ་དང༌། བསྐ་བ་སྤངས་པའི་ཟས་<line/>
དག་དང༌། དོ་ཤལ་དང༌། སེ་མོ་དོ་དང༌། རྒྱན་གྱིས་ཀླུབས་པའི་ལུས། ལྷའི་བུ་མོ་དགའ་བའི་ཚལ་ན་རྣམ་པར་སྤྱོད་པ་ལྟ་བུ་དང༌། ཁྲི་ནས་ཁྲིར་དང༌། ཁྲིའུ་ནས་ཁྲིའུར་དང༌། ཞོད་ཀྱིས་<line/>
གཞིར་མི་འབབ་པ་དང༌། དེས་སྒྲ་ཡིད་དུ་མི་འོང་བ་ཅུང་ཟད་ཀྱང་མི་ཐོས་པར་ཉམ་བག་ཏུ་བཞག་གོ། དེ་ཟླ་བ་བརྒྱད་དམ་དགུ་འདས་པ་དང༌། ཁྱེའུ་གཟུགས་བཟང་བ་བལྟ་ན་སྡུག་པ། མཛེས་<line/>
པ༑ གསལ་བ། གསེར་གྱི་མདོག་འདྲ་བ། མགོ་བོ་གདུགས་ལྟར་འདུག་པ། ལག་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ། ཡན་ལག་<line/>
དང་ཉིང་ལག་ཐམས་ཅད་དང་ལྡན་པ་ཞིག་བཙས་སོ། །དེ་བཙས་པ་ན། ཀུན་དགའ་བར་འགྱུར་བའི་རྔ་བརྡུངས་བ་རྒྱལ་པོས་ཐོས་ནས་སྨྲས་པ། དེ་ཅིའི་ཕྱིར་ཡིན། བཙུན་མོ་རྣམས་ཀྱིས་<line/>
རྒྱལ་པོ་ལ་སྨྲས་པ། ལྷ་དགྱེས་པ་བསྐྱེད་དུ་གསོལ། ཁྱོད་ཀྱི་སྲས་པོ་ཞིག་བལྟམས་སོ། །དེ་ནས་རྒྱལ་པོས་གྲོང་ཁྱེར་དེ་ཐམས་ཅད་རྡོ་བ་དང༌། གསེག་མ་དང༌། གྱོ་མོ་བསལ་ཏེ། བྱི་<line/>
</page>
<page index="698" id="350A">༄༅། །དོར་བྱས་ནས། ཙནྡན་གྱི་ཆུས་ཆག་ཆག་བཏབ། རྒྱལ་མཚན་དང༌། བ་དན་བསྒྲེང༌། ཤིན་ཏུ་དྲི་ཞིམ་པོའི་པོག་པོར་དག་བཤམས། མེ་ཏོག་སིལ་མ་སྣ་ཚོགས་<line/>
ཀྱིས་དགའ་དགའ་ལྟར་བཀྲམ་སྟེ་བསྒོ་བ། དགེ་སྦྱོང་དང༌། བྲམ་ཟེ་དང༌། བཀྲེན་པ་དང༌། ཕོངས་པ་རྣམས་ལ་སྦྱིན་པ་བྱིན་ཅིག། བཙོན་ཐམས་ཅད་ཁྱེ་ཞིག། དེའི་ཕྱིར་ཉི་མ་བདུན་གསུམ་<line/>
ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས། ཁྱེའུའི་མིང་ཅིར་གདགས་ཞེས་མིང་འདོགས་པར་བྱེད་པ་ན། བློན་པོ་རྣམས་ཀྱིས་སྨྲས་པ། ཁྱེའུ་འདི། རྒྱལ་པོ་ནོར་<line/>
ཅན་གྱི་སྲས་ལགས་པས། ཁྱེའུའི་མིང་ནོར་བཟང་དུ་གདགས་སོ། །ཞེས་དེའི་མིང་ནོར་བཟང་ཞེས་བྱ་བར་བཏགས་སོ། །ཁྱེའུ་ནོར་བཟང་མ་མ་བརྒྱད་པོ། པང་ན་འཚོ་བའི་མ་མ་གཉིས་<line/>
དང༌། ནུ་མ་སྣུན་པའི་མ་མ་གཉིས་དང༌། དྲི་མ་འཕྱི་བའི་མ་མ་གཉིས་དང༌། རྩེད་གྲོགས་ཀྱི་མ་མ་གཉིས་ལ་རྗེས་སུ་གཏད་དེ། དེ་མ་མ་བརྒྱད་པོ་དག་གིས་འོ་མ་དང༌། ཞོ་དང༌། མར་དང༌།<line/>
ཞུན་མར་དང༌། མར་གྱི་སྙིང་ཁུ་དང༌། གཞན་ཡང༌། ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་བསྲིང་བར་བྱེད། སྐྱེད་པར་བྱེད་ཅིང༌། རྫིང་ན་གནས་པའི་པདྨ་བཞིན་དུ་མྱུར་དུ་སྐྱེད་<line/>
པར་བྱེད་དོ། །གང་གི་ཚེ་ཆེན་པོར་གྱུར་པ་དེའི་ཚེ་ཡི་གེ་སློབ་ཏུ་བཅུག་སྟེ་ཞེས་བྱ་བ་ནས་བརྟག་པ་བརྒྱད་དང༌། དབྱེ་བ་དང༌། ཀློག་པ་ལ་མཁས་པ་དང༌། སྤྱོད་པ་གསལ་བར་གྱུར་ཏོ། །ཞེས་<line/>
</page>
<page index="699" id="350B">བྱ་བའི་བར་གོང་མ་བཞིན་ནོ། །དེ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ། ལྗོངས་ཀྱི་དབང་ཕྱུག་དང༌། མཐུ་དང༌། བརྩོན་འགྲུས་ཐོབ་པ། ས་ཆེན་པོའི་དཀྱིལ་འཁོར་འདི་མངོན་པར་རྒྱལ་<line/>
བར་བྱས་ཏེ་གནས་པ་རྣམས་ཀྱི་བཟོའི་གནས་དང༌། ལས་ཀྱི་གནས་ཞེས་བྱ་བ་ནས་གནས་ལྔ་ལ་བྱང་བར་གྱུར་ཏོ། །ཞེས་བྱ་བའི་བར་གོང་མ་བཞིན་ཏེ། དེའི་ཕས་ཆུང་མ་གསུམ་པོ་ཆེ་མ་དང༌།<line/>
འབྲིང་མ་དང༌། ཆུན་མ་དག་བཞག་ཅིང་གནས་པའི་ཁང་པ་རྣམ་པ་གསུམ་པོ། དགུན་གྱི་དང༌། དཔྱིད་ཀྱི་དང༌། དབྱར་གྱི་རྣམས་བརྩིགས་ནས། སྐྱེད་མོས་ཚལ་རྣམ་པ་གསུམ་པོ། དགུན་<line/>
གྱི་དང༌། དཔྱིད་ཀྱི་དང༌། དབྱར་གྱི་དག་བཙུགས་སོ། །དེ་ནས་གཞོན་ནུ་ནོར་བཟང་སྟེང་གི་ཁང་བཟང་གི་གཞི་ལ་སྐྱེས་པ་མེད་པར་སོང་ནས་སིལ་སྙན་རྣམས་ཀྱིས་རྩེ་བར་བྱེད། དགའ་<line/>
བར་བྱེད། དགའ་མགུར་སྤྱོད་པར་བྱེད་དོ། །ཇི་ཙམ་དུས་གཞན་ཞིག་ན། རྔོན་པ་སྤང་ལེབ་ཅན་རི་དྭགས་ཚོལ་ཞིང་དེ་དང་དེ་དག་ཏུ་རྒྱུ་བ་ན། རི་བོ་གཞན་ཞིག་ལ་ཕྱིན་པ་དང༌། དེས་རི་བོ་དེའི་<line/>
ཞོད་ན། དྲང་སྲོང་གི་བསྟི་གནས་མེ་ཏོག་དང༌། འབྲས་བུ་ཕུན་སུམ་ཚོགས་པ། བྱ་སྣ་ཚོགས་རྒྱུ་བ། དེ་ན་མཚོ་ཆེན་པོ་ཨུཏྤ་ལ་དང༌། ཀུ་མུ་ད་དང༌། པདྨ་དཀར་པོས་གཡོགས་པ། ངང་<line/>
པ་དང༌། བྱ་ཀ་རནད་བ་དང༌། ངུར་བས་མཛེས་པ་དེ་མཐོང་ནས། དེ་བསྟི་གནས་དེར་འཁྱམ་པར་བརྩམས་པ་ལས། ཇི་ཙམ་ན། དྲང་སྲོང་སྐྲ་དང༌། ཁ་སྤུ་དང༌། སེན་མོ་དང༌། སྤུ་རྣམས་<line/>
</page>
<page index="700" id="351A">༄༅། །རིང་བ། ལུས་རླུང་དང་ཚ་བས་གདུངས་པ། ཤིང་གོས་གྱོན་པ་ཞིག་ཤིང་དྲུང་དུ་གནས་བཅས་ཏེ། རྩྭའི་སྤྱིལ་བུ་ན་འདུག་པ་མཐོང་ངོ༌། །མཐོང་ནས་ཀྱང་རྐང་པ་ལ་<line/>
མགོ་བོས་ཕྱག་བྱས་ཏེ་ཐལ་མོ་སྦྱར་ནས་དྲིས་པ། ལེགས་ལྡན། ཕྱོགས་འདིར་ཁྱོད་བཞུགས་ནས། ཡུན་ཇི་སྲིད་ཅིག་ལགས། ལོ་བཞི་བཅུ་ལོན་ནོ། །ཁྱོད་ཀྱི་ཡུན་དེ་སྲིད་ཅིག་ཏུ་ཕྱོགས་<line/>
འདིར་ལོན་ནོ། །ངོ་མཚར་རྨད་དུ་བྱུང་བའི་ཆོས་འགའ་ལྟ་གཟིགས་པའམ། གསན་པ་ལྟ་མཆིས་སམ། དྲང་སྲོང་ཞི་བའི་བདག་ཉིད་དེས། དལ་བུ་དལ་བུས་སྨྲས་པ། བཞིན་བཟང་ཁྱོད་<line/>
ཀྱིས་མཚོ་འདི་མཐོང་ངམ། ལེགས་ལྡན་མཐོང་ལགས་སོ། །འདི་ནི། །ཚངས་པ་འདུ་བའི་རྫིང་ཞེས་བྱ་སྟེ། ཨུཏྤ་ལ་དང༌། ཀུ་མུ་ད་དང༌། པདྨ་དཀར་པོས་གང་བ་དང༌། བྱ་སྣ་ཚོགས་ཀྱི་<line/>
ཚོགས་ཀྱིས་བསྟེན་པ། ཁ་བ་དང༌། དངུལ་དང༌། བ་མོའི་མདོག་ལྟ་བུའི་ཆུས་ཤིན་ཏུ་གང་བ། ཤིན་ཏུ་དྲི་ཞིམ་པའི་མེ་ཏོག་གིས་བསྐོར་བའི་ཆུའི་རྫིང་འདིར་ཚེས་བཅོ་ལྔ་ལ་མིའམ་<line/>
ཅིའི་རྒྱལ་པོ་ལྗོན་པའི་བུ་མོ་ཡིད་འཕྲོག་མ་ཞེས་བྱ་བ། མིའམ་ཅི་མོ་ལྔ་བརྒྱས་ཡོངས་སུ་བསྐོར་ནས། མགོ་ཁྲུས་དང་བསྐུ་མཉེ་སྣ་ཚོགས་དང་འོངས་ནས་ཁྲུས་བྱེད་དོ། །དེ་ཁྲུས་བྱེད་པའི་ཚེ་<line/>
བྲོ་གར་དང༌། གླུ་དང༌། རོལ་མོའི་སྒྲ་ཉན་པས་བྱ་དང༌། རི་དྭགས་ཀྱང་ཡིད་འཕྲོག་པར་བྱེད་དོ། །ཁོ་བོ་ཡང་དེའི་སྒྲ་ཐོས་ནས་དགའ་བ་དང༌། ཡིད་བདེ་བ་ཆེན་པོས་ཞག་བདུན་འདའ་བར་བྱེད་དེ།<line/>
</page>
<page index="701" id="351B">བཞིན་བཟང་ཁོ་བོས་ངོ་མཚར་རྨད་དུ་བྱུང་བ་འདི་མཐོང་ངོ༌། །དེ་ནས་རྔོན་པ་སྤང་ལེབ་ཅན་འདི་སྙམ་དུ་སེམས་ཏེ། བདག་གིས་ཀླུ་ལས་དོན་ཡོད་པའི་ཞགས་པ་ཐོབ་པ་སྟེ། དེ་མིའམ་ཅིའི་བུ་མོ་ཡིད་འཕྲོག་མ་<line/>
ལ་གདབ་བོ། །སྙམ་ནས། དེ་དུས་གཞན་ཞིག་ན། ཚེས་བཅོ་ལྔ་ལ་དོན་ཡོད་པའི་ཞགས་པ་ཁྱེར་ཏེ། མཚོ་འགྲམ་དང་ཉེ་བར་མེ་ཏོག་དང༌། འབྲས་བུ་དང༌། ལོ་མ་ཚང་ཚིང་ཞིག་ཏུ་འཁྲས་ནས་<line/>
གཅིག་ཏུ་བསྒྲིམས་པས་བྱ་ར་བྱེད་ཅིང་འདུག་གོ །ཇི་ཙམ་ན། ཡིད་འཕྲོག་མ་མིའམ་ཅི་མོ་ལྔ་བརྒྱས་ཡོངས་སུ་བསྐོར་ཏེ། དེ་འདྲ་བའི་འབྱོར་བ་ཉིད་ཀྱིས་ཚངས་པ་འདུ་བའི་རྫིང་དུ་ཁྲུས་ཀྱི་ཕྱིར་ཞུགས་<line/>
པ་དང༌། རྔོན་པ་སྤང་ལེབ་ཅན་གྱིས་དེ་མ་ཐག་ཏུ་དོན་ཡོད་པའི་ཞགས་པ་བཏབ་པ་ལས། དེས་མིའམ་ཅི་མོ་ཡིད་འཕྲོག་མ་ཟིན་ཏོ། །དོན་ཡོད་པའི་ཞགས་པས་ཟིན་ནས། མཚོའི་ནང་ན་མཆོང་<line/>
བརྒལ་ཞིང་འཇིགས་པའི་སྒྲ་ཡང་ཕྱུང་བ་དང༌། མིའམ་ཅི་མོའི་ཚོགས་ལྷག་མས་དེ་ཐོས་ནས། ཕན་ཚུན་བརྒྱུགས་ཏེ་མིའམ་ཅི་མོ་ཡིད་འཕྲོག་མ་ལ་བརྟག་པར་བརྩམས་པ་ལས་བཟུང་བར་མཐོང་<line/>
ངོ༌། །མཐོང་ནས་ཀྱང་སྐྲག་ནས་བྲོས་སོ། །རྔོན་པ་དེས། མཆོག་ཏུ་གཟུགས་བཟང་མོ། །བལྟ་ན་སྡུག་པ་དེ་མཐོང་ངོ༌། །མཐོང་ནས་ཀྱང་གཟུང་བའི་ཕྱིར་དྲུང་དུ་གཏུགས་པ་དང༌། དེས་སྨྲས་པ། མ་<line/>
རབས་ཁྱོད་ནི་ང་ལ་མ་རེག་ཅིག །ཁྱོད་ཀྱི་འདི་ནི་ཐོག་ཏུ་བབ་མ་ཡིན། །ང་ནི་གཟུགས་བཟང་རྒྱལ་གྱི་འོས་ཡིན་པས། །འཛིན་པ་ལེགས་པར་འགྱུར་བ་མ་ཡིན་ནོ། །རྔོན་པས་སྨྲས་པ། གང་<line/>
</page>
<page index="702" id="352A">༄༅། །དེ་ཁྱོད་མ་བཟུང་ན་འབྲོས་པར་འགྱུར་རོ། །དེས་སྨྲས་པ། ཁོ་མོ་མི་འབྲོས་ཀྱི། གལ་ཏེ་ཡིད་མི་ཆེས་ན། འདིའི་མཐུས་ཁོ་མོ་སྟེང་གི་ནམ་མཁའ་ལ་འགྲོའི་གཙུག་<line/>
གི་ནོར་བུ་འདི་ཟུངས་ཤིག །རྔོན་པས་སྨྲས་པ། སུ་ཤེས། དེས་དེ་ལ་གཙུག་གི་ནོར་བུ་བྱིན་ནས། སྨྲས་པ། གཙུག་གི་ནོར་བུ་འདི་སུའི་ལག་པ་ན་གནས་པ་དེའི་དབང་དུ་ཁོ་མོ་འགྱུར་རོ། །<line/>
དེ་ནས་རྔོན་པས་ནོར་བུ་དེ་བླངས་ཏེ། ཞགས་པས་བཅིངས་བཞིན་དུ་ཁྲིད་དེ་སོང་ངོ༌། །དེའི་ཚེ་གཞོན་ནུ་ནོར་བཟང་རི་དྭགས་འཆོར་དུ་ཆས་པ་དང༌། རྔོན་པ་དེས་གཞོན་ནུ་ནོར་བཟང་གཟུགས་<line/>
བཟང་པོ། །མཛེས་པ། བལྟ་ན་སྡུག་པ་མཐོང་ངོ༌། །མཐོང་ནས་ཀྱང་དེ་འདི་སྙམ་དུ་སེམས་ཏེ། འདི་ནི། རྒྱལ་བུ་གཞོན་ནུ་ཡིན་ལ། འདི་ཡང༌། མཆོག་ཏུ་གཟུགས་བཟང་མོ། །བལྟ་ན་<line/>
སྡུག་པ་ཡིན་ཏེ། གལ་ཏེ་འདི་མཐོང་ན། བཙན་ཐབས་སུ་ཁྱེར་བར་འགྱུར་གྱི། མ་ལ་བདག་གིས་འདི་སྐྱེས་ཀྱི་ཚུལ་དུ་བདག་ཉིད་ཀྱིས་དབུལ་ལོ། །སྙམ་ནས། དེ་ནས་དེ་ཞགས་པས་<line/>
བཅིངས་བཞིན་དུ། རྒྱལ་པོ་གཞོན་ནུ་ནོར་བཟང་གང་ན་བ་དེར་ཁྲིད་སོང་ནས་ཕྱིན་པ་དང༌། རྐང་པ་གཉིས་ལ་གཏུགས་ཏེ་སྨྲས་པ། ལྷ། བདག་གིས་བུད་མེད་རིན་པོ་ཆེ་འདི་སྐྱེས་སུ་འཚལ་<line/>
ཏེ་མཆིས་ན། བཞེས་སུ་གསོལ། རྒྱལ་བུ་གཞོན་ནུ་ནོར་བཟང་གིས། མིའམ་ཅི་མོ་ཡིད་འཕྲོག་མ། གཟུགས་བཟང་མོ། བལྟ་ན་སྡུག་པ། མཛེས་པ། ཁ་དོག་རྒྱས་པ། མཆོག་<line/>
</page>
<page index="703" id="352B">དང་ལྡན་པ། ཡོན་ཏན་ཐམས་ཅད་འདུས་པ། བུད་མེད་ཀྱི་མཚན་བཅོ་བརྒྱད་ཀྱིས་བརྒྱན་པ། ཡུལ་གྱི་མི་བས་བཟང་པ། ནུ་མ་གསེར་གྱི་བུམ་པ་དང༌། རུས་སྦལ་ལྟར་རྒྱས་ཤིང༌། རློ་བ་དང༌།<line/>
མཁྲང་ཞིང་མཁྲེགས་པས་ཤིན་ཏུ་ལེགས་པར་ཟླུམ་པ་ལྟེམ་པ། མིག་མཐོང་མཐིང་ལ་རྩ་དམར་ཞིང་དཀྱུས་རིང་ལ་པདྨ་གཞོན་ནུ་འདྲ་བ། སྣའི་གཟེགས་རིང་ཞིང་མཐོ་བ། མ་མཆུ་བྱི་རུ་དང༌།<line/>
ནོར་བུ་དང༌། རིན་པོ་ཆེ་དང༌། བིམ་པའི་འབྲས་བུའི་དབྱིབས་འདྲ་བ། འགྲམ་པ་མ་རྙོང་ཞིང་ཡོངས་སུ་རྒྱས་པ། མཁུར་ཚོས་ལྷག་པར་དགའ་བར་བྱེད་པའི་རི་མོའི་ཐིག་ལེ་ཅན། སྨིན་མ་རིམ་གྱིས་<line/>
མཛེས་ཤིང་འཛར་ལ་བུང་བའི་ཚོགས་ལྟར་གནག་པ། དཔུང་པ་ཟླ་བ་དྲི་མ་མེད་པ་ལྟར་རྒྱས་ལ་རིང་བ། ལྟོ་གཉེར་མ་ཟབ་མོ་གསུམ་དང་ལྡན་ཞིང་ཡིད་ཙམ་རྙོང་བ། ནུ་མའི་གཡུར་གྱི་རོ་སྟོད་བགས་<line/>
ཀྱིས་འདུད་ལ། དཀུ་ཤིང་རྟའི་ཡན་ལག་ལྟར་དབྱིབས་ཤིན་ཏུ་མཛེས་པ། ལག་པ་ཆུ་ཤིང་གི་སྙིང་པོ་འདྲ་བ། བརླ་བྱིན་གྱིས་ཕྲ་བ་ཟླུམ་པས་མཛེས་པ། རྩ་ཤིན་ཏུ་མི་མངོན་ཞིང་གྱ་གྱུ་མེད་<line/>
པས་ཡན་ལག་ཐམས་ཅད་མཛེས་པ། ནོར་བུ་མང་པོའི་མགོ་རྒྱན་དང༌། མགུལ་གདུབ་དང༌། རྐང་གདུབ་དང༌། གདུབ་བུ་དང༌། དོ་ཤལ་དང༌། སེ་མོ་དོའི་སྒྲས་འགྱིང་ཞིང་འགྲོ་བ། སྐྲ་གནག་<line/>
ལ་འཇམ་པ། བདེ་སོགས་ལྟར་རྐང་པ་རྐང་གདུབ་ཀྱིས་བརྒྱན་ཅིང་གསེར་གྱི་འོག་པག་ཅན། ལྟོ་ཕྱང་དེ་བ། དོ་ཤལ་མང་པོ་དཔྱངས་པ། མདོག་གསེར་གཙོ་མ་ལྟར་བཟང་བ་མཐོང༌། མཐོང་<line/>
</page>
<page index="704" id="353A">༄༅། །མ་ཐག་ཏུ་གཞོན་ནུ་ནོར་བཟང་འདོད་ཆགས་ཀྱི་ཞགས་པ། ཆུ་ཟླ་དྲི་མ་མེད་ཅིང༌། གསལ་བ་གཡོ་བའི་རང་བཞིན་ལྟ་བུར་གཟུང་དཀའ་བ། རླུང་ཆུ་རླབས་དང་བཅས་<line/>
པའི་ཆུ་སྲིན་ལྟ་བུར་རྟོགས་པར་དཀའ་བ། ནམ་མཁའ་ལྡིང་དང་རླུང་གི་ཤུགས་དང་འདྲ་བར་འགྲོ་བ་ཤིང་བལ་གྱི་འདའ་བ་ལྟ་བུར་མྱུར་དུ་འགྱུར་བ། སྤྲེའུ་ལྟར་ས་གཅིག་ན་མི་འདུག་པས་<line/>
གཡོ་ཞིང་གཙབ་ཡབ་ཅན་གྱིས་ནི་དམ་དུ་ཟིན། འདོད་ཆགས་ཀྱི་མདའ་རྟག་ཏུ་ཉོན་མོངས་བསྟེན་པ་ལ་གོམས་པའི་འདོད་ཆགས་ཀྱི་བདེ་བ་རོ་མྱང་བ་ལ་བརྐམ་པ། ཉོན་མོངས་པ་ཐམས་ཅད་ཀྱི་<line/>
ཡུལ་ངན་འགྲོའི་གཡང་ས་ལས་མི་ལྡོག་པ། བཟང་མོ་ལ་རྗེས་སུ་ཆགས་པའི་སེམས་ཀྱིས་ཤིན་ཏུ་དྲི་མ་ཅན་དུ་བྱས་པ། འཕྲད་པས་འདོད་པས་ཤིན་ཏུ་དབྱུང་མི་བཟོད་པའི་སྒྲ་འབྱིན་པ།<line/>
ཚུལ་བཞིན་མ་ཡིན་པའི་གཞུས་འཕངས་པས་ནི། སྙིང་ལ་ཕོག་སྟེ། མེའི་ནང་དུ་ཕྱེ་མ་ལེབ་བཞིན་དུ་དེ་ཉིད་དུ་འགྱེལ་ཏོ། །སྨྲས་པ། དབྱར་གྱི་ཆར་སྤྲིན་ནང་ནས་གློག་ནི་འགྱུ་བ་ལྟར། །<line/>
བཞིན་རས་ཟླ་བ་འདྲ་དེ་ནོར་བཟང་གིས་མཐོང་སྟེ། །དེ་ལ་ཆགས་པའི་འདོད་པ་སྟེག་ཚོལ་ལས་བྱུང་བའི། །འདོད་ཆགས་མདའ་ཡིས་དེ་ཡི་སེམས་ལ་ཕོ་ག། །།འདུལ་བ་གཞི། བམ་པོ་<line/>
ཞེ་ལྔ་པ། དེ་ནས་རྒྱལ་བུ་ནོར་བཟང་གིས་ཡིད་འཕྲོག་མ་དེ་ཁྲིད་དེ་གླང་པོའི་ཁྱིམ་གྱི་གྲོང་ཁྱེར་དུ་སོང་ནས། རྔོན་པ་དེ་ལ་ཡང་གྲོང་ཁྱེར་མཆོག་གཅིག་བྱིན་ནོ། །དེ་ནས་གཞོན་ནུ་ནོར་བཟང་ཡིད་<line/>
</page>
<page index="705" id="353B">འཕྲོག་མ་དང་ལྷན་ཅིག་སྟེང་གི་ཁང་བཟང་གི་གཞིར་དོང་ནས་ལྷན་ཅིག་ཏུ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད། ཡིད་འཕྲོག་མའི་གཟུགས་དང༌། ན་ཚོད་དང༌། བསྙེན་བཀུར་<line/>
བརྒྱ་ཕྲག་དུ་མའི་ཡོན་ཏན་གྱིས་གཞོན་ནུ་ནོར་བཟང་གི་སེམས་ཇི་ལྟར་དེ་དང་སྐད་ཅིག་ཀྱང་འབྲལ་མི་ཕོད་པ་དེ་ལྟར་འཕྲོག་གོ། ཇི་ཙམ་དུས་གཞན་ཞིག་ན། བྲམ་ཟེ་གཉིས་ཤིག་ལྗོངས་རྒྱུ་ཞིང་<line/>
འོངས་པ་ལས། དེ་ལས་གཅིག་ནི། རྒྱལ་པོ་ལ་རྟེན་བཅས་སོ། །གཉིས་པ་ནི། གཞོན་ནུ་ནོར་བཟང་ལའོ། །རྒྱལ་པོ་ལ་བརྟེན་བཅས་པ་གང་ཡིན་པ་དེ་ནི། རྒྱལ་པོས་མདུན་ན་འདོན་དུ་བཅུག་<line/>
སྟེ། ལོངས་སྤྱོད་ཀྱི་སྐལ་བ་ཡང་བྱིན་ནོ། །གཞོན་ནུ་ནོར་བཟང་གི་གང་ཡིན་པ་དེ་ལ་ནི། དེས་ལོངས་སྤྱོད་ཀྱི་སྐལ་བ་ཙམ་ཞིག་བྱིན་པ་དང༌། སྨྲས་པ། གཞོན་ནུ་གང་གི་ཚེ་ཡབ་འདས་ནས་ཁྱོད་<line/>
རྒྱལ་པོར་བཅུག་པ་དེའི་ཚེ། བདག་ལ་ཅི་ཞིག་བགྱི། གཞོན་ནུ་ནོར་བཟང་གིས་སྨྲས་པ། ཇི་ལྟར་ཁྱོད་ཀྱི་གྲོགས་པོ་བྲམ་ཟེ། ངའི་ཡབ་ཀྱིས་མདུན་ན་འདོན་དུ་བཅུག་པ་དེ་བཞིན་དུ། ཁྱོད་ཀྱང་<line/>
ངའི་མདུན་ན་འདོན་དུ་གཞུག་གོ། ཞེས་བྱ་བའི་གཏམ་དེ་གཅིག་ནས་གཅིག་ཏུ་བརྒྱུད་དེ། བྲམ་ཟེ་མདུན་ན་འདོན་དེས་ཐོས་ནས། དེ་འདི་སྙམ་དུ་སེམས་ཏེ། ངས་ཅི་ནས་གཞོན་ནུ་ཉིད་ཀྱིས་<line/>
ཀྱང་རྒྱལ་སྲིད་མི་ཐོབ་པ་དེ་ལྟར་བྱ་ན། མདུན་ན་འདོན་དུ་གཞུག་པ་ལྟ་སྨོས་ཀྱང་ཅི་དགོས་སྙམ་མོ། །ཇི་ཙམ་དུས་གཞན་ཞིག་ན་རྒྱལ་པོ་དེའི་ཡུལ་དུ་རི་བོར་པ་ཞིག་བསྔོ་བར་གྱུར་ནས། རྒྱལ་པོས་དེ་<line/>
</page>
<page index="706" id="354A">༄༅། །འབེབས་སུ་དམག་ཁ་ཆེན་ཞིག་བཏང་བ་ལས་དེ་བཅོམ། རྣམ་པར་བཅོམ་སྟེ་ཕམ་པར་བྱས་ནས་སླར་ལོག་གོ །དེ་བཞིན་དུ་ཁ་ཆེ་བདུན་གྱི་བར་བཏང་བ་ལས། དེ་རྣམས་ཀྱང་<line/>
བཅོམ། རྣམ་པར་བཅོམ་སྟེ་ཕམ་པར་བྱས་ནས་སླར་ལྷགས་སོ། །རྒྱལ་པོ་ལ་བློན་པོ་རྣམས་ཀྱིས་གསོལ་པ། ལྷ། ཅིའི་སླད་དུ་རང་གི་དཔུང་ཉམས་ཤིང་གཞན་གྱི་མཐུ་སྐྱེད་པར་མཛད། གང་<line/>
ཡང་ལྷའི་ཡུལ་ན་མཚོན་གྱིས་འཚོ་བ་ཇི་སྙེད་མཆིས་པ་ཐམས་ཅད་དགུག་ཏུ་གསོལ། བྲམ་ཟེ་མདུན་ན་འདོན་གྱིས་བསམ་པ། གཞོན་ནུ་ནོར་བཟང་གསད་པའི་ཐབས་བྱ་བའི་དུས་ནི། འདི་<line/>
ཡིན་ནོ། །སྙམ་ནས། དེ་ནས་རྒྱལ་པོ་ལ་གསོལ་པ། ལྷ་དེ་ལྟ་བུས་ནི། དབབ་པར་རྔོ་མི་ཐོགས་སོ། །རྒྱལ་པོས་སྨྲས་པ། ཇི་ལྟར་བྱ། ང་ཉིད་ཁོ་ན་འགྲོའམ། མདུན་ན་འདོན་གྱིས་<line/>
སྨྲས་པ། ཅིའི་སླད་དུ་ལྷ་ཉིད་གཤེགས། གཞོན་ནུ་ནོར་བཟང་འདི་ནི། དར་ལ་བབ་ཅིང་མཐུ་རྩལ་སྙེམས་པ་དང་ལྡན་པ་ལགས་པས། དམག་འདི་རྣམས་དང་ལྷན་ཅིག་ཏུ་དགྱེར་<line/>
གསོལ། རྒྱལ་པོས་སྨྲས་པ། དེ་བཞིན་དུ་བྱའོ། །ཞེས། དེ་ནས་རྒྱལ་པོས་གཞོན་ནུ་བཀུག་ནས་བསྒོ་བ། གཞོན་ནུ། དམག་དང་ལྷན་ཅིག་ཏུ་དེངས་ལ་རི་བོར་རྣམས་ཕོབ་ཅིག་<line/>
ལྷ་བཀའ་བཞིན་འཚལ་ཞེས་གཞོན་ནུ་ནོར་བཟང་གིས་རྒྱལ་པོ་ལས་མཉན་ནས་བཙུན་མོ་རྣམས་ཀྱི་གན་དུ་སོང་སྟེ། ཡིད་འཕྲོག་མ་མཐོང་བ་དང༌། དེས་ཐམས་ཅད་བརྗེད་པར་གྱུར་<line/>
</page>
<page index="707" id="354B">ཏོ། །དེ་ནས་ཡང་རྒྱལ་པོས་བསྒོ་བ་དང༌། ཡང༌། དེ་མཐོང་མ་ཐག་ཏུ་ཐམས་ཅད་བརྗེད་པར་གྱུར་ཏོ། །དེ་ནས་མདུན་ན་འདོན་གྱིས་རྒྱལ་པོ་ལ་སྨྲས་པ། ལྷ། གཞོན་ནུ་ནོར་བཟང་ནི། ཡིད་<line/>
འཕྲོག་མ་ལ་ལྷག་པར་ཆགས་པས་མཆི་བར་རྔོ་མི་ཐོགས་ཀྱི། དམག་བསྡོགས་ལ་གཞོན་ནུ་བཙུན་མོ་རྣམས་ཀྱི་ནང་ནས་བྱུང་བ་དང༌། ཅི་ནས་ཀྱང་ཡིད་འཕྲོག་མའི་དྲུང་དུ་མི་མཆི་བར་<line/>
ཐལ་བྱུང་གཏང་བར་བགྱིའོ། །རྒྱལ་པོས་བློན་པོ་རྣམས་ལ་སྨྲས་པ། ཤེས་ལྡན་དག །དཔུང་གི་ཚོགས་སྟ་གོན་གྱིས་ཤིག །བློན་པོ་རྣམས་ཀྱི་རྒྱལ་པོ་ལས་མཉན་ནས། དཔུང་<line/>
གི་ཚོགས་གླང་པོ་ཆེ་དང༌། རྟ་དང༌། ཤིང་རྟ་དང༌། དཔུང་བུ་ཆུང་ཕུན་སུམ་ཚོགས་པ། འཚོག་ཆས་གོ་མཚོན་རྣམ་པ་དུ་མ་དང་ལྡན་པ་དག་སྟ་གོན་བྱས་སོ། །དེ་ནས་གཞོན་ནུ་ཕྱིར་<line/>
བྱུང་བ་དང་བསྒོ་བ། གཞོན་ནུ་དཔུང་གི་ཚོགས་སྟ་གོན་བྱས་ཀྱི་སོང་ཞིག །དེས་སྨྲས་པ། ལྷ། ཡིད་འཕྲོག་མ་ལ་བལྟས་ཏེ་མཆི་བར་བགྱིད། རྒྱལ་པོས་སྨྲས་པ། གཞོན་ནུ་<line/>
ཐོགས་པར་འགྱུར་གྱི་མ་ལྟ་ཞིག །ཡབ། གལ་ཏེ་དེ་ལྟར་ན། མ་ལ་བལྟས་ཏེ་མཆིའོ། །གཞོན་ནུ་མ་ལ་ལྟོས་ཤིག །དེས་ཡིད་འཕྲོག་མའི་གཙུག་གི་ནོར་བུ་ཁྱེར་ནས། མའི་དྲུང་<line/>
དུ་སོང་སྟེ་རྐང་པ་གཉིས་ལ་གཏུགས་ཏེ་སྨྲས་པ། ཡུམ། བདག་རི་བོར་བ་རྣམས་འབེབས་སུ་མཆི་ལགས་ཀྱི། གཙུག་གི་ནོར་བུ་འདི། ཁྱོད་ཀྱིས་ཤིན་ཏུ་དབེན་པར་སྦོས་ལ། ཡིད་<line/>
</page>
<page index="708" id="355A">༄༅། །འཕྲོག་མ་འགུམ་པ་ལ་ཐུག་པ་མ་ལགས་པར་ཇི་ལྟར་གྱུར་ཀྱང་མ་སྩོལ་ཅིག །ཅེས་དེས་དེ་སྐད་མ་ལ་བསྒོས་ནས་མཆི་ཕྱག་བྱས་ཏེ། དམག་གི་དཔུང་གི་ཚོགས་དང༌།<line/>
རོལ་མོའི་སྒྲ་སྣ་ཚོགས་དང་ཆས་ཏེ་རིམ་གྱིས་ཡུལ་འདས་ནས། རི་བོར་བ་དེ་དང་ཧ་ཅང་མི་རིང་བ་ཞིག་ན་ཤིང་ལྗོན་པ་ཞིག་གི་དྲུང་དུ་བཏབ་སྟེ་འདུག་གོ །དེའི་ཚེ་རྒྱལ་པོ་ཆེན་པོ་རྣམ་ཐོས་<line/>
ཀྱི་བུ་འཁོར་གནོད་སྦྱིན་དུ་མ་དང༌། འཁོར་གནོད་སྦྱིན་བརྒྱ་ཕྲག་དུ་མ་དང་འཁོར་གནོད་སྦྱིན་སྟོང་ཕྲག་དུ་མ་དང༌། འཁོར་གནོད་སྦྱིན་བརྒྱ་སྟོང་ཕྲག་དུ་མ་དང་ལམ་དེ་ནས་གནོད་<line/>
སྦྱིན་རྣམས་ཀྱི་གནོད་སྦྱིན་གྱི་མདུན་སར་ཆས་སོ། །དེ་ལ་མ་དེ་ནས་ཆས་པ་ན། ནམ་མཁའི་ལམ་ལ་ཐོགས་པར་གྱུར་ནས། དེ་འདི་སྙམ་དུ་སེམས་ཏེ། བདག་གིས་ལམ་འདི་ནས་<line/>
ལན་མང་པོ་ཞིག་ཏུ་སོང་ན་བདག་གི་བཞོན་པ་ལན་འགའ་ཡང་ཐོགས་པར་མ་གྱུར་ན། གང་གིས་ན། དེ་ལྟར་ཐོགས་པ་འདི་ལྟ་རྒྱུ་ཅི་ཡོད་སྙམ་པ་ལས། དེས་གཞོན་ནུ་ནོར་བཟང་མཐོང་<line/>
ནས། དེ་འདི་སྙམ་དུ་སེམས་ཏེ། འདི་ནི། བསྐལ་པ་བཟང་པོའི་བྱང་ཆུབ་སེམས་དཔའ་ཡིན་ཏེ། དམག་ལ་ཆས་པས་ཉོན་མོངས་པར་འགྱུར་གྱི། འདིའི་གྲོགས་བྱས་ཏེ་རི་བོར་<line/>
པ་འདི་རྣམས་སྲོག་ཆགས་འགའ་ཡང་གནོད་པར་མི་འགྱུར་བར་དབབ་པོ། །སྙམ་དུ་བསམ་ནས་གནོད་སྦྱིན་གྱི་སྡེ་དཔོན་ཆེན་པོ་ལྔ་ལེན་ལ་སྨྲས་པ། ལྔ་ལེན་ཚུར་ཤོག །ཁྱོད་ཀྱིས་<line/>
</page>
<page index="709" id="355B">གཞོན་ནུ་ནོར་བཟང་རི་བོར་པ་རྣམས་དང་གཡུལ་མ་བཀྱེ་བར་སྲོག་ཆགས་འགའ་ལ་ཡང་གནོད་པར་མི་བྱ་བར་ཕོབས་ཅིག །གནོད་སྦྱིན་གྱི་སྡེ་དཔོན་ཆེན་པོ་ལྔ་ལེན་གྱིས། བཀའ་བཞིན་<line/>
འཚལ་ཞེས་རྒྱལ་པོ་ཆེན་པོ་རྣམ་ཐོས་ཀྱི་བུ་ལས་མཉན་ནས། ལྷའི་ཡན་ལག་བཞི་པའི་དཔུང་གི་ཚོགས་ཤིང་ཏ་ལའི་ཚད་ཙམ་གྱི་སྐྱེས་པ་དང༌། རིའི་ཚད་ཙམ་གྱི་གླང་པོ་ཆེ་དང༌། གླང་པོ་ཆེའི་<line/>
ཚད་ཙམ་གྱི་རྟ་དང༌། གཞལ་མེད་ཁང་གི་ཚད་ཙམ་གྱི་ཤིང་རྟ་རྣམས་སྤྲུལ་ཏོ། །དེ་ནས་རལ་གྲི་དང༌། ཐོ་བ་དང༌། མདའ་བོ་ཆེ་དང༌། མདུང་དང༌། འཁོར་ལོ་དང༌། མདུང་ཐུང་དང༌།<line/>
མདའ་དང༌། དགྲ་སྟ་ལ་སོགས་ཏེ། མཚོན་ཆའི་ཁྱད་པར་རྣམ་པ་སྣ་ཚོགས་དང༌། སིལ་དཀྲོལ་གྱི་སྒྲ་རྣམ་པ་སྣ་ཚོགས་འབྱིན་པས་འཇིགས་པ་ཆེན་པོ་སྟོན་ཅིང༌། ལྔ་ལེན་མཐུ་ཆེན་པོ་ཚོགས་<line/>
རྣམས་དང་རི་བོར་དུ་ཕྱིན་པ་དང༌། གླང་པོ་ཆེ་དང༌། རྟ་དང༌། ཤིང་རྟའི་སྒྲ་དང༌། སིལ་དཀྲོལ་གྱི་སྒྲ་སྣ་ཚོགས་དང༌། གནོད་སྦྱིན་རྣམས་ཀྱི་རང་བཞིན་གྱི་མཐུས། ར་བ་དག་རལ་<line/>
བར་གྱུར་ཏོ། །དེ་ནས་རི་བོར་ན་གནས་པ་དེ་རྣམས་ཀྱི་དཔུང་གི་ཚོགས་དེ་དག། ར་བ་དག་རལ་བ་མཐོང་ནས། མཆོག་ཏུ་ངོ་མཚར་སྐྱེས་ཏེ་དྲིས་པ། དཔུང་གི་ཚོགས་འདི་གང་ནས་འོངས། དེ་རྣམས་<line/>
ཀྱིས་སྨྲས་པ། མྱུར་དུ་སྒོ་ཕྱེ་ཞིག །གཞོན་ནུ་ནོར་བཟང་འདིའི་མཇུག་ནས་འོང་སྟེ། དཔུང་གི་ཚོགས་འདི་ནི། དེའི་ཡིན་ནོ། །གལ་ཏེ་མྱུར་དུ་མ་ཕྱེ་ན་ཐམས་ཅད་རྨེག་མེད་པར་འགྱུར་རོ། །དེ་རྣམས་<line/>
</page>
<page index="710" id="356A">༄༅། །ཀྱིས། བདག་ཅག་རྒྱལ་ལ་མི་ལྡོག་སྟེ། །གཞོན་ནུ་བློ་དང་ལྡན་ལ་མིན། །རྒྱལ་པོའི་ཞོ་ཤས་འཚོ་རྣམས་ཀྱིས། །བདག་ཅག་འཇིགས་ཤིང་སྐྲག་གྱུར་མེད། །ཅེས་<line/>
སྨྲས་ནས། དེ་རྣམས་ཀྱིས་སྒོ་ཕྱེ་སྟེ། དེ་ནས་རྒྱལ་མཚན་དང༌། བ་དན་བསྒྲེང་ནས། བུམ་པ་གང་བ་དང༌། རོལ་མོའི་སྒྲ་སྣ་ཚོགས་ཀྱིས་གཞོན་ནུ་ནོར་བཟང་བསུའོ། །དེས་ཀྱང་དབུགས་ཕྱུང་<line/>
ནས་དེ་རྣམས་བགྲང་བ་ལས་སྣ་བོ་བསྐོས་ཏེ་དཔྱ་ཐང་བཅད། གཏེའུ་ཡང་བཟུང་ངོ༌། །དེ་ནས་རི་བོར་པ་དེ་རྣམས་ཆམ་དུ་ཕབ་ནས། གཞོན་ནུ་ནོར་བཟང་སླར་ལོག་གོ། རྒྱལ་པོ་ནོར་ཅན་གྱིས་<line/>
དེ་ཉིད་ཀྱིས་ནུབ་མོ་རྨི་ལམ་ན་བྱ་རྒོད་ཅིག་འོངས་ཏེ། རྒྱལ་པོའི་ལྟོ་དྲལ་ནས་རྒྱུ་མ་གཟངས་ཏེ་གྲོང་ཁྱེར་དེ་ཐམས་ཅད་ཀྱི་མཐའ་བསྐོར་བ་དང༌། རིན་པོ་ཆེ་སྣ་བདུན་གྱི་ཁྱིམ་དུ་འོངས་པར་མཐོང་ནས།<line/>
དེ་ནས་རྒྱལ་པོ་འཇིགས་ཤིང་སྐྲག །མི་དགའ་ཞིང་སྤུ་ཟིང་ཞེས་བྱེད་ནས། མྱུར་བ་མྱུར་བར་ལངས་ཏེ་མལ་ཆེན་པོ་ལ་འདུག་ནས་ལག་པ་འགྲམ་པ་ལ་གཏད་དེ། གཞི་འདི་ལས་བདག་<line/>
རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་མི་འགྱུར་གྲང་སྙམ་ནས། སེམས་ཁོང་དུ་ཆུད་ཅིང་འདུག་པ་ལས། དེ་ནམ་ནངས་ནས། རྨི་ལམ་དེ་བྲམ་ཟེ་མདུན་ན་འདོན་ལ་སྨྲས་<line/>
པ་དང༌། དེས་བསམ་པ། ལྷས། རྨི་ལམ་དེ་ལྟ་བུ་མཐོང་བ་ནི། གདོན་མི་ཟ་བར་གཞོན་ནུས་རི་བོར་པ་རྣམས་ཕམ་པར་བྱས་ཀྱི། ལོག་པ་བཞིན་དུ་བསྟན་པར་བྱའོ། །སྙམ་ནས་སྨྲས་<line/>
</page>
<page index="711" id="356B">པ༑ ལྷ། ཁྱེད་ཀྱི་རྨི་ལམ་དུ་གཟིགས་པ་ནི། བཟང་པོ་མ་ལགས་ཏེ། གདོན་མི་འཚལ་བར་གཞི་འདི་ལས་ལྷའི་རྒྱལ་སྲིད་ལས་ཉམས་པའམ། སྐུ་ཚེའི་བར་ཆད་དུ་འགྱུར་ལགས་སོ། །འོན་ཀྱང་<line/>
འདི་ཟློག་པའི་ཐབས་མཆིས་ཏེ། དེ་ཡང་བྲམ་ཟེ་རྣམས་ཀྱི་གསང་ཚིག་ལས་མཐོང་ངོ༌། །ཟློག་པའི་ཐབས་དེ་ཅི་ཡིན། ལྷ། སྐྱེད་མོས་ཚལ་དུ་རྫིང་དབྱིབས་ལེགས་པ། ཚད་ལ་བབ་པ་བགྱིས་ལ། དེ་<line/>
ནས་རྡོ་ཐལ་གྱིས་བྱུགས་ཏེ་ལེགས་པར་བསྟར་ནས། རི་དྭགས་ཕྲ་མོ་རྣམས་ཀྱི་ཁྲག་གིས་བཀང་ལ། དེ་ནས་ལྷས་ཁྲུས་ལ་གཤེགས་པ་ན། རྫིང་དེ་ལ་ཐེམ་སྐས་གཅིག་ལས་འཇུག་པར་བགྱིའོ། །<line/>
གཅིག་ལས་ཞུགས་ནས་གཉིས་ལ་འཛེག་པར་བགྱིའོ། །གཉིས་པ་ལས་ཞུགས་ནས་གསུམ་པ་ལ་འཛེག་པར་བགྱིའོ། །གསུམ་པ་ལས་ཞུགས་ནས་བཞི་པ་ལ་འཛེག་པར་བགྱིའོ། །དེ་ནས་བྲམ་ཟེ་<line/>
རིག་བྱེད་དང༌། རིག་བྱེད་ཀྱི་ཡན་ལག་གི་ཕ་རོལ་ཏུ་ཕྱིན་པ་བཞིས་ལྷའི་ཞབས་ལྕེས་བལྡགས་ལ། མི་མ་ཡིན་པའི་ཚིལ་གྱི་བདུག་པས་བདུག་གོ། དེ་ལྟར་ན། ལྷའི་དངོས་སྡིག་འབྱང་ཞིང་ཡུན་<line/>
རིང་པོར་རྒྱལ་སྲིད་སྐྱོང་བར་འགྱུར་རོ། །རྒྱལ་པོས་སྨྲས་པ། དེ་དག་ཐམས་ཅད་ནི། ནུས་ན། འདི་ལྟར། མི་མ་ཡིན་པའི་ཚིལ་བུ་འདི་ནི། ཤིན་ཏུ་དཀོན་ནོ། །མདུན་ན་འདོན་གྱིས་སྨྲས་པ། །ལྷ།<line/>
མོད་པ་གང་ལགས་པ་དེ། དཀོན་ལགས་སམ། རྒྱལ་པོས་སྨྲས་པ། དེ་ཇི་ལྟ་བུ་ཞིག་ཡིན། མདུན་ན་འདོན་གྱིས་སྨྲས་པ། ལྷ། ཡིད་འཕྲོག་མ་འདི། མི་མ་ལགས་པ་མ་ལགས་སམ། རྒྱལ་པོས་སྨྲས་<line/>
</page>
<page index="712" id="357A">༄༅། །པ༑ མདུན་ན་འདོན། འདི་ལ་གཞོན་ནུའི་སྲོག་འདུག་གི་དེ་སྐད་མ་སྨྲ་ཞིག། དེས་སྨྲས་པ། ལྷ། ཁྱིམ་གྱི་ཕྱིར་ནི་འགའ་གཏང་སྟེ། །གྲོང་རྡལ་ཕྱིར་ནི་ཁྱིམ་གཏང་ངོ༌།།<line/>
ཡུལ་ལྗོངས་ཕྱིར་ནི་གྲོང་རྡལ་ཏེ། །བདག་གི་ཕྱིར་ནི་ས་གཏང་ངོ༌། །ཞེས་བགྱི་བ་མ་གསན་ཏམ། རྒྱལ་པོ་བདག་ཉིད་བརྟན་གྱུར་ནས། །གཞོན་ནུ་བློ་ལྡན་དེ་ལ་ནི། །གཞན་ཞིག་སྩལ་བར་སྤྱོད་གྲང་<line/>
གི །ཡིད་འཕྲོག་འདི་ནི་དགུམ་པར་མཛོད། །བདག་ཉིད་ལ་མངོན་པར་ཆགས་པ་ནི། མི་བྱེད་པ་ཅི་ཡང་མེད་པས། དེས་ཁས་བླངས་སོ། །དེ་ནས་མདུན་ན་འདོན་གྱིས་ཇི་སྐད་བསྟན་པ་<line/>
བཞིན་དུ་བྱ་བར་བརྩམས་ཏེ། རྫིང་བརྐོས་ནས་རྔོ་ཐལ་གྱིས་བྱུགས་ཤིང་ལེགས་པར་བསྟར་ནས། རི་དྭགས་ཕྲ་མོ་རྣམས་ཀྱི་ཁྲག་གསོག་པ་ལ་ཞུགས་སོ། །སྦྱོར་བ་དེ། ནོར་བཟང་<line/>
གི་བཙུན་མོའི་སྐྱེ་བོས་ཤེས་ནས། དེ་རྣམས་དགའ་བ་དང༌། ཡིད་བདེ་བ་སྐྱེས་ཏེ། བདག་ཅག་ལང་ཚོ་ལ་བབ་ཅིང༌། གཟུགས་ཕུན་སུམ་ཚོགས་པ་ཡིན་པས། ད་ནི། བདག་ཅག་<line/>
དང༌། གཞོན་ནུ་ནོར་བཟང་དུ་ཡོངས་སུ་དགའ་མགུར་སྤྱོད་པར་འགྱུར་རོ། །ཞེས་དེ་རྣམས་རབ་ཏུ་དགའ་བར་བྱེད་པ་དེ་དག། ཡིད་འཕྲོག་མས་མཐོང་ནས་དྲིས་པ། ཁྱེད་ཅག་ཅིའི་ཕྱིར་<line/>
ལྷག་པར་དགའ། ཇི་ཙམ་ན། གཞན་ཞིག་གིས་ཡིད་འཕྲོག་མ་ལ་ཇི་ལྟར་གྱུར་པ་རྒྱས་པར་སྨྲས་པ་དང༌། ཡིད་འཕྲོག་མ་སྡུག་བསྔལ་བ་དང༌། ཡིད་མི་བདེ་བ་སྐྱེས་ནས་གཞོན་ནུ་<line/>
</page>
<page index="713" id="357B">ནོར་བཟང་གི་མ་གང་ན་བ་དེར་སོང་སྟེ། རྐང་པ་གཉིས་ལ་གཏུགས་ནས་སྙིང་རྗེ་རྗེ་སྐད་དུ་སྒྲ་གཅོམ་ཆུང་ངུས་དོན་དེ་དལ་བུས་སྨྲས་པ་དང༌། དེས་སྨྲས་པ། གལ་ཏེ་དེ་ལྟར་ན། ལེགས་པར་རྟོགས་ཤིག།<line/>
བདག་གིས་ཀྱང་བརྟག་གོ། ཡིད་འཕྲོག་མས་བརྟགས་ནས་ཡང་སྨྲས་པ་དང༌། དེས་བརྟགས་ན་ཡང་བདེན་པར་མཐོང་ནས། དེ་ནས་དེས་གཙུག་གི་ནོར་བུ་དེ་དང་གོས་ཤིག། ཡིད་འཕྲོག་མ་<line/>
ལ་བྱིན་ནས་སྨྲས་པ། བུ་མོ་ཁྱོད་དུས་ལ་མ་བབ་པར་མ་འགྲོ་ཞིག། དེ་ལྟར་ན། ཁོ་མོ་ལ་ཁམ་མཆུ་འབྱུང་བར་མི་འགྱུར་རོ་།དེ་ནས་རྒྱལ་པོ་ཇི་སྐད་བསྟན་པའི་རིམ་པ་བཞིན་དུ་ཁྲུས་ལ་<line/>
ཆས་ཏེ་ཁྲག་གིས་གང་བའི་རྫིང་བུར་ཞུགས་ནས་བྱུང་བ་དང༌། དེ་ནས་དེའི་རྐང་པ་གཉིས་ལ་བྲམ་ཟེ་རྣམས་ཀྱི་ལྕེས་བལྡགས་སོ། །ཇི་ཙམ་ན། མིའམ་ཅི་མོ་ཁྲིད་དེ་ཤོག་ཅིག་ཅེས་བསྒོ་བ་དང༌།<line/>
དེ་མ་ཐག་ཁོ་ནར་ཡིད་འཕྲོག་མ་ནམ་མཁའ་ལ་འཕགས་ཏེ་ཚིགས་སུ་བཅད་དེ་སྨྲས་པ། བདག་ནི་རེག་དང་འཕྲད་པ་དང༌། །བདག་ནི་བགད་དང་བརྩེས་པ་ལས། །བལ་གླང་མོ་བཏགས་ཐར་པ་ལྟར།།<line/>
ད་ནི་བདག་མོ་འགྲོ་བར་བྱ། །རྒྱལ་པོས་ཀྱང་ནམ་མཁའི་ལམ་ནས་འགྲོ་བ་མཐོང་ནས། དེ་སྐྲག་སྟེ་མདུན་ན་འདོན་ལ་སྨྲས་པ། གང་གི་ཕྱིར་འབད་པར་བྱ་བ་དེ་མ་གྲུབ་པར། མིའམ་ཅི་ཡིད་འཕྲོག་<line/>
མ་བྲོས་སོ། །མདུན་ན་འདོན་གྱིས་སྨྲས་པ། ལྷ། ད་ནི། དོན་གྲུབ་སྟེ། དངོས་སྡིག་དང་བྲལ་ལགས་སོ། །དེ་ནས་ཡིད་འཕྲོག་ནམ་མཁའི་ལམ་ལས་འགྲོ་བ་ན། འདི་སྙམ་དུ་སེམས་ཏེ། གང་ཡང་<line/>
</page>
<page index="714" id="358A">༄༅། །བདག་གནས་སྐབས་འདི་ཐོབ་པ་དེ་ནི། དྲང་སྲོང་དེས་བསྟན་པ་ལས་གྱུར་གྱི། གལ་ཏེ་དེས་མ་བསྟན་ན་ནི། བདག་གཟུང་ཞིང་འགྲོ་བར་མི་འགྱུར་བ་ཞིག །དེ་ལྟ་བས་<line/>
ན། རེ་ཞིག་དྲང་སྲོང་དེའི་དྲུང་དུ་འགྲོའོ། །སྙམ་ནས། དེ་དེའི་བསྟི་གནས་སུ་སོང་ནས་རྐང་པ་གཉིས་ལ་ཕྱག་བྱས་ནས་དྲང་སྲོང་ལ་སྨྲས་པ། དྲང་སྲོང་ཆེན་པོ་ཁྱོད་ཀྱིས་བསྟན་པས། བདག་བཟུང་<line/>
སྟེ་མཆིས་ནས། མིའི་རེག་པ་རྣམས་ཐོབ་ཅིང་སྲོག་གི་བར་ཆད་དུ་ཅུང་ཞིག་གིས་མ་གྱུར་ཏོ་།དེ་བས་གསོལ་བ་ནི། གལ་ཏེ་བརྒྱ་ཞིག་ལ་གཞོན་ནུ་ནོར་བཟང་བདག་ཚོལ་ཞིང་མཆིས་ན། དེ་ལ་<line/>
བདག་གི་སོར་གདུབ་སྩོལ་ལ། འདི་སྐད་ཀྱང་གསུང་བའི་རིགས་སོ། །གཞོན་ནུ། ལམ་ཡང་བགྲོད་པར་དཀའ་སྟེ། ཉོན་མོངས་པར་འགྱུར་གྱི་སླར་བཞུད་ཅིག །གལ་ཏེ་བཟློག་ཀྱང་མཆིས་<line/>
སུ་མ་བཏུབ་ན། དེ་ལ་ལམ་བསྟན་པའི་རིགས་ཀྱི། གཞོན་ནུ་ཡིད་འཕྲོག་མས་བསྟན་པ། བྱང་ཕྱོགས་ལོགས་ན་རི་ནག་པོ་གསུམ་མཆིས་སོ། །དེ་དག་བརྒལ་བའི་ཕ་རོལ་ན་ཡང་གསུམ་མོ། །<line/>
དེ་དག་བརྒལ་བའི་ཕ་རོལ་ན་ཡང་གསུམ་མཆིས་སོ། །དེ་དག་བརྒལ་བ་དང༌། རིའི་རྒྱལ་པོ་གངས་ཅན་མཆིས་སོ། །དེའི་བྱང་ཕྱོགས་ན་ནི། རི་བོ་ཕུར་པའི་རྩེ་མཆིས་སོ། །དེ་ནས་ལམ་ཆུ་སྒྲ་<line/>
ཅན་དང༌། སེང་ལྡེང་ཅན་དང༌། རྒྱུད་གཅིག་པ་དང༌། རྡོ་རྗེ་ཅན་དང༌། འདོད་རྒུར་སྒྱུར་བའི་གཟུགས་ཅན་དང༌། ཕུར་བའི་དབྱིབས་དང༌། ས་སྲུང་བུའི་དབྱིབས་དང༌། མི་གཡོ་བ་དང༌། རབ་<line/>
</page>
<page index="715" id="358B">གྲོལ་ཏེ། རི་བོ་དེ་དག་ཁྱོད་ཀྱིས་རྒོལ་ཅིག །དེ་ལ་རི་བོ་སེང་ལྡེང་ཅན་དང༌། རྒྱུད་གཅིག་པ་དང༌། ཕུར་པའི་དབྱིབས་ལ་ནི། ཕུག་ནས་འཇུག །རྡོ་རྗེ་ཅན་ལ་ནི། བྱའི་རྒྱལ་པོས་འཇུག་སྟེ། ཐབས་<line/>
འདི་དག་གིས་རི་བོ་དེ་རྣམས་བརྒལ་བར་བགྱིའོ། །འཁྲུལ་འཁོར་ར་གདོང་ཅན་དང༌། ལུག་ལྟ་བུ་དང༌། སྐྱེས་བུ་སྲིན་པོ་སེར་སྐྱའི་གཟུགས་ཅན་དག་ཀྱང་གཞོམ་པར་བགྱིའོ། །ཕུག་ན་སྦྲུལ་ཁ་<line/>
ཆུའི་རྒྱུན་ཆེན་པོའི་ཤུགས་ཀྱིས་རྒྱུག་པ་ཞིག་མཆིས་ཏེ། དེ་ནི། ཞོ་ཤས་གཞོམ་པར་བགྱིའོ། །གང་ན་སྦྲུལ་ནི་ནག་པོ་ཞིག །ཕུག་ན་ཕྱེད་འདུག་མཐོང་ནས་ནི། །བདག་གི་སླད་དུ་གཞུ་<line/>
བརྡུངས་ལ། །མདའ་ཡིས་བསྣུན་ཏེ་གསད་པར་གྱིས། །གང་ནས་ལུག་གཉིས་ཕན་ཚུན་ནས། །རྡུང་བར་བྱེད་པ་མཐོང་ན་ནི། །དེ་གཉིས་རྭ་རེ་བཅག་མཛོད་དང༌། །ལམ་ནི་རྙེད་པར་འགྱུར་<line/>
ལགས་སོ། །འཇིགས་པ་ཆེ་སྐྱེད་མཚོན་ཐོགས་པའི། །ལྕགས་ཀྱི་སྐྱེས་པ་གཉིས་མཐོང་ན། །དེ་གཉིས་ལས་ནི་གཅིག་བརྡེགས་དང༌། །ལམ་ནི་རྙེད་པར་འགྱུར་ལགས་སོ། །སྲིན་མོ་<line/>
ལྕགས་ཀྱི་མཆུ་ཅན་ཞིག །ཁ་འཛུམ་གདངས་པར་བགྱིད་གཟིགས་ན། །དེ་ཚེ་དེ་ཡི་དཔྲལ་བ་ལ། །ཕུར་པ་དག་གིས་གདབ་པར་མཛོད། །དེ་བཞིན་ཁྲོན་པ་ཀློང་དྲག་འཁྱིལ། །དྲུག་ཅུའི་ཁྲུ་<line/>
ཅན་ལ་ཁྱོད་མཆོངས། །སྐྲ་མིག་སེང་གེའི་ལྟར་སེར་ཞིང༌། །མི་བཟད་བསྙེན་པར་དཀའ་བ་ཡི། །གནོད་སྦྱིན་དང་ནི་སྲིན་པོ་དང༌། །གཞུ་བཀང་སྟེ་ནི་གསད་མཛོད་ལ། །ཆུ་སྲིན་འཛིན་<line/>
</page>
<page index="716" id="359A">༄༅། །ཁྲིས་གང་བ་ཡི། །ཆུ་བོ་མང་པོ་བརྒལ་མཛོད་ཅིག། ནང་གི་ཕྱེ་མ་ལེབ་གདུངས་དང༌། །སྣ་ཚོགས་དུད་མོ་རྒོད་པ་དང༌། །སྦྲུལ་ཅན་འོད་མ་ཅན་གྱི་ཀླུང༌། །ནང་ག་ན་ནི་སྲིན་<line/>
མོ་ཁྲོ། །ཕྱེ་མ་ལེབ་ན་མི་མ་ཡིན། །གདུངས་པ་ན་ནི་འཛིན་ཁྲི་མང༌། །སྣ་ཚོགས་ཅན་ན་འདོད་རྒྱུར་གཟུགས། །དུད་མོར་མའི་མ་ཅི་ཡི་བྲན། །རྒོད་པ་ན་ནི་མིའམ་ཅིའི། མནའ་མ་སྦྲུལ་མང་<line/>
སྦྲུལ་ཅན་ན། །འོད་མ་ཅན་ཀླུང་ཤལ་མ་ཡི། །ནང་ག་ལ་ནི་བརྟན་པར་བྱ། །ཕྱེ་མ་ལེབ་ལ་བརྟུལ་ཕོད་བྱ། །གདུངས་པར་འཛིན་ཁྲི་ཁ་བཅིང་ངོ༌། །སྣ་ཚོགས་ཅན་དུ་ཀླུ་སྣ་ཚོགས། །དུད་<line/>
མོ་ཅན་དུ་ཡིད་བདེ་བས། །རྒོད་བྱེད་དུ་ནི་མི་སྨྲ་བའི། །སྦྱོར་བས་ཀུན་ཏུ་རྒལ་བར་མཛོད། །སྦྲུལ་ཅན་དུ་ནི་སྦྲུལ་དུག་གི། སྔགས་ཀྱི་སྦྱོར་དང་འོད་མ་ཅན། །ཀླུང་དུ་མཚོན་རྣོན་གདབ་པ་<line/>
ཡི། །སྦྱོར་བས་ཀུན་ཏུ་རྒལ་བར་མཛོད། །ཆུ་བོ་རྣམས་བརྒལ་ནས་གཅན་པོའི་གནས་ན་གནོད་སྦྱིན་ལྔ་བརྒྱ་ཡོད་པ་དེ་རྣམས་ལ་སྲན་ཚུགས་ཏེ། གཞོམ་པར་མཛོད་ཅིག། དེ་ནས་ནི། མི་<line/>
འམ་ཅིའི་རྒྱལ་པོའི་ཕོ་བྲང་མཆིས་སོ། །ཞེས་གསུངས་ཤིག། དྲང་སྲོང་དེ་ལ་ཡིད་འཕྲོག་མས་དེ་སྐད་སྨྲས་ནས། རྐང་པ་གཉིས་ལ་མགོ་བོས་གཏུགས་ཏེ་དེ་ནས་སོང་ངོ༌། །ཇི་ཙམ་ན་<line/>
གཞོན་ནུ་ནོར་བཟང་གིས་རི་བོར་དེ་ཕབ་ནས་སྐྱེས་ཁྱེར་ཏེ། གླང་པོའི་གྲོང་ཁྱེར་དུ་འོངས་སོ། །ཞེས་རྒྱལ་པོས་ཐོས་ནས་མཆོག་ཏུ་དགའ་བ་སྐྱེས་སོ། །དེ་ནས་གཞོན་ནུ་ངལ་སོས་ནས།<line/>
</page>
<page index="717" id="359B">ཕའི་དྲུང་དུ་སོང་སྟེ་ཕྱག་བྱས་ནས་མདུན་དུ་འདུག་པ་དང༌། རྒྱལ་པོས་མཆོག་ཏུ་དགའ་བར་འགྱུར་བའི་གཏམ་བྱས་ནས་སྨྲས་པ། གཞོན་ནུ། ཁྱོད་བདེ་བར་འོང་སམ། ལྷ། ཁྱོད་ཀྱི་བཀའ་དྲིན་<line/>
གྱིས་རི་བོར་པ་ཕབ་སྟེ་གཏེའུ་བཟུང༌། སྣ་བོ་བསྐོས་ལགས་ཏེ། དཔྱ་དང་སྐྱེས་ཀྱང་འདི་དག་ལགས་ཀྱི། ཕྱག་མཛོད་དུ་གཞུག་ཏུ་གསོལ། རྒྱལ་པོས་སྨྲས་པ། བུ། ལེགས་པར་བྱས་ཀྱི་<line/>
བཞེས་སོ། །དེ་ནས་གཞོན་ནུས་ཕ་ལ་ཕྱག་བྱས་ནས་ཆས་པ་དང༌། རྒྱལ་པོས་སྨྲས་པ། གཞོན་ནུ་སྐྱེས་ལ་ལྷན་ཅིག་ཁོ་ནར་ལོངས་སྤྱད་ཀྱི་འདུག་ཅིག །ལྷ། བདག་གིས་ཡིད་འཕྲོག་མ་མ་<line/>
མཐོང་ནས་ཡུན་རིང་ཞིག་ལགས་པས་མཆིས་ལགས་སོ། །གཞོན་ནུ། དེང་འགྲོ་བ་བཤོལ་ལ། སང་སོང་ཞིག། དེ་གལ་གྱིས་འཆུ་ཞིང་འདི་སྐད་ཅེས་སྨྲས་སོ། །ཡབ། ངེས་པར་དེར་ཉིད་<line/>
བདག་མཆིས་ལགས་སོ། །རྒྱལ་པོ་ཅང་མི་སྨྲ་བར་འདུག་གོ །དེ་ནས་གཞོན་ནུ་རང་གི་ཁྱིམ་དུ་སོང་ན། བཙུན་མོའི་ཕོ་བྲང་གི་སྒོ་དཔལ་གྱིས་སྟོང་པར་མཐོང་ནས། དེ་སེམས་ཁོང་དུ་ཆུད་བཞིན་<line/>
དུ་ཞུགས་ན། ཡིད་འཕྲོག་མ་མ་མཐོང་ནས། སྙིང་སྟོར་ཏེ་ཕན་ཚུན་དུ་རྒྱུ་ཞིང༌། ཡིད་འཕྲོག་མ། ཡིད་འཕྲོག་མ་ཞེས་སྒྲ་ཕྱུང་ངོ༌། །ཇི་ཙམ་ན་བཙུན་མོ་རྣམས་ཚོགས་ནས། བཙུན་མོ་དེ་རྣམས་<line/>
གཏམ་རླུང་ལ་བསྐུར་བ་དང༌། དེའི་སྙིང་ལ་ཟུག་རྔུས་ཟུགས་པས། ཡང་ནས་ཡང་དུ་དྲིས་པས། དེ་རྣམས་ཀྱིས་ཇི་ལྟར་གྱུར་པ་སྨྲས་སོ། །དེ་མྱ་ངན་གྱིས་ཡིད་བློང་བར་གྱུར་ཏོ། །བུད་མེད་དེ་རྣམས་<line/>
</page>
<page index="718" id="360A">༄༅། །ཀྱིས་སྨྲས་པ། ལྷ། བཙུན་མོའི་འཁོར་འདི་ན་དེ་བས་བུད་མེད་ཤིན་ཏུ་ཁྱད་པར་དུ་འཕགས་པ་དག་མཆིས་ན། ཅིའི་སླད་དུ་ཐུགས་ངན་མཛད། དེས་ཕ་སྙིང་རྗེ་མེད་ཅིང་<line/>
བྱས་པ་ཆུད་གཟོན་པ་ཐོས་ནས། མའི་དྲུང་དུ་སོང་སྟེ་རྐང་པ་གཉིས་ལ་གཏུགས་ནས་སྨྲས་པ། ཡུམ། ཡིད་བཞིན་ཡོན་ཏན་ལྡན་གྱུར་ཅིང༌། །གཟུགས་མཛེས་ཕུན་སུམ་ཚོགས་པ་ཡི། །<line/>
ཡིད་འཕྲོག་མ་ནི་མི་གདའ་ན། །བདག་ཡིད་འཕྲོག་མ་གང་དུ་མཆིས། །ཡིད་ཀྱིས་རབ་ཏུ་རྒྱུག་སྙམ་ནའང༌། །བདག་གི་ཡིད་ནི་ཀུན་ཏུ་རྨོངས། །དེ་དང་བྲལ་བར་གྱུར་པ་ཡིས། །སྙིང་ནི་ཤིན་<line/>
ཏུ་གདུངས་པ་ཉིད། །བདག་གི་ཡིད་དུ་འོང་ཞིང་ཡིད་འཕྲོག་ལ། །ཡིད་དུ་འཐད་ཅིང་ཡིད་ལ་དགའ་བ་ཡི། །ཡིད་འཕྲོག་དང་བྲལ་བདག་ལུས་གདུངས་པ་ཡི། །བདག་གི་སྡུག་བསྔལ་འདི་<line/>
ནི་གང་ནས་མཆིས། །དེས་སྨྲས་པ། བུ། ཡིད་འཕྲོག་མ་སྡུག་བསྔལ་མི་བཟད་པ་ཉམ་ང་བར་གྱུར་ནས་ཁོ་མོས་བཏང་ངོ༌། །ཡུམ། ཇི་ལྟར་གྱུར། དེས་ཇི་ལྟར་གྱུར་པ་ཐམས་ཅད་རྒྱས་<line/>
པར་སྨྲས་པ་དང༌། དེས་ཕ་སྙིང་རྗེ་མེད་ཅིང་བྱས་པ་མི་གཟོབ་ཡིན་ནོ། །ཞེས་སྨྲས་ནས། ཡང་སྨྲས་པ། ཡུམ། གང་དུ་མཆིས། བཤུལ་ནི། གང་ནས། དེས་སྨྲས་པ། གང་དུ་<line/>
ཡིད་འཕྲོག་སོང་བ་ཡི། །ལམ་དེ་རི་དང་དྲང་སྲོང་དང༌། །སེང་གེ་དག་གིས་རྟག་བསྙེན་ཅིང༌། །ཆོས་ཀྱི་རྒྱལ་པོ་གནས་པ་ཡིན། །དེ་ཡིད་འཕྲོག་མ་དང་བྲལ་བའི་སྡུག་བསྔལ་གྱིས་མི་བཟད་<line/>
</page>
<page index="719" id="360B">བར་ཉམ་ཐག་ཅིང་སྙིང་རྗེ་རྗེ་སྐད་དུ་བླ་ཞིང་སྨྲེ་སྔགས་འདོན་པ། ཡིད་བཞིན་ཡོན་ཏན་ལྡན་གྱུར་པའི། །ཡིད་འཕྲོག་མ་ནི་མི་གདའ་ན། །ཞེས་བྱ་བ་ནས། བདག་གི་སྡུག་བསྔལ་འདི་ནི་གང་ནས་འོངས། །<line/>
ཞེས་བྱ་བའི་བར་གོང་མ་བཞིན་དུའོ། །དེ་ནས་མས་སྨྲས་པ། བུ། བཙུན་མོའི་འཁོར་འདི་ན་དེ་བས་ཆེས་ཁྱད་པར་དུ་འཕགས་པའི་བུད་མེད་དག་ཡོད་ན། ཅིའི་ཕྱིར་མྱ་ངན་བྱེད། གཞོན་ནུས་སྨྲས་པ།<line/>
ཡུམ། དེ་མ་རྙེད་པར་བདག་དགའ་བར་ག་ལ་འགྱུར། དེས་དེ་དབུགས་ཕྱུང་ཡང་འོན་ཀྱང་མྱ་ངན་གྱིས་གདུངས་ནས་དེའི་ཁུངས་ཚོལ་ཞིང་ཕན་ཚུན་དུ་བཙལ་བར་བརྩམས་ཏེ་དེའི་བློ་སྐྱེས་པ། གང་ཁོ་ན་<line/>
ལས་ཐོབ་པ་དེ་ཉིད་ལ་རེ་ཞིག་དྲིའོ། །སྙམ་ནས། དེས་རྔོན་པ་སྤང་ལེབ་ཅན་གྱི་དྲུང་དུ་སོང་སྟེ་དྲིས་པ། ཁྱོད་ཀྱིས་ཡིད་འཕྲོག་མ་གང་ནས་རྙེད། དེས་སྨྲས་པ། རི་བོ་ཆེ་གེ་མོའི་ངོས་ལ་དྲང་སྲོང་<line/>
ཞིག་གནས་ཏེ། དེའི་བསྟི་གནས་ན་ཚངས་པ་འདུ་བ་ཞེས་བགྱི་བའི་རྫིང་མཆིས་ཏེ། དེར་ཁྲུས་ལ་ཞུགས་པ་ལས། དྲང་སྲོང་གིས་བསྟན་ནས་རྙེད་དོ། །དེས་བསམ་པ། དེ་ནི། དྲང་སྲོང་<line/>
གི་དྲུང་དུ་སོང་དང་དེ་ལས་ཁུངས་ཕྱིན་པར་འགྱུར་རོ། །སྙམ་མོ། །རྒྱལ་པོས་གཞོན་ནུ་ཡིད་འཕྲོག་མ་དང་བྲལ་བས་ཤིན་ཏུ་ཡིད་བློང་བའི་གཏམ་དེ་ཐོས་སོ། །དེ་ནས་རྒྱལ་པོས་སྨྲས་པ། གཞོན་ནུ་<line/>
ཁྱོད་ཡིད་བློང་དུ་ཅི་ཡོད། ད་ནི། དེ་བས་ཁྱད་པར་དུ་འཕགས་པའི་ཆུང་མ་སྦྱིན་ནོ། །དེས་སྨྲས་པ། ཡབ། བདག་ནི། དེ་མ་ལགས་པའི་མཆིས་བྲང་གི་འཁོར་དང་མཆིས་པར་རྔོ་མི་ཐོགས་ལགས་<line/>
</page>
<page index="720" id="361A">༄༅། །སོ༑ ༑རྒྱལ་པོས་དེ་ལ་ལན་དུ་མ་སྨྲས་ཀྱང་མ་བཟློག་གོ །དེ་ནས་རྒྱལ་པོས་གྲོང་ཁྱེར་གྱི་སྒོ་དང༌། ར་བའི་ཁར་ཅི་ནས་ཀྱང་གཞོན་ནུ་ཕྱིར་མི་འཆོར་བར་བྱ་བའི་ཕྱིར་སྐྱེས་བུ་<line/>
སྲུང་མ་དག་བཀོད་དོ། །དེ་ནས་གཞོན་ནུ་ནི། །མཚན་ཐོག་ཐག་མི་ཉལ་བར་གྱུར་ཏོ། །ལྔ་པོ་འདི་དག་ནི། མཚན་མོ་ཅུང་ཟད་ཉལ་གྱི། ཕལ་ཆེར་མི་ཉལ་ཏེ། ལྔ་གང་ཞེ་ན། སྐྱེས་པ་བུད་མེད་<line/>
ལ་ཆགས་པས་སེམས་བཅིངས་པ་དང༌། བུད་མེད་སྐྱེས་པ་ལ་ཆགས་པ་དང༌། སྲོག་ཆགས་ངུར་པ་དང༌། ཆོམ་རྐུན་པའི་ར་བགོ་དང༌། དགེ་སློང་བརྩོན་འགྲུས་བརྩམས་པ་ཡིན་ནོ། །ཞེས་<line/>
གསུངས་སོ། །དེ་ནས་གཞོན་ནུ་འདི་སྙམ་དུ་སེམས་ཏེ། གལ་ཏེ་བདག་སྒོ་ནས་སོང་ན་རྒྱལ་པོའི་སྒོ་སྲུང་གི་སྲུང་མ་གཏུམ་པོ་དག་ཡོད་དེ། དེ་རྣམས་ཀྱིས་བདག་ཆད་བས་གཅོད་པའམ། སྲོག་<line/>
དང་བྲལ་བར་བྱེད་པར་འགྱུར་གྱི། ཅི་ནས་ཀྱང་མ་ལ་བདག་སྲུང་མ་མེད་པའི་ལམ་ནས་འགྲོའོ། །སྙམ་ནས། དེ་མཚན་མོ་ལངས་ཏེ། ཨུཏྤ་ལ་སྔོན་པོའི་ཕྲེང་བས་མགོ་བོ་བཅིངས་པའི་ཕྲེང་བ་<line/>
རྒྱལ་མཚན་ལ་བརྟགས་ནས། གང་ན་སྲུང་མའི་མི་མེད་པ་དེ་ནས་བབས་པ་ན་ཟླ་བ་ཤར་ཏོ། །དེ་ནས་དེས་ཟླ་བ་ལ་བལྟས་ནས་ཡིད་འཕྲོག་མ་དང་བྲལ་བའི་སྨྲེ་སྔགས་འདི་ལྟ་བུ་དག་འདོན་པར་བྱེད་<line/>
དེ༑ ཟླ་ཉ་རྒྱུ་སྐར་རྒྱལ་པོ་མཚན་མོ་གསལ་མཛད་ཀྱེ། །ཁྱོད་ནི་སྣར་མའི་མིག་ཏུ་སྡུག་པ་དེད་དཔོན་བཟང༌། །ཅིག་བདག་གི་སྡུག་པ་ཨུཏྤལ་ལྟ་བུའི་མིག །ཡིད་འཕྲོག་ཅེས་བགྱི་ཁྱོད་ཀྱིས་ས་སྟེང་<line/>
</page>
<page index="721" id="361B">གཟིགས་ལགས་སམ། ཞེས་སྨྲས་ནས། སྔོན་གྱི་དགའ་པ་ཉམས་སུ་མྱོང་བ་དྲན་ཞིང་སོང་བ་ལས། རི་དྭགས་མོ་ཞིག་མཐོང་ནས་དེ་ལ་ཡང་སྨྲས་པ། ཀྱེ་མ་རི་དྭགས་མོ་ཁྱོད་རྩྭ་ཆུ་ལོ་མ་ཟ། ཁྱོད་ནི་<line/>
ལེགས་འགྱུར་བ་དེར་སྤྱོད་བདག་ནི་རྔོན་པ་མིན། །རི་དྭགས་མོ་ལྟར་མིག་དཀྱུས་རིང་བས་གཟུགས་བཟང་བ། །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །དེ་དེ་ནས་སོང་སྟེ་ཕྱོགས་<line/>
གཞན་ཞིག་ཏུ་ཕྱིན་པ་དང༌། ཚལ་མེ་ཏོག་དང༌། འབྲས་བུ་མཛེས་པར་བྱས་པའི་སྙིང་པོ་ལ་བུང་བ་དག་ལོངས་སྤྱོད་པ་མཐོང་ནས། དེ་ནས་བུང་བ་ཞིག་ལ་སྨྲས་པ། སྦྲང་རྩིའི་བུང་བ་རི་བོ་མཐོན་མཐིང་<line/>
ལྟ་བུའི་མཆོག །སྨྱུག་མའི་སྦུབས་དང་པདྨ་དག་ལ་གནས་འཆའ་བ། །སྐྲ་ཡི་ཚོགས་རིང་ཁ་དོག་བུང་བ་ལྟར་གནག་པ། །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །ཕྱོགས་དེ་ནས་<line/>
ཀྱང་སོང་བ་དང༌། སྦྲུལ་ཞིག་མཐོང་ངོ༌། །མཐོང་ནས་ཀྱང་སྨྲས་པ། ཀྱེ་མའི་སྦྲུལ་ནག་ཤིང་ལོ་ལྟ་བུར་ལྕེ་གཡོ་ཞིང༌། །མིག་དང་ཁ་ཡི་ནང་ནས་དུད་པའི་ཚོགས་འབྱིན་པ། །ཁྱོད་ཀྱི་གདུག་པའི་མེ་དང་<line/>
འདོད་ཆགས་མེར་མི་མཚུངས། །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །དེ་ནས་ཀྱང་ཕྱོགས་གཞན་ཞིག་ཏུ་སོན་པ་དང༌། ཚལ་གཞན་ཞིག་ན་ཁུ་བྱུག་སྒྲ་འབྱིན་པ་ཞིག་མཐོང་ངོ༌། །<line/>
མཐོང་ནས་ཀྱང་ཁུ་བྱུག་དེ་ལ་ཡང་སྨྲས་པ། ཀྱེ་མ་ཁུ་བྱུག་ཚལ་མཆོག་ལྗོན་ཤིང་ལ་གནས་པ། །འདབ་ཆགས་ཚོགས་ཀྱི་རྒྱལ་པོ་བུད་མེད་ཡིད་འཕྲོག་པ། །ཨུཏྤལ་སྔོན་པོ་ལྟ་བུར་དྲི་མེད་མཛེས་<line/>
</page>
<page index="722" id="362A">༄༅། །པའི་མིག །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །ཕྱོགས་དེ་ནས་ཀྱང་སོང་བ་དང༌། ཤིང་མྱ་ངན་འཚང་བྱ་བ་མེ་ཏོག་ཐམས་ཅད་རྒྱས་པ་ཞིག་མཐོང་<line/>
ནས། མིང་གི་རྣམ་གྲངས་བཀྲ་ཤིས་ཞེས་བརྗོད་པ། །ལྗོན་པ་རྣམས་ཀྱི་རྒྱལ་པོ་ཆེར་གྱུར་པ། །ཡིད་འཕྲོག་མྱ་ངན་གྱིས་ནི་བློང་བ་བདག །ཐལ་མོ་སྦྱར་ན་ཁྱོད་ཀྱིས་མྱ་ངན་སོལ། །དེ་དེ་<line/>
ལྟར་ཡིད་བློང་ཞིང་རིམ་གྱིས་དྲང་སྲོང་དེའི་བསྟི་གནས་སུ་ཕྱིན་ནས། །དེས་དྲང་སྲོང་དེ་ལ་དུལ་བ་དང་བཅས་པས་ཕྱག་བྱས་ནས་སྨྲས་པ། བཟོད་འཕགས་གོས་སུ་ཤིང་ཤུན་དང་ནི་གཡང་གཞི་<line/>
མནབས། ༑རྩ་བ་མྱུ་གུ་སྐྱུ་རུ་བིལ་བ་ཀ་བདེ་གསོལ། །དྲང་སྲོང་མགོས་བཏུད་ཕྱག་འཚལ་བདག་གི་ཡིད་འཕྲོག་མ། །ཁྱོད་ཀྱིས་གཟིགས་སམ་ཁྱོད་ནི་བདག་ལ་མྱུར་དུ་གསུངས། །དེ་ནས་<line/>
དྲང་སྲོང་དེས་གཞོན་ནུ་ནོར་བཟང་ལ། བྱོན་པ་ལེགས་ཞེས་བྱ་བ་དང༌། སྟན་བཏིང་བྱ་བ་ལ་སོགས་པ་སྔར་བྱ་བས་ཡང་དག་པར་དགའ་བ་བྱས་ནས་སྨྲས་པ། སྨིན་མ་འཛར་བའི་སྨིན་ཚུགས་མཐོན་<line/>
མཐིང་བཞིན་ལེགས་མཐོང་ན་དགའ་བའི་གཟུགས་འཆང་བ། །བཞིན་རས་ཟླ་བ་ཉ་འདྲ་ཨུཏྤལ་སྔོན་པོ་ལྟ་བུའི་མིག་དེ་བདག་གིས་མཐོང༌། །དཔོན་ཁྱོད་བག་བརྐྱང་བཞུགས་ཏེ་རྩ་བ་འབྲས་བུ་སྣ་<line/>
ཚོགས་གསོལ་བར་མཛོད་ཅིག་དང༌། །སླད་ཀྱིས་བདེ་བླག་འབྱོན་འགྱུར་འདི་ལ་བདག་གི་ཡིད་ལ་ཐེ་ཚོམ་ཡོང་མ་མཆིས། །སྨིན་མ་བཟང་མོས་འདི་སྐད་ཚིག་སྨྲས་ཏེ། །གཞོན་ནུ་ཁྱོད་ལ་སྲེད་<line/>
</page>
<page index="723" id="362B">པས་བདག་མི་བདེ། །ནགས་ཁྲོད་གནས་པའང་སྡུག་བསྔལ་ཆེན་པོ་སྟེ། །གཤེགས་པར་གྱུར་ན་ངེས་པར་བདག་མཐོང་ངོ༌། །དེས་སོར་གདུབ་རྒྱན་འདི་བྱིན་ནས་སྨྲས་པ། ལམ་ཡང་ལ་བགྲོད་དཀའ་བས་ཉོན་མོངས་<line/>
པར་འགྱུར་གྱི་སླར་ལོག་ཅིག །གལ་ཏེ་བཟློག་ཀྱང་འདུག་ཏུ་མ་བཏུབ་ན། དེ་ལ་ལམ་བསྟན་པའི་རིགས་སོ། །དེས་ཡང་འདི་སྐད་ཅེས་བསྟན་ཏེ། བྱང་ཕྱོགས་ན་རི་ནག་པོ་གསུམ་ཡོད་དོ། །དེ་དག་བརྒལ་བའི་<line/>
ཕ་རོལ་ན་ཡང་གསུམ། དེ་དག་བརྒལ་བའི་ཕ་རོལ་ན་ཡང་གསུམ་ཡོད་དེ། དེ་དག་བརྒལ་བ་དང༌། རིའི་རྒྱལ་པོ་གངས་ཅན་ཞེས་བྱ་བ་ཡོད་དེ། ཕྱོགས་དེ་ནས་སྨན་འདི་དག་བླང་བར་བྱ་སྟེ། འདི་ལྟ་སྟེ། ཤིན་<line/>
ཏུ་འོ་མ་འཛག་ཅེས་བྱ་བའི་སྨན་ཡོད་དེ། དེ་མར་ལ་བཙོས་ནས་བཏུང་བར་བྱའོ། །དེས་ན་སྐོམ་པ་དང་བཀྲེས་པ་མེད་ཅིང༌། དྲན་པ་དང་མཐུ་སྟོབས་འཕེལ་བར་འགྱུར་རོ། །སྤྲེའུ་ཞིག་ཀྱང་བཀྲི་བར་བྱ། གསང་<line/>
སྔགས་དག་ཀྱང་བསླབ་པར་བྱ། གཞུ་མདའ་དང་ཆས་པ་དང༌། ནོར་བུ་འོད་དང་ལྡན་པ་དང༌། དུག་གསོད་པ་སྨན་དུག་སེལ་བ་དང༌། ལྕགས་ཀྱི་ཕུར་པ་གསུམ་དང༌། པི་ཝང་ཡང་བཅང་བར་བྱའོ། །རིའི་རྒྱལ་<line/>
པོ་གངས་ཅན་གྱི་བྱང་ཕྱོགས་ན། རི་བོ་ཕུར་པའི་རྩེ་ཡོད་དོ། །དེ་ནས་ལམ་ཆུ་སྒྲ་ཅན་དང༌། སེང་ལྡེང་ཅན་དང༌། རྒྱུད་གཅིག་པ་དང༌། རྡོ་རྗེ་ཅན་དང༌། འདོད་རྒྱུར་སྒྱུར་བའི་གཟུགས་ཅན་དང༌། ཕུར་པའི་<line/>
དབྱིབས་དང༌། ས་སྲུང་བུའི་དབྱིབས་དང༌། མི་གཡོ་བ་དང་རབ་གྲོལ་ལོ། །ཁྱོད་ཀྱིས་རི་དེ་དག་བརྒལ་དགོས་ཏེ། དེ་ལ་རི་བོ་སེང་ལྡེང་ཅན་ལ་ནི། ཕུག་ནས་འཇུག་རྒྱུད་གཅིག་པ་དང༌། ཕུར་པའི་<line/>
</page>
<page index="724" id="363A">༄༅། །དབྱིབས་ལ་ཡང་ཕུག་ནས་འཇུག །རྡོ་རྗེ་ཅན་ལ་ནི་བྱའི་རྒྱལ་པོས་འཇུག་སྟེ། ཐབས་འདི་དག་གིས་རི་རྣམས་བརྒལ་བར་བྱའོ། །འཁྲུལ་འཁོར་ང་གདོང་ཅན་དང༌། ལུག་<line/>
ལྟ་བུ་དང༌། སྐྱེས་བུ་སྲིན་པོ་སེར་སྐྱའི་གཟུགས་ཅན་དག་གཞོམ་པར་བྱའོ། །ཕུག་ན་སྦྲུལ་ཁ་ཆུའི་རྒྱུན་ཆེན་པོའི་ཤུགས་ཀྱིས་རྒྱུག་པ་ཞིག་མཆིས་ཏེ། དེ་ནི། ཞོ་ཤས་གཞོམ་པར་བྱའོ། །གང་<line/>
ན་སྦྲུལ་ནི་ནག་པོ་ཞིག། ཕུག་ན་ཕྱེད་འདུག་མཐོང་ནས་ནི། །བདག་གི་སླད་དུ་གཞུ་བརྡུངས་ལ། །མདའ་ཡིས་བསྣུན་ཏེ་གསད་པར་གྱིས། །གང་ལ་ལུག་གཉིས་ཕན་ཚུན་ནས། །རྡུང་བར་བྱེད་<line/>
པ་མཐོང་ན་ནི། །དེ་གཉིས་རྭ་རེ་བཅད་མཛོད་དང༌། །ལམ་ནི་རྙེད་པར་འགྱུར་ལགས་སོ། །འཇིགས་པ་ཆེ་སྐྱེས་མཚོན་ཐོགས་པའི། །ལྕགས་ཀྱི་སྐྱེས་པ་གཉིས་མཐོང་ན། །དེ་གཉིས་ལས་ནི་གཅིག་<line/>
བརྡེགས་དང༌། །ལམ་ནི་རྙེད་པར་འགྱུར་ལགས་སོ། །སྲིན་མོ་ལྕགས་ཀྱི་མཆུ་ཅན་ཞིག །ཁ་འཛུམ་གདངས་པར་བགྱིད་གཟིགས་ན། །དེ་ཚེ་དེ་ཡི་དཔྲལ་བ་ལ། །ཕུར་པ་དག་གིས་གདབ་པར་མཛོད། །<line/>
དེ་བཞིན་ཁྲོན་པ་ཀློང་ཁྲག་འཁྱིལ། །དྲུག་ཅུའི་ཁྲུ་ཅན་ལ་ཁྱོད་མཆོངས། །སྐྲ་མིག་སེང་གེའི་ལྷར་སེར་ཞིང༌། །མི་བཟད་བསྙེན་པར་དཀའ་བ་ཡི། །གནོད་སྦྱིན་དང་ནི་སྲིན་པོ་དག། གཞུ་བཀང་དེ་ནི་<line/>
གསད་མཛོད་ལ། །ཆུ་སྲིན་འཛིན་ཁྲིས་གང་བ་ཡི། །ཆུ་བོ་མང་པོ་རྒལ་མཛོད་ཅིག །ནང་གི་ཕྱེ་མ་ལེབ་གདུངས་དང༌། །སྣ་ཚོགས་དུད་མ་དགོད་པ་དང༌། །སྦྲུལ་ཅན་འོད་མ་ཅན་གྱི་ཀླུང༌། །ནང་ག་ན་<line/>
</page>
<page index="725" id="363B">ནི་སྲིན་མོ་ཁྲོ། །ཕྱེ་མ་ལེབ་ན་མི་མ་ཡིན། །གདུངས་པ་ན་ནི་འཛིན་ཁྲི་མང༌། །སྣ་ཚོགས་ཅན་ན་འདོད་སྒྱུར་གཟུགས། །ངུད་མོར་མི་འམ་ཅི་ཡི་བྲན། །དགོད་པ་ན་ནི་མིའམ་ཅིའི། །མནའ་མ་སྦྲུལ་ཅན་སྦྲུལ་མང་<line/>
ན། །འོད་མ་ཅན་ཀླུང་ཤལ་མ་ལི། །ནང་ག་ན་ནི་བརྟན་པར་བྱ། །ཕྱེ་མ་ལེབ་ལ་རྟུལ་ཕོད་བྱ། །གདུང་བར་འཛིན་ཁྲི་ཁ་བཅིང་ངོ༌། །སྣ་ཚོགས་ཅན་དུ་ཀླུ་སྣ་ཚོགས། །དུད་མོ་ཅན་དུ་ཡིད་བདེ་བས། །<line/>
དགོད་བྱེད་དུ་ནི་མི་སྨྲ་བའི། །སྦྱོར་བས་ཀུན་ཏུ་རྒལ་བར་མཛོད། །སྦྲུལ་ཅན་དུ་ནི་སྦྲུལ་དུག་གི །སྔགས་ཀྱི་སྦྱོར་དང་འོད་མ་ཅན། །ཀླུང་དུ་མཚོན་རྣོན་གདབ་པ་ཡི། །སྦྱོར་བ་ཀུན་ཏུ་རྒལ་བར་<line/>
མཛོད། །ཆུ་བོ་རྣམས་བརྒལ་ནས་གཅན་པའི་གནས་ན་གནོད་སྦྱིན་ལྔ་བརྒྱ་ཡོད་པ་དེ་རྣམས་ལ་སྲན་བཙུགས་ཏེ་གཞོམ་པར་མཛོད་ཅིག །དེ་ནས་ནི་མིའམ་ཅིའི་རྒྱལ་པོའི་ཕོ་བྲང་མཆིས་སོ། །<line/>
ཞེས་གསུངས་ཤིག །དེ་ནས་གཞོན་ནུ་ནོར་བཟང་གིས་ཇི་སྐད་བསྟན་པའི་སྨན་པ་དང༌། གསང་སྔགས་དང༌། སྨན་དུག་སེལ་གྱི་སྦྱོར་བ་རྣམས་བཙལ་བའི་ཕྱིར་དྲང་སྲོང་དེའི་རྐང་པ་ལ་མགོ་བོས་ཕྱག་<line/>
བྱས་ནས་སོང་ངོ༌། །དེ་ནས་དེས་སྤྲེའུ་མ་གཏོགས་པར་ཇི་སྐད་བསྟན་པ་ཐམས་ཅད་སྟ་གོན་བྱས་ནས། དེ་ནས་དེ་རྣམས་ཁྱེར་ཏེ། ཡང་དྲང་སྲོང་དེའི་དྲུང་དུ་སོང་བ་དང༌། དེས་དེ་ལ་སྤྲེའུ་བྱིན་ནས་སྨྲས་པ།<line/>
གཞོན་ནུ། །འབད་པ་འདིས་ཅི་བྱ། ཡིད་འཕྲོག་མ་འདིས་ཅི་ཞིག་དགོས། ཁྱོད་གཅིག་པུ་ནི། གྲོགས་མེད་པས་ལུས་གདོན་མི་ཟ་བར་འགྱུར་གྱི་ཐོང༌། གཞོན་ནུས་སྨྲས་པ། དྲང་སྲོང་ཆེན་པོ། བདག་<line/>
</page>
<page index="726" id="364A">༄༅། །ནི༑ གདོན་མི་ཟ་བར་མཆིའོ། །དེ་ཅིའི་སླད་དུ་ཞེ་ན། མཁའ་ལ་ཟླ་བ་རྒྱུ་བ་གྲོགས་ཤིག་ག་ལས་མཆིས། །མཆེ་བའི་མཐུ་སྟོབས་ལྡན་པའི་རི་དྭགས་གཙོ་བོ་དང༌། །<line/>
མེ་ཡིས་ནགས་སྲེག་པ་ན་གྲོགས་ཤིག་ག་ལས་མཆིས། །བདག་ལྟ་བུ་ལ་གྲོགས་པོ་མཐུ་ལྡན་ཅི་ཞིག་འཚལ། །ཀྱེ་ཅི་རྒྱ་མཚོ་ཆེ་ཆུར་འཇུག་པར་མི་བགྱིའམ། །ཅི་ལགས་སྦྲུལ་གྱིས་ཟིན་<line/>
ཅེས་གསོ་བར་མི་བགྱིའམ། །སེམས་ཅན་སྤུངས་ཅན་གྱིས་བསྟན་བརྩོན་འགྲུས་ཆེར་བརྩམས་ཏེ། །གལ་ཏེ་འབད་དེ་མ་རུངས་འདི་ལ་ཉེས་པ་མེད། །དེ་ནས་གཞོན་ནུ་ནོར་བཟང་ཡིད་འཕྲོག་མས་<line/>
བསྟན་པའི་རྣམ་པ་སྣ་ཚོགས་དང་ཆས་ཏེ། རིམ་གྱིས་རི་དང༌། ཆུ་བོ་དང༌། ཕུག་དང༌། གཡང་ས་ལ་སོགས་པར་སྨན་དང༌། གསང་སྔགས་དང༌། སྨན་དུག་སེལ་གྱི་སྦྱོར་བས་རྒྱལ་བར་བྱས་ནས་མི་<line/>
འམ་ཅིའི་རྒྱལ་པོ་ལྗོན་པའི་གྲོང་ཁྱེར་དང་ཉེ་བ་ཞིག་ཏུ་སོན་པ་དང༌། གཞོན་ནུས། གྲོང་ཁྱེར་དཔལ་དང་ལྡན་པ། སྐྱེད་མོས་ཚལ་གྱི་ཚལ་མེ་ཏོག་དང༌། འབྲས་བུ་སྣ་ཚོགས་དང་ལྡན་པས་མཛེས་པར་<line/>
བྱས་པ། བྱ་སྣ་ཚོགས་ཀྱིས་བསྟེན་པ། རྫིང་བུ་དང༌། མཚེའུ་རིང་པོ་དང༌། གྲུ་བཞི་དང༌། མིའམ་ཅི་མོ་རྣམས་ཀྱིས་བསྐོར་བ་དེ་ལ། མིའམ་ཅི་མོ་རྣམས་ཆུ་ལེན་དུ་འོང་བ་མཐོང་ནས། དེ་ནས་<line/>
གཞོན་ནུ་ནོར་བཟང་གིས་དེ་རྣམས་ལ་སྨྲས་པ། ཆུ་མང་པོ་འདིས་ཅི་ཞིག་བྱ། དེ་རྣམས་ཀྱིས་སྨྲས་པ། མིའམ། ཅིའི་རྒྱལ་པོ་ལྗོན་པའི་སྲས་མོ་ཡིད་འཕྲོག་མ་ཞེས་བགྱི་བ་ཞིག་མཆིས། དེ་མིའི་<line/>
</page>
<page index="727" id="364B">ལག་ཏུ་སོན་པར་གྱུར་པས་དེའི་མིའི་དྲི་བཤལ་བ་ལགས་སོ། །གཞོན་ནུ་ནོར་བཟང་གིས་དྲིས་པ། ཅི། བུམ་པ་འདི་དག་ཐམས་ཅད་ཀྱིས་དུས་གཅིག་ཏུ་དེའི་སྟེང་ནས་ལྡུགས་སམ། འོན་ཏེ་རིམ་གྱིས། དེ་<line/>
རྣམས་ཀྱིས་སྨྲས་པ། རིམ་གྱིས་སོ། །དེས་བསམ་པ། ཐབས་འདི་བཟང་སྟེ། སོར་གདུབ་ཀྱི་རྒྱ་འདི་བུམ་པ་གཅིག་གི་ནང་དུ་གཞུག་གོ། སྙམ་ནས། དེས་མིའམ་ཅི་མོ་གཅིག་གི་བུམ་པར་མ་ཚོར་<line/>
བར་བཅུག་ནས་མིའམ་ཅི་མོ་དེ་ལ་སྨྲས་པ། ཁྱོད་ཀྱིས་བུམ་པ་འདིས་ཐོག་མར་ཡིད་འཕྲོག་མ་ལ་ཁྲུས་བྱོས་ཤིག། དེས་བསམ་པ། གདོན་མི་ཟ་བར་འདི་ལ་དགོས་པ་ཞིག་ཡོད་པར་འགྱུར་རོ། །སྙམ་<line/>
ནས། དེ་ནས་དེས་བུམ་པ་དེ་ཐོག་མར་ཡིད་འཕྲོག་མའི་སྤྱི་བོར་བླུགས་པ་ལས། ཇི་ཙམ་ན་སོར་གདུབ་ཀྱི་རྒྱ་པང་དུ་ལྷུང་བ་དང༌། ཡིད་འཕྲོག་མས་དེ་འཕྲིགས་སོ། །དེ་ནས་མིའམ་ཅི་མོ་ལ་དྲིས་པ། འདིར་<line/>
མི་འགའ་ཞིག་མ་འོངས་སམ། དེས་སྨྲས་པ། མཆིས་སོ། །སོང་ལ་དེ་དབེན་པ་ཞིག་ཏུ་ཞོག་ཅིག །དེས་དེ་ནང་དུ་ཁྲིད་ནས་དབེན་པ་ཞིག་ཏུ་བཞག་གོ །དེ་ནས་ཡིད་འཕྲོག་མས་ཕའི་རྐང་པ་གཉིས་ལ་<line/>
གཏུགས་ཏེ་སྨྲས་པ། ཡབ། གལ་ཏེ་བདག་གི་ཁྱིམ་ཐབ་བགྱིད་པ། གཞོན་ནུ་ནོར་བཟང་དེ་མཆིས་ན། དེ་ལ་ཁྱོད་ཀྱིས་ཅི་ཞིག་བགྱི། དེས་སྨྲས་པ། དེ་མི་ཡིན་ཏེ། ཅིར་ཡང་མི་མཁོ་བས།<line/>
ངས་དེ་དུམ་བུ་བརྒྱར་བྱས་ཏེ་ཕྱོགས་བཞིར་གཏོར་ཏེ་གཏོང་ངོ༌། །ཡིད་འཕྲོག་མས་སྨྲས་པ། ཡབ། མིར་གྱུར་པས་འདིར་ག་ལ་མཆིས། བདག་ཉིད་དེ་སྐད་མཆི་བར་བས་སོ། །དེ་ནས་མིའམ་<line/>
</page>
<page index="728" id="365A">༄༅། །ཅིའི་རྒྱལ་པོ་ལྗོན་པ་ཀུན་ནས་དཀྲིས་པ་དང་བྲལ་ཏེ། དེ་ཀུན་ནས་དཀྲིས་པ་དང་བྲལ་ནས་སྨྲས་པ། གལ་ཏེ་གཞོན་ནུ་དེ་འོངས་ན། ངས་ཁྱོད་རྒྱན་ཐམས་ཅད་ཀྱིས་བརྒྱན་<line/>
པ། ནོར་དང༌། ཡོ་བྱད་མང་པོ་དང༌། མིའམ་ཅི་མོ་སྟོང་གིས་ཡོངས་སུ་བསྐོར་ཏེ་དེ་ལ་ཆུང་མའི་དོན་དུ་སྦྱིན་ནོ། །དེ་ནས་ཡིད་འཕྲོག་མ་དགའ་བ་དང༌། མགུ་བ་དང༌། རབ་ཏུ་དགའ་བས། གཞོན་<line/>
ནུ་ནོར་བཟང་ལྷའི་རྒྱན་གྱིས་བརྒྱན་ནས་མིའམ། ཅིའི་རྒྱལ་པོ་ལྗོན་པ་ལ་བསྟན་ཏོ། །དེ་ནས་མིའམ་ཅིའི་རྒྱལ་པོ་ལྗོན་པས། གཞོན་ནུ་ནོར་བཟང་གཟུགས་བཟང་པོ། མཛེས་པ། བལྟ་ན་སྡུག་པ། ཁ་དོག་<line/>
རྒྱས་པ་མཆོག་དང་ལྡན་པ་མཐོང་ངོ༌། །མཐོང་ནས་ཤིན་ཏུ་ངོ་མཚར་དུ་གྱུར་ཏེ་དེ་ནས་དེ་བགམ་པར་འདོད་ནས་གསེར་གྱི་སྡོང་པོ་བདུན་དང༌། ཤིང་ཏ་ལ་བདུན་དང༌། རྔ་བོ་ཆེ་བདུན་དང༌། ཕག་བདུན་<line/>
བཙུགས་སོ། །གཞོན་ནུ་ནོར་བཟང་ནི། བྱང་ཆུབ་སེམས་དཔའ་ཡིན་ལ། བྱང་ཆུབ་སེམས་དཔའ་རྣམས་ནི། བཟོའི་གནས་དང༌། ལས་ཀྱི་གནས་དེ་དང་དེ་དག་ལ་མཁས་པ་ཡིན་ནོ། །ལྷ་རྣམས་<line/>
ཀྱང་དེ་དག་ལ་གེགས་མེད་པར་བྱ་བའི་ཕྱིར་བརྩོན་པར་བྱེད་དོ། །དེ་ནས་བྱང་ཆུབ་སེམས་དཔའ་གར་དང༌། གླུ་དང༌། པི་ཝང་དང༌། འཁར་རྔ་དང༌། ཤིན་ཏུ་སྒྲ་སྙན་དང༌། པི་ཝང་རྒྱུད་གསུམ་པ་དང༌། རྫ་<line/>
རྔ་ལ་སོགས་པ་རྣམས་ཀྱིས་བསྒྲུབས་པའི་སིལ་སྙན་རྣམ་པ་སྣ་ཚོགས་ཀྱི་སྒྲའི་ཁྱད་པར་ནི། ཀུན་ནས་འབུད་ཅིང༌། མིའམ་ཅི་སྟོང་ཕྲག་དུ་མས་ནི། ཡོངས་སུ་བསྐོར་ནས་རལ་གྲི་ཨུཏྤ་ལ་སྔོན་པོའི་<line/>
</page>
<page index="729" id="365B">འདབ་མ་འདྲ་བ་ཐོགས་ཏེ། མིའམ་ཅིའི་རྒྱལ་པོ་ལྗོན་པ་མཐོང་བར་གསེར་གྱི་སྡོང་པོའི་དྲུང་དུ་སོང་ནས། ཆུ་ཤིང་ལ་གཅོད་པ་བཞིན་དུ་སྡོང་པོ་དེ་དུམ་བུ་དུམ་བུར་བཅག་པར་བརྩམས་ཏེ། དེ་ནས་དེ་ཏིལ་འབྲུ་<line/>
ཙམ་དུ་བརླགས་སོ། །མདས་ནི། ཤིང་ཏ་ལ་བདུན་དང༌། རྔ་བདུན་དང༌། ཕག་བདུན་གཙང་མར་ཕྱུང་སྟེ་རི་རབ་བཞིན་དུ་མི་གཡོ་བར་གནས་སོ། །དེ་ནས་ནམ་མཁའ་ལ་གནས་པའི་ལྷ་དང༌། མིའམ་<line/>
ཅིའི་བརྒྱ་སྟོང་ཕྲག་དུ་མས་ཨ་ལ་ལ་ཞེས་ཅ་ཅོ་དང༌། ག་ཞའི་སྒྲ་ཆེན་པོ་ཕྱུང་ངོ༌། །མིའམ་ཅིའི་རྒྱལ་པོ་ལྗོན་པས་མཐོང་ཞིང་ཐོས་ནས་ཤིན་ཏུ་ངོ་མཚར་དུ་གྱུར་ཏོ། །དེ་ནས་མིའམ་ཅི་མོ་ཡིད་འཕྲོག་<line/>
མ་འདྲ་བ་ཤ་སྟག་སྟོང་གི་དབུས་སུ་ཡིད་འཕྲོག་མ་བཞག་སྟེ་གཞོན་ནུ་ནོར་བཟང་ལ་སྨྲས་པ། གཞོན་ནུ། ཚུར་ཡིད་འཕྲོག་མ་ངོ་ཤེས་པར་གྱིས་ཤིག །དེ་ནས་གཞོན་ནུ་ནོར་བཟང་གིས། དེ་<line/>
ངོ་ཤེས་པར་བྱ་བའི་ཕྱིར་ཚིགས་སུ་བཅད་པའི་དབྱངས་ཀྱིས་སྨྲས་པ། ཇི་ལྟར་ཁྱོད་ནི་ལྗོན་པའི་བུ་ཡིན་ལ། །ཁོ་བོའི་སྡུག་པ་ཡིད་འཕྲོག་ཡིན་ཞེས་ན། །བདེན་པ་འདི་ཡིས་མྱུར་བ་ཁོ་ནར་<line/>
ནི༑ ༑ཡིད་འཕྲོག་གོམ་པས་མྱུར་དུ་འགྲོ་བར་ཤོག །དེ་ནས་དེ་མ་ཐག་ཏུ་གོམ་པས་སོང་བ་དང༌། མིའམ་ཅི་རྣམས་ཀྱིས་སྨྲས་པ། ལྷ། གཞོན་ནུ་ནོར་བཟང་འདི་ནི། སྟོབས་དང༌། བརྩོན་<line/>
འགྲུས་དང༌། ཕ་རོལ་གནོན་པ་ཤིན་ཏུ་ཚོགས་པ་ལགས་ཏེ། ཡིད་འཕྲོག་མ་དང་ཐབ་རིར་བབ་ལགས་ན། ཅིའི་སླད་དུ་འདི་ལ་མཐོ་བཙམ། འདི་ལ་ཡིད་འཕྲོག་མ་སྩོལ་ཅིག །དེ་ནས་<line/>
</page>
<page index="730" id="366A">༄༅། །མིའམ་ཅིའི་རྒྱལ་པོ་ལྗོན་པ་མིའམ་ཅིའི་ཚོགས་རྣམས་ཀྱི་རྗེས་སུ་བསྔགས་པ་དང༌། མིའམ་ཅི་རྣམས་ཀྱི་འདུན་པས་གཞོན་ནུ་ནོར་བཟང་ལ་རྗེས་བཀུར་སྟི་ཆེན་པོ་བྱས་ནས་<line/>
ཡིད་འཕྲོག་མ་ལྷའི་རྒྱན་རྣམས་ཀྱིས་བརྒྱན་ཏེ་ལག་པ་གཡོན་པས་བཟུང༌། གསེར་གྱི་བྱ་མ་བུམ་ལག་པ་གཡས་པས་བཟུང་ནས། གཞོན་ནུ་ནོར་བཟང་གི་དྲུང་དུ་སོང་སྟེ་སྨྲས་པ། གཞོན་<line/>
ནུ༑ ཡིད་འཕྲོག་མ་འདི་མིའམ་ཅི་མོ་སྟོང་གིས་ཡོངས་སུ་བསྐོར་ཏེ། ཁོ་བོས་ཁྱོད་ཀྱི་ཆུང་མའི་ཕྱིར་བྱིན་གྱི། མི་རྣམས་ནི། ངོ་མི་རྟག་པ་ཡིན་གྱི་ཇི་ལྟར་ཡང་འདི་མི་དོར་ཅིག །ཡབ།<line/>
བཀའ་བཞིན་འཚལ་ཞེས་གཞོན་ནུ་ནོར་བཟང་གིས། མིའམ་ཅིའི་རྒྱལ་པོ་ལྗོན་པ་ལས་མཉན་ནས། མིའམ་ཅིའི་གནས་ཀྱི་ཁང་པ་ན་ཡིད་འཕྲོག་མ་དང་ལྷན་ཅིག་སྐྱེས་པ་མེད་པར་སིལ་<line/>
སྙན་རྣམས་ཀྱིས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་དུས་གཞན་ཞིག་ན་རང་གི་ཡུལ་དྲན་ནས་ཕ་མ་དང་བྲལ་བ་ལས་བྱུང་བའི་སྡུག་བསྔལ་གྱི་མྱ་ངན་གྱིས་<line/>
གདུངས་པར་གྱུར་ནས། ཡིད་འཕྲོག་མ་ལ་སྨྲས་པ། ཕ་མ་དང་བྲལ་བ་ལས་བྱུང་བའི་སྡུག་བསྔལ་གྱིས་ནོན་པར་གྱུར་ཏོ། །དེ་ནས་ཡིད་འཕྲོག་མས། དེ་ལྟར་གྱུར་པ་དག་ཕ་ལ་རྒྱས་པར་<line/>
སྨྲས་སོ། །དེས་སྨྲས་པ། གཞོན་ནུ་དང་ལྷན་ཅིག་སོང་ལ། མི་རྣམས་ནི། སླུ་བར་བྱེད་པ་ཡིན་གྱིས། ཁྱོད་ཀྱིས་བག་ཡོད་པར་གྱིས་ཤིག །དེ་ནས་མིའམ་ཅིའི་རྒྱལ་པོ་ལྗོན་པས་ནོར་བུ་<line/>
</page>
<page index="731" id="366B">དང༌། མུ་ཏིག་དང༌། གསེར་ལ་སོགས་པ་མང་དུ་བརྫངས་ཏེ་བཏང་ནས། དེ་ཡིད་འཕྲོག་མ་དང་ལྷན་ཅིག་ཏུ་སྟེང་གི་ནམ་མཁའི་ལམ་ལ། མིའམ་ཅིའི་ཤུགས་ཀྱིས་ཆས་པ་ན། རིམ་གྱིས་གླང་པོའི་<line/>
ཁྱིམ་གྱི་གྲོང་ཁྱེར་དུ་ཕྱིན་ཏོ། །དེ་ནས་གླང་པོའི་ཁྱིམ་གྱི་གྲོང་ཁྱེར་རྡོ་བ་དང༌། གསེག་མ་དང༌། གྱོ་མོ་རྣམས་བསལ་ནས། ཙནྡན་གྱི་ཆུས་ཆག་ཆག་བཏབ། དར་གྱི་ཆུན་འཕྱང་དཔྱངས། རྒྱལ་མཚན་<line/>
དང༌། བ་དན་བཙུགས། ཤིན་ཏུ་དྲི་ཞིམ་པོའི་པོག་པོར་ངག་བཤམས། མེ་ཏོག་རྣམ་པ་སྣ་ཚོགས་བཀྲམ་སྟེ་དགའ་དགའ་ལྟར་བྱས་སོ། །དེ་ནས་གཞོན་ནུ་མའི་གཙོ་བོ་སྟོང་ཕྲག་དུ་མས་ཡོངས་<line/>
སུ་བསྐོར་ཅིང༌། ཡིད་འཕྲོག་མ་དང་ལྷན་ཅིག་ཏུ་གླང་པོའི་ཁྱིམ་གྱི་གྲོང་ཁྱེར་དུ་ཞུགས་སོ། །དེ་ནས་ལམ་གྱིས་དུབ་པའི་ངལ་སོས་ནས་རིན་པོ་ཆེ་རྣམ་པ་སྣ་ཚོགས་དག་ཁྱེར་ཏེ། ཕའི་དྲུང་དུ་སོང་ནས།<line/>
རྒྱལ་པོའི་སྟན་གྱི་གློ་ཞིག་ཏུ་འདུག་སྟེ། མིའམ་ཅིའི་གྲོང་ཁྱེར་དུ་སོང་བ་དང༌། འོངས་པ་རྣམས་རྒྱས་པར་སྨྲས་སོ། །དེ་ནས་རྒྱལ་པོ་ནོར་ཅན་གྱིས། འདི་ནི། ཤིན་ཏུ་སྟོབས་དང༌། བརྩོན་འགྲུས་<line/>
དང༌། ཕ་རོལ་གནོན་པ་ཅན་ནོ། །ཞེས་བྱ་བར་རིག་ནས། རྒྱལ་པོའི་དབང་བསྐུར་བས་དབང་བསྐུར་རོ། །གཞོན་ནུ་ནོར་བཟང་གིས་བསམ་པ། གང་བདག་ཡིད་འཕྲོག་མ་དང་ལྷན་ཅིག་ཚོགས་<line/>
པ་དང༌། རྒྱལ་སྲིད་ཀྱི་དབང་བསྐུར་བ་ཐོབ་པར་གྱུར་པ་འདི་ནི། སྔོན་བྱས་པའི་རྒྱུའི་ཁྱད་པར་ཡིན་གྱི། མ་ལ་ད་ཡང་བདག་གིས་སྦྱིན་པ་དག་ནི་གཏང༌། བསོད་ནམས་དག་ནི། བྱའོ་<line/>
</page>
<page index="732" id="367A">༄༅། །སྙམ་ནས། དེས་གླང་པོའི་ཁྱིམ་གྱི་གྲོང་ཁྱེར་དུ་ལོ་བཅུ་གཉིས་སུ་གཏན་པ་མེད་པའི་མཆོད་སྦྱིན་བྱས་སོ། །རྒྱལ་པོ་ཆེན་པོ། དེའི་ཚེ་དེའི་དུས་ན། གཞོན་ནུ་ནོར་བཟང་ཞེས་<line/>
བྱ་བར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད་དེའི་ཚེ་དེའི་དུས་ན་བྱང་ཆུབ་སེམས་དཔའི་སྤྱད་པ་སྤྱོད་པ་ན་རྒྱལ་པོ་ནོར་བཟང་ཞེས་བྱ་བར་གྱུར་ཏོ། །ངས་<line/>
གང་ཡིད་འཕྲོག་མའི་ཕྱིར་སྟོབས་དང༌། བརྩོན་འགྲུས་དང༌། ཕ་རོལ་གནོན་པར་བསྟན་ནས། ལོ་བཅུ་གཉིས་སུ་གཏན་པ་མེད་པའི་མཆོད་སྦྱིན་བྱས་པ་དེས། ངས་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་མ་ཐོབ་མོད་ཀྱི། འོན་ཀྱང་སྦྱིན་པ་དེ་དང༌། བརྩོན་འགྲུས་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ། རྐྱེན་ཙམ་དང༌། ཚོགས་ཙམ་ཡིན་ནོ།།<line/>
རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང༌། བསོད་ནམས་དག་བྱས་པ་གང་ཡིན་པ་དེ་ཉོན་ཅིག།<line/>
རྒྱལ་པོ་ཆེན་པོ། སྔོན་བྱུང་བ། ཐམས་ཅད་ཅེས་བྱ་བའི་གྲོང་རྡལ་གྱི་གྲོང་ཁྱེར་ན། རྒྱལ་པོ་ཐམས་ཅད་ཀྱི་བཤེས་གཉེན་ཞེས་བྱ་བ་ཞིག་རྒྱལ་སྲིད་བྱེད་དུ་འཇུག་སྟེ། འབྱོར་པ་དང་<line/>
རྒྱས་པ་དང༌། བདེ་བ་དང༌། ལོ་ལེགས་པ་དང༌། སྐྱེ་བོ་དང༌། མི་མང་པོས་རབ་ཏུ་གང་བ་ན། འཐབ་པ་དང༌། འཐབ་མོ་དང༌། ཁྲག་ཁྲུག་དང༌། འགྱེད་པ་རྣམས་རབ་ཏུ་ཞི་བ་ཞེས་<line/>
</page>
<page index="733" id="367B">བྱ་བ་ནས་ཆོས་བཞིན་གྱིས་རྒྱལ་སྲིད་བྱེད་དུ་འཇུག་གོ །ཞེས་བྱ་བའི་བར་གོང་མ་བཞིན་དུའོ། །དེ་དུས་གཞན་ཞིག་ན་བཙུན་མོ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་<line/>
བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། དུས་གཞན་ཞིག་ན་བཙུན་མོ་སེམས་ཅན་དང་ལྡན་པར་གྱུར་ཏེ། དེ་ཟླ་བ་བརྒྱད་དམ། དགུ་འདས་ནས། ཁྱེའུ་<line/>
གཟུགས་བཟང་བ། བལྟ་ན་སྡུག་པ། མཛེས་པ། པགས་པའི་མདོག་གསེར་འདྲ་བ། མགོ་གདུགས་ལྟར་འདུག་པ། དཔུང་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་<line/>
གཟེངས་མཐོ་བ་ཞེས་བྱ་བ་ནས་གནས་ལྔ་ལ་བྱང་བར་གྱུར་ཏོ། །ཞེས་བྱ་བའི་བར་གོང་མ་བཞིན་ནོ། །གཞོན་ནུ་ཐམས་ཅད་སྒྲོལ་དད་པ་བཟང༌། དགེ་བའི་བསམ་པ་ཅན། བདག་ལ་ཕན་པ་<line/>
དང༌། གཞན་ལ་ཕན་པར་ཞུགས་པ། སྙིང་རྗེ་ཅན། བདག་ཉིད་ཆེན་པོ། ཆོས་འདོད་པ། སྐྱེ་རྒུ་རྣམས་ལ་བྱམས་པ། ཐམས་ཅད་སྦྱིན་པ། ཐམས་ཅད་གཏོང་བ། ཆགས་པ་མེད་པར་གཏོང་<line/>
བ༑ གཏོང་བ་ཆེན་པོ་ལ་ཞུགས་པ་ཡིན་ནོ། །དེའི་གཏོང་བ་རྒྱ་ཆེན་པོ་ཐོས་ནས། དཔག་ཚད་བརྒྱ་ནས་ཀྱང་དོན་དུ་གཉེར་བའི་སྐྱེ་བོ་འོངས་ཏེ། ཐམས་ཅད་ཀྱང་ཡིད་ལ་རེ་བ་རྫོགས་པར་བྱས་ནས་<line/>
གཏོང་ངོ༌། །དེ་ནས་རེ་ཞིག་ཅིག་ན། བྱང་ཆུབ་སེམས་དཔའ་ཤིང་རྟ་ནོར་བུ་དང༌། གསེར་དང༌། དངུལ་དང༌། རྡོ་རྗེ་དང༌། བཻ་ཌཱུཪྻ་དང༌། སྤུག་དང༌། པདྨ་རཱ་ག་དང༌། ཨིནྡྲ་ནཱི་ལས་འབར་<line/>
</page>
<page index="734" id="368A">༄༅། །བར་བྱས་པ། ཙནྡན་ས་མཆོག་གི་སྙིང་པོ་ལས་བསྒྲུབས་པ། སེངྒེ་དང༌། སྟག་དང༌། གུང་གི་པགས་པས་གཡོགས་པ། རྟ་རླུང་གི་ཤུགས་ལྟར་མགྱོགས་པ།<line/>
གསེར་དང༌། དངུལ་གྱི་དྲིལ་བུ་གཡེར་ཀའི་སྒྲ་འཁྲོལ་པ་བཞི་དང་ལྡན་པ་མཆོག་གི་ནང་དུ་ཞུགས་ནས། གྲོང་ཁྱེར་དམ་པ་ནས་སྐྱེད་མོས་ཚལ་དུ་མངོན་དུ་སོང་ངོ༌། །དེ་ནས་བྲམ་ཟེ་རིག་བྱེད་<line/>
དང༌། རིག་བྱེད་ཀྱི་ཡན་ལག་ཤེས་པ་ཁ་ཅིག་གིས་ཐམས་ཅད་སྒྲོལ་མངོན་དུ་བསུ་ནས་སྨྲས་པ། རྒྱལ་རིགས་གཞོན་ནུ་ཁྱོད་རྒྱལ་བར་གྱུར་ཅིག །ཡང་སྨྲས་པ། ཁྱོད་ནི་འཇིག་རྟེན་<line/>
ཐམས་ཅད་དུ། །ཐམས་ཅད་གཏོང་ཞེས་རྣམ་པར་གྲགས། །བྲམ་ཟེ་རྣམས་ལ་ཤིང་རྟ་འདི། །ཁྱོད་ཀྱིས་སྦྱིན་པར་གཏང་བའི་རིགས། །དེ་སྐད་ཅེས་སྨྲས་པ་དང༌། བྱང་ཆུབ་སེམས་<line/>
དཔའ་ཐམས་ཅད་སྒྲོལ། ཤིང་རྟ་དེ་ལས་མྱུར་བ་མྱུར་བར་བབས་ཏེ། སྙིང་དགའ་བ་དང༌། མགུ་བ་དང༌། རབ་ཏུ་དགའ་བས་བྲམ་ཟེ་དེ་དག་ལ་ཤིང་རྟ་དེ་བྱིན་ནས་སྨྲས་པ། བདག་<line/>
གིས་ཇི་ལྟར་བྲམ་ཟེ་ལ། །མཆོག་ཏུ་དགའ་བས་ཤིང་རྟ་བཏང༌། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག།། །།འདུལ་བ་གཞི།<line/>
བམ་པོ་ཞེ་དྲུག་པ། དེ་དུས་གཞན་ཞིག་ན། གླང་པོ་ཆེའི་མཆོག་རྒྱལ་སྲིད་འཕེལ་ཞེས་བྱ་བ། མེ་ཏོག་ཀུན་མུ་ད་དང༌། ཁ་བ་དང༌། དངུལ་དང༌། སྤྲིན་དཀར་པོ་ལྟ་བུའི་མདོག་ཅན་<line/>
</page>
<page index="735" id="368B">བདུན་ལེགས་པར་གནས་ཤིང༌། རྐང་ལག་ལེགས་པར་གནས་པ། གླང་པོ་ཆེ་ས་སྲུང་གི་བུ་ལྟར་འགྱིང་ཞིང་འགྲོ་བ། རང་བཞིན་གྱི་མཚན་མཆོག་གིས་བརྒྱན་པ། མཐོང་ན་བཀྲ་ཤིས་པ་<line/>
ལ་ཞོན་ནས། ཤིན་ཏུ་སྡུག་པའི་བྲན་དང༌། མཛའ་བཤེས་དང༌། གཡོག་རྣམས་ཕྱི་བཞིན་འབྲང་ཞིང་ཟླ་བ་རྒྱུ་སྐར་གྱི་ཚོགས་ཀྱིས་ཡོངས་སུ་བསྐོར་བ་བཞིན་དུ་སོས་ཀའི་དུས་ལ་བབ་<line/>
པས༑ ཤིང་རྣམས་མེ་ཏོག་ཁ་འབུས་ཤིང༌། ངང་པ་དང༌། ཁྲུང་ཁྲུང་དང༌། རྨ་བྱ་དང༌། ནེ་ཙོ་དང༌། རི་སྐེགས་དང༌། ཁུ་བྱུག་དང༌། ཤང་ཤང་ཏེའུ་སྒྲ་འབྱིན་པའི་ནགས་ཚལ་<line/>
གྱི་སྐྱེད་མོས་ཚལ་གྱི་སར་སོང་བ་དང༌། དེ་ནས་ཕྱིར་རྒོལ་བས་རྦད་པའི་བྲམ་ཟེ་ཁ་ཅིག་གཞོན་ནུ་ཐམས་ཅད་སྒྲོལ་གྱི་དྲུང་དུ་རིངས་པ་རིངས་པར་འོངས་ནས། རྒྱལ་རིགས་གཞོན་ནུ་ཁྱོད་<line/>
རྒྱལ་བར་གྱུར་ཅིག་ཅེས་སྨྲས་ནས། ཡང་སྨྲས་པ། ལྷ་མིན་ལྷར་བཅས་འཇིག་རྟེན་དུ། །ཁྱོད་ནི་ཐམས་ཅད་གཏོང་ཞེས་གྲགས། །ཁྱོད་ཀྱི་གླང་པོ་མཆོག་འདི་ནི། །བདག་ཅག་<line/>
རྣམས་ལ་སྩལ་བའི་རིགས། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་གླང་པོའི་མཆོག་དེ་ལས་མྱུར་བ་མྱུར་བར་བབས་ནས། དགའ་བ་དང༌། མགུ་བ་དང༌། རབ་ཏུ་<line/>
དགའ་བའི་ཡིད་ཀྱིས་དེ་དག་ལ་གླང་པོའི་མཆོག་དེ་བྱིན་ནས་སྨྲས་པ། བདག་གིས་ཇི་ལྟར་བྲམ་ཟེ་ལ། །མཆོག་ཏུ་དགའ་བས་གླང་ཆེན་བཏང༌། །དེ་བཞིན་བདག་གིས་སྲིད་པ་གསུམ།།<line/>
</page>
<page index="736" id="369A">༄༅། །བཏང་ནས་བྱང་ཆུབ་མཆོག་རེག་ཤོག །རྒྱལ་པོ་ཐམས་ཅད་ཀྱི་བཤེས་གཉེན་གྱིས། ཁྱོད་ཀྱི་སྲས་ཐམས་ཅད་སྒྲོལ་གྱིས་གླང་པོའི་མཆོག་རྒྱལ་སྲིད་འཕེལ་ཞེས་<line/>
བྱ་བ་ཕྱིར་རྒོལ་བས་རྦད་པའི་བྲམ་ཟེ་རྣམས་ལ་སྦྱིན་ནོ། །ཞེས་ཐོས་སོ། །ཐོས་ནས་ཀྱང་རྒྱལ་པོ་ཐམས་ཅད་བཤེས་གཉེན་ཤིན་ཏུ་ཁྲོས། འཁྲུགས་ནས། གཞོན་ནུ་ཐམས་ཅད་<line/>
སྒྲོལ་བཀུག་སྟེ་སྨྲས་པ། གཞོན་ནུ། ཁྱོད་ངའི་ཡུལ་ན་མ་འདུག་པར་སོང་ཞིག། དེ་ནས་གཞོན་ནུ་ཐམས་ཅད་སྒྲོལ་ཕས་སྤངས་པ་དང་བསམ་པ། བདག་གིས་བྱང་ཆུབ་ཀྱི་<line/>
ཕྱིར་འབད་པ་བྱས་པ་དང༌། འཇིག་རྟེན་ཐམས་ཅད་རྗེས་སུ་གཟུང་བའི་ཕྱིར་བརྩོན་འགྲུས་ཀྱི་གོ་ཆ་བགོས་པས། གླང་པོ་ཆེན་པོ་དེ་ཡང་བཏང་སྟེ། དེ་བས་ཁྱིམ་ན་གནས་པས་<line/>
ནི༑ ༑ཅི་ནུས་པར་ནི་སྦྱིན་པར་གཏང༌། །དཀའ་ཐུབ་གནས་སུ་བརྟེན་ནས་ནི། །ངེས་པར་མཆོག་དག་བྱ་བ་ཡིས། །བསླངས་ནས་མི་སྦྱིན་ཞེས་བྱ་བའི། །ཚིག་ནི་སྨྲ་བར་མི་ཕོད་ཀྱི། །<line/>
དེ་བས་བདག་ནི་ཁྱིམ་སྤངས་ཏེ། །དཀའ་ཐུབ་གནས་སུ་རབ་ཏུ་འགྲོ་།བྱང་ཆུབ་སེམས་དཔའ་དེ་ལྟར་སྙིང་ལ་མནའ་མཐོ་བཅད་ནས་ཆུང་མ་རྒྱགས་སྦྱིན་མའི་དྲུང་དུ་སོང་སྟེ།<line/>
དེ་དག་རྒྱས་པར་སྨྲས་སོ། །དེ་ནས་རྒྱགས་སྦྱིན་མས་ཐོས་མ་ཐག་ཏུ་སྡུག་པ་དང་བྲལ་བར་དོགས་པའི་སྙིང་གིས་ཐལ་མོ་སྦྱར་ཏེ་བྱང་ཆུབ་སེམས་དཔའ་ལ་སྨྲས་པ། རྗེའི་སྲས་<line/>
</page>
<page index="737" id="369B">གལ་ཏེ་དེ་ལྟ་ན། བདག་ཀྱང་དཀའ་ཐུབ་ཀྱི་ནགས་སུ་མཆི་སྟེ། བདག་ནི། རྗེའི་སྲས་དང་བྲལ་ན། སྐད་ཅིག་ཙམ་ཡང་འཚོ་བར་རྔོ་མི་ཐོགས་ལགས་སོ། །དེ་ཅིའི་སླད་དུ་ཞེ་ན། ནམ་<line/>
མཁའ་ཟླ་བས་སྟོངས་པར་གྱུར་པ་དང༌། །ཇི་ལྟར་ས་ནི་ལོ་ཏོག་གིས་སྟོངས་དང༌། །པདྨ་ཆུ་ཡིས་སྟོངས་པར་གྱུར་པ་ལྟར། །བུད་མེད་ཁྱིམ་ཐབ་ཀྱིས་སྟོངས་དེ་བཞིན་ནོ། །བྱང་ཆུབ་<line/>
སེམས་དཔས་སྨྲས་པ། བདག་ཅག་མཐར་གདོན་མི་ཟ་བར་འབྲལ་བར་འགྱུར་ཏེ། འདི་ནི། འཇིག་རྟེན་གྱི་རང་བཞིན་ཡིན་ནོ། །ཁྱོད་ནི། བཟའ་བ་དང༌། བཏུང་བ་དང༌། མལ་ཆ་དང༌།<line/>
བགོ་བ་མཆོག་ལ་གོམས་པས་ལུས་ཤིན་ཏུ་སྐྱིད་དེ་བ་ཡིན། དཀའ་ཐུབ་ཀྱི་ནགས་ན་ནི། རྩྭ་དང༌། ལོ་མ་བཏིང་བར་ནི། ཉལ། རྩྭ་དང༌། མེ་ཏོག་དང༌། འབྲས་བུ་ནི་ཟ། རྩྭ་དུར་<line/>
བ་དང༌། ཟུག་རྔོ་དང༌། རྩྭ་དང༌། ཚེར་མས་གང་བའི་ས་ལ་ནི། རྒྱུ། ཡང་དང་ཡང་དུ་ཟ་གཅིག་པ་ལ་ནི་བརྟེན། བདག་ཉིད་སྐྱེ་བོ་ཐམས་ཅད་ལ་ནི། བརྟེན་དགོས། གློ་བུར་དུ་འོངས་<line/>
པ་ཐམས་ཅད་མཆོད་སྦྱིན་ལ་ནི། འབོད་དགོས་ལ། དེ་ན་ཡང་གདོན་མི་ཟ་བར་ཅི་ནུས་ཀྱིས་སྦྱིན་པ་གཏོང་སྟེ། དེ་ལ་ཁྱོད་ཀྱིས་ཅུང་ཟད་ཀྱང་མི་འགྱོད་པར་བྱ་དགོས་སོ། །དེ་བས་ན། རེ་ཞིག་<line/>
ད་དུང་ཡང་ལེགས་པར་སོམས་ཤིག །རྒྱགས་སྦྱིན་མས་སྨྲས་པ། རྗེའི་སྲས། བདག་རྡོ་ཅི་ཐོགས་ཀྱིས་རྗེའི་སྲས་ཀྱི་རྗེས་སུ་སྒྲུབ་ལགས་སོ། །བྱང་ཆུབ་སེམས་དཔས་སྨྲས་པ། གལ་ཏེ་<line/>
</page>
<page index="738" id="370A">༄༅། །དེ་ལྟ་ན། དམ་བཅས་པ་དེ་ཁྱོད་ཀྱིས་དྲན་པར་བྱོས་ཤིག །དེ་ནས་བྱང་ཆུབ་སེམས་དཔའ་ཕའི་དྲུང་དུ་སོང་ནས་མགོ་བོས་ཕྱག་བྱས་ཏེ། ཡབ་ཅིག་བདག་གིས་<line/>
སྦྱིན་པར་གླང་ཆེན་སྩལ། །ནོངས་པ་གང་ལགས་ས་བདག་བཟོད་པར་གསོལ། །བདག་ནི་གྲོང་ནས་དགོན་པར་མཆིས་ལགས་ཀྱི། །མི་ཡི་དབང་པོ་ཕྱག་མཛོད་སྟོངས་མ་གྱུར། །དེ་<line/>
ནས་རྒྱལ་པོ་བུ་དང་བྲལ་བའི་སྡུག་བསྔལ་གྱིས་དབུགས་བརྣངས་ཏེ་སྐད་འདར་འདར་པོར་སྨྲས་པ། བུ། སྦྱིན་པའི་བློ་བོར་ལ་འདུག་ཅིག །བྱང་ཆུབ་སེམས་དཔས་སྨྲས་པ། ས་ནི་རི་<line/>
དང་བཅས་པར་ཡང༌། །གལ་ཏེ་ལྡོག་པར་འགྱུར་གདའ་ཡི། །ས་བདག་བདག་ནི་སྦྱིན་པ་ལས། །སེམས་ནི་ལྡོག་པར་མི་བགྱིད་དོ། །ཞེས་སྨྲས་ནས་སོང་ངོ༌། །དེ་ནས་བུ་དང༌། བྲན་མོ་<line/>
དང༌། ཆུང་མ་དང་ལྷན་ཅིག་ཤིང་རྟའི་ནང་དུ་ཞུགས་ཏེ། གྲོང་ཁྱེར་དམ་པ་དེ་ནས་བྱུང་ནས་ཕོ་བྲང་འཁོར་གྱི་མི་དང༌། ཡུལ་མི་མྱ་ངན་བྱེད་པ་བརྒྱ་སྟོང་རྗེས་སུ་འབྲང་བཞིན་སོང་ངོ༌། །དེ་<line/>
ནས་མི་ཞིག་གིས་དུ་ཞིང་སྨྲེ་སྔགས་འདོན་པའི་སྒྲ་དེ་ཡང་ཐོས། སྐྱེ་བོའི་ཚོགས་ཆེན་པོ་གྲོང་ཁྱེར་གྱི་སྒོར་བྱུང་བ་ཡང་མཐོང་ནས། མི་ཞིག་ལ་དྲིས་པ། ཀྱེ་ནང་རྗེ། སྐྱེ་བོའི་ཚོགས་ཆེན་<line/>
པོ་ཆོ་ངེས་འདེབས་པ་འདི་རྒྱུ་ཅི་ལས་གྱུར། དེས་སྨྲས་པ། ཤེས་ལྡན་དག། ཅི། མི་ཤེས་སམ། འདི་ལྟར་མི་ཡི་དབང་པོས་ཉིད་ཀྱི་སྲས་པོ་ཆེ་བ་བཟང༌། །བརྟན་པའི་ངང་ཚུལ་<line/>
</page>
<page index="739" id="370B">རབ་ཏུ་སྦྱིན་ལ་དགའ་བ་འདི་ནི་སྤྱུགས། །དེ་ནི་བུ་དང་ཆུང་མར་བཅས་ཏེ་ནགས་མཐར་ཆགས་པ་ལས། །ཕོ་བྲང་འཁོར་བ་རྣམས་འདུས་ཤིན་ཏུ་སྙིང་རྗེས་ཆོ་ངེས་འདེབས། །དེ་ནས་བྱང་ཆུབ་<line/>
སེམས་དཔས་གྲོང་ཁྱེར་དམ་པ་དེ་ནས་བྱུང་བའི་ཕོ་བྲང་འཁོར་གྱི་མི་རྣམས་ལ་ཅི་རིགས་པར་མངོན་དུ་སོང་ནས་སྨྲས་པ། ཤེས་ལྡན་དག། སླར་དེངས་ཤིག། སླར་དེངས་ཤིག། འདི་<line/>
ལྟར། ཤིན་ཏུ་ཡུན་རིང་པོ་ནས་སྡུག་པ་དང་འགྲོགས་པ་ཡང་མཇུག་ཏུ་གདོན་མི་ཟ་བར་འབྲལ་བའི་མཐའ་ཅན་དུ་འགྱུར་ཏེ། གཉེན་གྱི་སྐྱེ་བོ་དང་འགྲོགས་པ་ནི། ལམ་ཁའི་ངལ་བསོ་<line/>
བའི་བསྟི་གནས་ཀྱི་ཤིང་དང་འདྲ་བས་གདོན་མི་ཟ་བར་སྡུག་པ་དང་བྲལ་བར་འགྱུར་རོ། །དེ་ཅིའི་ཕྱིར་ཞེ་ན། འཇིག་རྟེན་ཀུན་ན་སྐྱེ་བོ་དབང་མེད་དོ། །མཛའ་བ་རྣམས་དང་བྲལ་བར་འགྱུར་<line/>
བསམ་ནས། །ཁྱོད་ཀྱིས་ས་སྟེང་འབད་པ་ཐམས་ཅད་ཀྱིས། །ཞི་ཕྱིར་བློ་གྲོས་མི་གཡོ་བརྟན་པར་གྱིས། །དེ་ནས་དཔག་ཚད་སུམ་བརྒྱ་འདས་པ་དང༌། བྱང་ཆུབ་སེམས་དཔའ་མཐོང་ནས་<line/>
བྲམ་ཟེ་ཞིག་མངོན་དུ་འོངས་ཏེ་སྨྲས་པ། ཀྱེ་རྒྱལ་རིགས་གཞོན་ནུ། བདག་ནི། ཁྱོད་ཀྱི་ཡོན་ཏན་ཐོས་ནས་འདི་ནས་དཔག་ཚད་སུམ་བརྒྱ་ཙམ་གྱི་ཡུལ་ནས་འདིར་མཆིས་ལགས་ཀྱི། ཁྱོད་<line/>
ཀྱིས་ཤིང་རྟ་མཆོག་འདིས་བདག་ངལ་བ་འབྲས་བུ་མཆིས་པར་བགྱི་བའི་རིགས་སོ། །དེ་ནས་རྒྱགས་སྦྱིན་མ་མི་བཟོད་པ་སྐྱེས་ནས། ཚིག་བརླང་པོས་བྲམ་ཟེ་དེ་ལ་སྨྲས་པ། ཨེ་མའོ་ནགས་<line/>
</page>
<page index="740" id="371A">༄༅། །ནའང་མི་དབང་སྲས་ལ་སློང་བ་གང༌། །བྲམ་ཟེ་འདི་ནི་ཤིན་ཏུ་བརྩེ་བ་མེད་པའི་བློ། །མི་དབང་སྲས་པོ་མི་དབང་དཔལ་ལས་ཉམས་གྱུར་པ། །འདི་ལ་འདིར་ནི་སྙིང་རྗེ་<line/>
ཇིག་མི་སྐྱེའམ། །བྱང་ཆུབ་སེམས་དཔས་སྨྲས་པ། ཁྱོད་ཀྱིས་བྲམ་ཟེ་མ་སྤྱོ་ཞིག །དེ་ཅིའི་ཕྱིར་ཞེ་ན། རྒྱགས་སྦྱིན་གལ་ཏེ་ནོར་འདོད་ལེན་པ་འདི་དག་མེད་གྱུར་ན། །ཀུན་སྦྱིན་མེད་<line/>
པར་མི་གང་ཞིག་གིས་ས་སྟེང་བྱང་ཆུབ་འཐོབ། །སྦྱིན་སོགས་ཕ་རོལ་ཕྱིན་དྲུག་ཚུལ་གྱིས་ཡོན་ཏན་མཆོག་ཅན་གྱི། །བྱང་ཆུབ་སེམས་དཔའ་རྣམས་ཀྱིས་ཀུན་མཁྱེན་ཉིད་མཆོག་<line/>
རྟག་ཏུ་འཐོབ། །དེ་ནས་བྱང་ཆུབ་སེམས་དཔའ་མཆོག་ཏུ་དགའ་བས་ཡང་རྟ་དང་ལྡན་པའི་ཤིང་རྟ་དེ་བྲམ་ཟེ་དེ་ལ་བྱིན་ནས་སྨྲས་པ། བྲམ་ཟེ་སེར་སྣ་དྲི་མ་སེལ་བྱེད་པ། །ཤིང་རྟ་རབ་<line/>
ཏུ་བྱིན་པ་འདི་ཡིས་འདིར། །བདག་ནི་དྲང་སྲོང་ཆེ་མཆོག་གིས་བསྐོར་བའི། །ཟག་མེད་ཆོས་ཀྱི་ཤིང་རྟ་ཆེ་བསྐོར་ཤོག །དེ་ནས་ཐམས་ཅད་སྒྲོལ་གྱིས་སྙིང་རབ་ཏུ་དགའ་བས་ཤིང་རྟའི་<line/>
མཆོག་དེ་ཡང་བྲམ་ཟེ་ལ་བྱིན་ནས་གཞོན་ནུ་ནག་པོ་ཕྲག་པ་ལ་ཁྱེར། རྒྱགས་སྦྱིན་མ་ནི། གཞོན་ནུ་མ་དྲ་བ་ཅན་ཁྱེར་ནས་དཀའ་ཐུབ་ཀྱི་ནགས་ལོགས་སུ་ཆས་པ་དང༌། རིམ་གྱིས་དཀའ་<line/>
ཐུབ་ཀྱི་ནགས་སུ་ཕྱིན་ཏོ། །དེ་ནས་ཐམས་ཅད་སྒྲོལ་དཀའ་ཐུབ་ཚལ་དེར་རང་གི་སྙིང་མགུ་བར་བྱེད་པའི་བརྟུལ་ཞུགས་བླངས་ཏེ་གནས་སོ། །ཇི་ཙམ་ན་རྒྱགས་སྦྱིན་མ་རྩ་བ་དང་འབྲས་བུའི་<line/>
</page>
<page index="741" id="371B">ཕྱིར་དཀའ་ཐུབ་ཀྱི་ནགས་ནས་སོང་བ་དང༌། བྲམ་ཟེ་ཞིག་ཐམས་ཅད་སྒྲོལ་གྱི་དྲང་དུ་འོངས་ནས་སྨྲས་པ། རྒྱལ་རིགས་གཞོན་ནུ། ཁྱོད་རྒྱལ་བར་གྱུར་ཅིག །བདག་ཅག་བཀོལ་བ་མ་མཆིས་<line/>
པས། །སྤར་ཤུགས་ལྷན་ཅིག་འཁྱམས་བགྱིད་ན། །དེ་ཡི་དོན་དུ་བུས་པ་གཉིས། །ཁྱོད་ཀྱིས་བདག་ལ་སྦྱིན་པའི་རིགས། །དེ་སྐད་ཅེས་སྨྲས་པ་དང༌། དེ་ནས་བྱང་ཆུབ་སེམས་དཔའ་<line/>
ཐམས་ཅད་སྒྲོལ། བུ་སྡུག་པ་གཏོང་བ་ལ་ཆུང་ཞིག་སེམས་ཤིང་འདུག་པ་དང༌། དེ་ནས་བྲམ་ཟེ་དེས། བྱང་ཆུབ་སེམས་དཔའ་ཐམས་ཅད་སྒྲོལ་ལ་སྨྲས་པ། ཀྱེ་རྒྱལ་རིགས་གཞོན་<line/>
ནུ། བདག་གིས་ཁྱོད་ཐམས་ཅད་སྟེར་བའོ་ཞེས་ཐོས་ན། འདི་ལྟར། ཁྱོད་ལ་བདག་གིས་བསླངས་པ་དེ་ལ་ཅི་ཞིག་དཔྱད་དུ་ཡོད། ཁྱོད་ནི་ཀུན་སྟེར་སྙིང་རྗེ་ཡི། །བདག་ཉིད་ཅན་དུ་ས་སྟེང་<line/>
གྲགས། །ཇི་ལྟར་གྲགས་པ་དེ་བཞིན་དུ། །ཁྱོད་ཀྱིས་རྟག་ཏུ་བྱ་བའི་རིགས། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ཐམས་ཅད་སྒྲོལ་གྱིས། བྲམ་ཟེ་དེ་ལ་སྨྲས་པ། ཀྱེ་<line/>
བྲམ་ཟེ་ཆེན་པོ། རང་གི་སྲོག་ནི་བཏང་བ་ལའང༌། །ལན་འགའ་དཔྱོད་པ་མ་མྱོང་ན། །རང་གི་བུ་ནི་བཏང་བ་ལ། །བདག་བློ་གཞན་དུ་གྱུར་ཅི་སྨོས། །བྲམ་ཟེ་ཆེན་པོ། དེ་ལྟ་མོད་ཀྱི། བདག་<line/>
གིས་ནགས་སུ་བསྐྱེད་པ་ཡི། །བུས་པ་འདི་གཉིས་ཡོངས་སྤངས་ན། །མ་དང་བྲལ་བའི་ཉོན་མོངས་པ། །འདི་དག་ཇི་ལྟར་གནས་སྙམ་མོད། །གཞོན་ནུ་ཤིན་ཏུ་བརྩེ་མེད་པས། །བུས་པ་<line/>
</page>
<page index="742" id="372A">༄༅། །བཏང་ལ་བདག་མིན་ཞེས། །ཁ་ཅིག་བདག་ལ་འཕྱར་འོང་གི །བྲམ་ཟེ་བདག་ནི་ཁྲིད་ན་ལེགས། །དེ་ནས་བྲམ་ཟེ་དེས། ཐམས་ཅད་སྒྲོལ་ལ་སྨྲས་པ། ཀྱེ་རྒྱལ་<line/>
རིགས་གཞོན་ནུ། རྒྱལ་པོ་ཆེན་པོའི་རིགས་སུ་སྐྱེས་པ། ས་འདི་ཐམས་ཅད་དུ་ཡོན་ཏན་གྲགས་པ། སྲོག་ཆགས་ཐམས་ཅད་ལ་སྙིང་བརྩེ་བས་བྱམས་པར་ཞུགས་པ། སྦྱིན་པ་<line/>
དང༌། མཆོད་པ་དང༌། བཀུར་སྟིས་སྤོས་ཀྱི་གླང་པོ་ཆེ་ལྟ་བུ། དགེ་སྦྱོང་དང༌། བྲམ་ཟེ་དང༌། གློ་བུར་བའི་སྐྱེ་བོ་ལ་མཆོད་པར་བྱེད་པ། སྐྱེ་བོ་བཀྲེན་པ་དང༌། ཕོངས་པ་དང༌། མགོན་<line/>
མེད་པ་དང༌། ལྟོགས་པ་ཡོངས་སུ་སྡུད་པ། ཐམས་ཅད་ཀྱི་རེ་བ་ཡོངས་སུ་རྫོགས་པར་བྱེད་པ། མཐོང་ན་དོན་ཡོད་པ། ཁྱོད་ཀྱིས་བདག་འོངས་པ་ནོམ་པ་མེད་པའམ། ལམ་གྱིས་དུབ་<line/>
པ༑ འབྲས་བུ་མེད་པའམ། མཐོང་བ་དོན་མེད་པའམ། རེ་བ་དང༌། ཡུན་རིང་པོ་ནས་བརྣག་བརྣག་པའི་འདོད་པ་འབྲུ་འབྲས་བུ་མེད་པར་བྱ་བ་གང་ཡིན་པ་དེ་ནི། ཆ་མ་ཡིན་ཏེ། ཁྱོད་<line/>
ཀྱིས། མེད་དོ། །ཞེས་བྱ་བའི་ཚིག་གིས་ཁོ་བོའི་ཡིད་ལ་རེ་བའི་ཀུན་ཏུ་རྟོག་པའི་རྟ་བཏབ་ན། མྱུར་དུ་ལྡོག་པར་འགྱུར་རོ། །དེ་བས་ན་ཁྱོད་ཀྱིས་བདག་གི་ཡིད་ལ་རེ་བ་ཡོངས་སུ་རྫོགས་<line/>
པར་བྱས་ནས་གཏང་བའི་རིགས་སོ། །དེ་ཅིའི་ཕྱིར་ཞེ་ན། ཆུ་གཏེར་གོས་སུ་གྱོན་ཞིང་གཟའ་མིག་མཚུངས་མེད་པ། །རི་བོ་མཆོག་རྒྱས་ནུ་མར་ལྡན་པའི་རོ་སྟོད་ཅན། །གྲོང་ཁྱེར་<line/>
</page>
<page index="743" id="372B">གྲོང་རྡལ་བཅས་པའི་ས་ལ་བཙལ་བྱས་ཀྱང༌། མཆེ་བཟང་ཁྱོད་དང་མཚུངས་པའི་གཏོང་ཕོད་ཡོད་མ་ཡིན། །དེ་ནས་བྱང་ཆུབ་སེམས་དཔའ་ཐམས་ཅད་སྒྲོལ་གྱིས་བྲམ་ཟེའི་ཚིག་དེ་ཐོས་ནས། བུ་<line/>
ལ་ཆགས་པའི་བློང་བས་འདི་དག་སེམས་པར་བྱེད་དེ། གལ་ཏེ་རེ་ཞིག་བུ་གཉིས་པོ། །བྲམ་ཟེར་བྱིན་ན་བུ་དང་ནི། །བྲལ་བ་ལས་བྱུང་སྡུག་བསྔལ་དག །བདག་དང་རྒྱགས་སྦྱིན་གྱིས་ཐོབ་<line/>
འགྱུར། །འོན་ཀྱང་འདི་ལ་མི་བྱིན་ན། །བརྟུལ་ཞུགས་ལས་ཀྱང་ཉམས་འགྱུར་ཞིང༌། །བྲམ་ཟེ་འདི་ནི་ཚི་ཆད་དེ། །ཇི་ལྟར་འོངས་པ་བཞིན་དུ་འགྲོ། ཉིས་ན་བུ་བྲལ་ཉམ་ཐག་པའི། །མྱ་ངན་<line/>
ས་སྟེང་བདག་གིས་བླངས། །དེ་བཞིན་མ་བྱས་དམ་བཅས་པ། །ཞིག་ཅིང་བརྟུལ་ཞུགས་ཉམས་པར་འགྱུར། །དེ་ནས་བྱང་ཆུབ་སེམས་དཔའ་ཐམས་ཅད་སྒྲོལ་གྱིས། སྡུག་པའི་བུ་གཉིས་ངེས་<line/>
པར་གཏང་བར་ཆད་ནས་སྨྲས་པ། ཀྱེ་ཁོ་བོས། དཀའ་སྤྱད་བརྒྱ་ཡིས་འཇིག་རྟེན་སྡུག་བསྔལ་གྱི། །རྒྱ་མཚོ་ཆེན་པོས་སོ་སོར་འཇིགས་བྱེད་པ། །གཏིང་མི་དཔོག་པར་རབ་ཏུ་བྱིང་བ་དག།<line/>
ཕ་རོལ་བརྒལ་ཕྱིར་ལམ་གྱི་ཟམ་སྟེགས་བཅའ། །ཟླ་བ་དྲི་མེད་ཉ་བའི་བཞིན་རས་ཅན། །མ་ཞུམ་ཁ་ནས་དེ་སྐད་ཚིག་སྨྲས་ནས། །མཆི་མ་རླན་ཆུས་མིག་ནི་གང་གྱུར་པའི། །བྱིས་པ་<line/>
གཉིས་ནི་བྲམ་ཟེ་དེ་ལ་བྱིན། །ཡང་སྨྲས་པ། བུ་འདི་བྱིན་པའི་འབྲས་བུ་ནི། །རྒྱ་ཆེན་བདག་གིས་ཐོབ་གྱུར་ནས། །དེས་ནི་འཁོར་བའི་རྒྱ་མཚོ་ལས། །འཇིག་རྟེན་རྣམས་ནི་བསྒྲལ་བར་བྱ། །<line/>
</page>
<page index="744" id="373A">༄༅། །བུས་པ་གཞོན་ནུ་དག་བྱིན་མ་ཐག་ཏུ་ས་འདི་རྣམ་པ་དྲུག་ཏུ་གཡོས་སོ། །དེ་ནས་ས་གཡོས་པ་དེ། ཚལ་དེ་ན་གནས་པའི་དཀའ་ཐུབ་ཅན་རྣམས་དངངས་ནས་ཕན་ཚུན་<line/>
སྨྲས་པ། ས་ནི་མི་བཟད་གཡོས་གྱུར་པ། །འདི་ནི་སུ་ཡི་མཐུ་ལྟས་ཡིན། །གང་གི་མཐུ་ནི་འདི་འདྲ་བ། །ཤིན་ཏུ་གསལ་བར་ཤེས་པར་བྱ། །དེ་ནས་གནས་འཇོག་དང་རུས་གཅིག་<line/>
པ་རྒན་པོ་དཀའ་ཐུབ་ཅན། ལྟས་ཤེས་པ་ལ་མཁས་པ་གཞན་ཞིག་ཡོད་པ་དེས། དྲང་སྲོང་དེ་རྣམས་ལ་དོན་དེ་གོ་བར་བྱས་པ། གདོན་མི་ཟ་བར་དཀའ་ཐུབ་ཀྱི་ནགས་ན་འདུག་པའི་བུ་བྱིས་<line/>
པ། འབྲས་བུ་དང་ཆུ་འཐུང་བ། ཡིད་དུ་འོང་བ། མིག་ཏུ་སྡུག་པར་བྱེད་པ་གཉིས། ཐམས་ཅད་སྒྲོལ་གྱིས་སྐྱེ་བོ་སྡུག་བསྔལ་གྱིས་ཉམ་ཐག་པ་ཡོངས་སུ་ཐར་པར་བྱ་བའི་ཕྱིར་སྤངས་ཏེ།<line/>
དེས་ན། ས་གཡོས་པར་གྱུར་ཏོ། །དེ་ནས་བུས་པ་གཞོན་ནུ་དེ་གཉིས་ཀྱིས་ཕས་སྙིང་ནས་ཡོངས་སུ་བཏང་བའི་བློ་རིག་ནས། སྙིང་རྗེ་རྗེ་སྐད་དུ་དུ་ཞིང་ཐལ་མོ་གཉིས་སྦྱར་ནས་ཐམས་ཅད་<line/>
སྒྲོལ་གྱི་རྐང་པ་གཉིས་ལ་གཏུགས་ཏེ་སྨྲས་པ། ཡབ་ཅིག་ཡུམ་ནི་མ་མཆིས་པར། །ཁྱོད་ནི་བདག་ཅག་སྩོལ་བཞེད་པ། །རེ་ཞིག་དེ་ནི་མཐོང་གྱུར་ནས། །དེ་ནས་བདག་ཅག་སྩལ་དུ་གསོལ། །<line/>
དེ་ནས་བྱང་ཆུབ་སེམས་དཔའ་ཡིད་ལ་གཅགས་པའི་སྡུག་བསྔལ་གྱིས་ངོམ་ཟུམ་གནག་ཅིང༌། མཆི་མ་འཛག་བཞིན་དེ་གཉིས་ལ་འཁྱུད་ནས་སྨྲས་པ། བུ་དག། ང་ཡི་སྙིང་དུ་མི་སྡུག་མིན།།<line/>
</page>
<page index="745" id="373B">སྙིང་བརྩེ་སྙིང་རྗེ་མེད་མིན་ཏེ། །འཇིག་རྟེན་ཀུན་ལ་ཕན་པའི་ཕྱིར། །ཡོན་ཏན་མཐོང་ནས་བཏང་བ་ཡིན། །ཅི་ནས་ང་ཡིས་བྱང་ཆུབ་མཆོག །ཞི་བ་རང་གིས་ཐོབ་ནས་ནི། །སྡུག་བསྔལ་རྒྱ་མཚོ་<line/>
ལ་གནས་པའི། །རྟེན་མེད་འཇིག་རྟེན་རྣམས་བསྒྲལ་ལོ། །དེ་ནས་བུས་པ་གཞོན་ནུ་དེ་དག་གིས་ཕས་སྙིང་ནས་ཡོངས་སུ་བཏང་བའི་བློ་རིག་ནས། ཕའི་རྐང་པ་གཉིས་ལ་ཕྱག་འཚལ་ཏེ་ཐལ་མོ་<line/>
སྦྱར་ནས་སྙིང་རྗེ་རྗེ་སྐད་དང༌། སྨ་བབ་པའི་ཚིག་གིས་དལ་བུས་སྨྲས་པ། གལ་ཏེ་ཁྱོད་ཀྱིས་ཐག་བཀུམ་ན། །མ་ལ་བདག་ཅག་གཉིས་ཀྱི་འཕྲིན། །ཁྱོད་ཀྱིས་བཟོད་པ་མཛོད་ཅིག་ཅེས། །ཡབ་<line/>
ཅིག་ཁྱོད་ཀྱིས་གསུང་དུ་གསོལ། །ཡབ། གཞན་ཡང༌། བྱིས་པར་གྱུར་པས་བླ་མ་ཁྱོད་ལ་ནོངས་པ་བགྱིས་པ་གང༌། །གལ་ཏེ་ལ་ལར་ཐུགས་ལ་མི་འབབ་ཚིག་འགའ་སྨྲས་པའམ། །<line/>
གུས་པར་མཉན་པས་ཡོངས་སུ་མཉེས་པ་ཉིད་དུ་མ་བགྱིས་པ། །དེ་ནི་བྱིས་པའི་ནོངས་པ་ལགས་ཞེས་བཟོད་པ་མཛད་དུ་གསོལ། །དེ་སྐད་ཅེས་སྨྲས་ནས། ཕ་ལ་ཕྱག་འཚལ་ཏེ་ལན་<line/>
གསུམ་དུ་བསྐོར་བ་བྱས་ནས། མིག་མཆི་མས་གང་བཞིན་དུ་བླ་མ་ལ་སྨྲ་བར་ཡིད་ལ་ཆགས་པས་ཡང་དང་ཡང་ཕྱིར་ལྟ་ཞིང་བསྟི་གནས་དེ་ནས་བྱུང་སྟེ་སོང་ངོ༌། །དེ་ནས་བྱང་ཆུབ་སེམས་<line/>
དཔའ་བྱིས་པ་གཞོན་ནུའི་ཚིག་ཤིན་ཏུ་སྙིང་རྗེར་རུང་བ་དེ་དག་གིས་སྙིང་བློང་ནས། ཡིད་ཀྱིས་བྱང་ཆུབ་ཏུ་སྨོན་ལམ་བཏབ་སྟེ། དཀའ་ཐུབ་ཀྱི་ཚལ་གྱི་ལོ་མའི་སྤྱིལ་བུར་ཞུགས་སོ། །བྱིས་<line/>
</page>
<page index="746" id="374A">༄༅། །པ་གཞོན་ནུ་དག་དོང་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་རྣམ་པ་དྲུག་ཏུ་གཡོས་སོ། །ལྷ་སྟོང་ཕྲག་དུ་མ་ཡང་བར་སྣང་ལ་ཅ་ཅོ་དང༌།<line/>
གཞའི་སྒྲ་འབྱིན་ཅིང༌། ཨེ་མའོ་རབ་སྦྱིན་བདག་ཉིད་ཆེ། །བུས་པ་འདི་གཉིས་བཏང་ནས་ཀྱང༌། །གང་གི་ཡིད་ནི་འགྱུར་མེད་པ། །དེ་ཡི་ངེས་པ་རྨད་གཅིག་གོ །དེ་ནས་རྒྱགས་སྦྱིན་མ་རྩ་བ་<line/>
དང་འབྲས་བུ་རྣམས་ཁྱེར་ཏེ་བསྟི་གནས་ལོགས་སུ་ཆས་པ་ལས། ས་ཆེ་ཐང་དུ་གཡོས་པ་དེས་མྱུར་བ་ཁོ་ནར་བསྟི་གནས་དེ་ཉིད་དུ་སོང་བ་དང༌། ལྷ་གཞན་ཞིག་གིས་རྒྱགས་སྦྱིན་མ་བྱང་ཆུབ་<line/>
སེམས་དཔའ་ཐམས་ཅད་ཐར་པར་བྱ་བར་བརྩོན་པ་བྱས་པའི་སྦྱིན་པའི་ཕ་རོལ་ཏུ་ཕྱིན་པའི་བར་ཆད་བྱེད་པར་འགྱུར་དུ་འོང་ངོ༌། །སྙམ་ནས། སེངྒེ་མོ་ཞིག་གི་གཟུགས་སུ་བསྒྱུར་ཏེ་ལམ་བཀག་<line/>
ནས་འདུག་པ་དང༌། རྒྱགས་སྦྱིན་མས་རི་དྭགས་ཀྱི་རྒྱལ་པོའི་ཆུང་མ་དེ་ལ་སྨྲས་པ། རི་དྭགས་རྒྱལ་པོའི་ཆུང་མ་སྒེག་སྒེག་མ། །ཁོ་མོའི་ལམ་འདི་བཀག་ནས་ཅི་སྟེ་འདུག །ཇི་ལྟར་བདག་ནི་<line/>
མི་འཕྱོ་ངེས་ཤེས་ན། །ལམ་ལས་ཟུར་ཏེ་མྱུར་དུ་འགྲོ་བར་གྱིས། །གཞན་ཡང༌། ཁྱོད་ཀྱང་རི་དྭགས་རྒྱལ་པོའི་ཆུང་མ་ལ། །བདག་ཀྱང་མི་ཡི་དབང་པོ་སེང་གེ་ཡི། །བཙུན་མོ་ཡིན་པས་ཆོས་<line/>
ཀྱི་སྤུན་གྱུར་གྱི། །རི་དྭགས་རྒྱལ་མོས་བདག་གི་ལམ་ཕྱེ་ཞིག །དེ་སྐད་ཅེས་སྨྲས་པ་དང༌། ལྷ་སེང་གེའི་གཟུགས་སུ་བསྒྱུར་བ་དེ་ཡང་ལམ་དེ་ནས་ལོགས་ཤིག་ཏུ་སོང་ངོ༌། །དེ་ནས་<line/>
</page>
<page index="747" id="374B">རྒྱགས་སྦྱིན་མས་བཀྲ་མི་ཤིས་པའི་ལྟས་དག་མཐོང་ནས། ཡུད་ཙམ་ཞིག་བསམ་པ། ཇི་ལྟར་བར་སྣང་ལ་དུད་མོའི་སྒྲ་གྲགས་པ་དང༌། ཇི་ལྟར་ཡང་ཚལ་ན་གནས་པའི་ལྷ་རྣམས་མྱ་ངན་བྱེད་པའི་<line/>
སྒྲ་གྲགས་པ་ལས་ན། གདོན་མི་ཟ་བར་བསྟི་གནས་སུ་མ་ལེགས་པ་ཞིག་བྱུང་བར་གྱུར་ཏོ། །སྙམ་ནས་སྨྲས་པ། ཇི་ལྟར་བདག་མིག་འགུལ་བ་དང༌། །ཇི་ལྟར་བྱ་སྐད་འབྱིན་པ་དང༌། །ཇི་ལྟར་བདག་<line/>
ནི་དོགས་པ་ལས། །བུས་པ་དེ་གཉིས་བཏང་བར་ངེས། །ཇི་ལྟར་ས་འདི་གཡོས་པ་ལས། །བདག་གི་སྙིང་ནི་འདར་བ་དང༌། །ཇི་ལྟར་ལུས་ཀྱང་རྨྱ་བ་ལས། །བུས་པ་དེ་གཉིས་བཏང་བར་ངེས། །ཞེས་དེ་ལྟ་<line/>
བུའི་མི་ལེགས་པ་བརྒྱ་སྟོང་དག་སེམས་ཤིང་བསྟི་གནས་སུ་སོང་ནས་བསྟི་གནས་སུ་ཞུགས་ཏེ་མི་དགའ་བཞིན་བལྟས་ན། བུ་དེ་གཉིས་མ་མཐོང་ནས། དེ་ནས་རྨོངས་ཤིང་སྙིང་འདར་ནས། བསྟི་<line/>
གནས་ཀྱི་གཞི་དེའི་རྗེས་བཞིན་དུ་སེམས་ཏེ། ཕྱོགས་འདི་ན་ནི། གཞོན་ནུ་ནག་པོ་སྲིང་མོ་དང་ལྷན་ཅིག་རི་དྭགས་ཀྱི་ཕྲུ་གུ་དང་རྟག་ཏུ་རྩེ་རྩེ། འདི་ནི། དེ་གཉིས་ཀྱི་ས་རྡུལ་ལས་བྱས་པའི་ཁྱིམ་ཡིན།<line/>
འདི་ནི། དེ་གཉིས་ཀྱི་རྩེ་མོའི་ཆ་བྱད་ཡིན་ན། དེ་གཉིས་ནི། མི་སྣང་ན། གལ་ཏེ་ཞིག་ན་བདག་གིས་མ་མཐོང་གི །ལོ་མའི་སྤྱིལ་བུར་ཞུགས་ནས་ཉལ་ལྟར་སྲིད་དམ་སྙམ་དུ་དེ་ལྟར་སྙིང་ལ་རེ་<line/>
ཞིང་བུ་མཐོང་བར་འདོད་པས། རྩ་བ་དང༌། འབྲས་བུ་ཕྱོགས་གཅིག་ཏུ་བཞག་ནས། མིག་མཆི་མས་གང་བཞིན་དུ་ཁྱིམ་ཐབ་ཀྱི་རྐང་པ་གཉིས་ལ་གཏུགས་ཏེ་སྨྲས་པ། རྗེའི་སྲས། ཁྱེའུ་དང་<line/>
</page>
<page index="748" id="375A">༄༅། །བུ་མོ་གཉིས་གང་དུ་མཆིས། ཐམས་ཅད་སྒྲོལ་གྱིས་སྨྲས་པ། ཁོ་བོའི་དྲུང་དུ་བྲམ་ཟེ་ཞིག །རེ་བས་ཡང་དག་འོངས་གྱུར་ནས། །བུས་པ་དེ་གཉིས་དེ་ལ་བྱིན། །དེ་ལ་<line/>
རྗེས་སུ་ཡི་རང་རིགས། །དེ་སྐད་ཅེས་སྨྲས་པ་དང༌། རྒྱགས་སྦྱིན་མ་རི་དྭགས་མོ་མདའ་དུག་ཅན་ཞིག་གིས་ཕོག་པ་བཞིན་དུ་ས་ལ་འགྱེལ་ནས། ཉ་ཆུའི་གནས་ནས་བྱུང་བ་བཞིན་དུ་ནི།<line/>
འགྲེ་ལྡོག་པར་བྱེད། ཀྲུང་ཀྲུང་བུ་སྟོར་བ་བཞིན་དུ་ནི། སྙིང་རྗེ་རྗེ་སྐད་དུ་ངུ༌། བ་བེའུ་ཤི་བ་བཞིན་དུ་ནི། འབའི་སྒྲ་ཚོགས་འདོན་ཅིང་སྨྲས་པ། པདྨ་གཞོན་ནུ་ལྟ་བུའི་བྱད་བཞིན་ཅན། །<line/>
ལག་པ་པདྨའི་འདབ་ལྟར་གཞོན་ཤ་ཅན། །བདག་གི་བུ་གཉིས་སྡུག་བསྔལ་མ་མྱོང་བ། །འགྲོ་བ་གང་དུ་སོང་ནས་སྡུག་བསྔལ་གྱུར། །རི་དྭགས་བུ་ལྟར་དྲང་ཞིང་རི་དྭགས་མིག །རི་དྭགས་<line/>
ལྷན་ཅིག་བསྟི་གནས་དགའ་དགའ་ན། །དེ་རིང་བདག་གི་བུ་གཉིས་ཇི་ལྟ་བུར། །གཞན་གྱི་དབང་གིས་དོང་ཞིང་སྡུག་བསྔལ་གྱུར། །མིག་ནི་མཆི་མས་གང་བའི་མིག་གིས་ནི། །སྙིང་རྗེས་དུ་བ་ཤིན་ཏུ་<line/>
སྡུག་བསྔལ་བ། །དེ་རིང་བདག་གིས་ལེགས་པར་མ་མཐོང་བས། །སྐྱེ་བོ་བཀྲེན་པའི་ནང་ན་སྡུག་པས་འཚོ། །དེ་གཉིས་བདག་གི་པང་ནས་བསྐྱེད་བསྐྱེད་པ། །ཟས་སུ་རྩ་བ་མེ་ཏོག་འབྲས་བུ་ཟ། །བཟོད་<line/>
དང་གནམ་པས་བླ་མ་བརྟག་དཀའ་བ། །བདག་གི་བུ་གཉིས་ཤིན་ཏུ་སྡུག་བསྔལ་ལོ། དེ་གཉིས་མ་དང་ཉེ་དུ་བྲལ་བ་དང༌། །རྩ་ལག་རྣམས་ཀྱིས་གཟུ་ལུམ་སྤངས་པ་ལས། །སྐྱེ་བོ་སྡིག་ཅན་ངན་དང་<line/>
</page>
<page index="749" id="375B">འཕྲད་གྱུར་ནས། །བདག་གི་བུ་གཉིས་ཤིན་ཏུ་སྡུག་བསྔལ་ལོ། །སྐོམ་ཞིང་བཀྲེས་པས་བདག་ཉིད་རྟག་གདུངས་ན། །དེ་གཉིས་ཡིད་དབང་གིས་འགྲོ་བར་འགྱུར། །བྲན་དུ་གྱུར་པས་གདོན་མི་ཟ་<line/>
བར་ནི། །དེ་གཉིས་ཉམ་ཐག་སྡུག་བསྔལ་ཡོངས་སུ་གཟིར། །བདག་གིས་ངེས་པར་ཚེ་རབས་གཞན་དག་ཏུ། །སྲོག་ཆགས་སྡུག་པ་བརྒྱ་དང་བྲལ་བ་ཡི། །སྡིག་ལས་ཤིན་ཏུ་མི་བཟད་འདིར་བྱས་པ་<line/>
དེས་ན་བ་བེའུ་མེད་བཞིན་ཆོ་ངེས་འདེབས། །བདེན་ཚིག་གང་གིས་བདག་ནི་རྟག་ཏུ་ཡང༌། །སེམས་ཅན་ཀུན་ལ་ཡིད་ནི་མཉམ་གྱུར་པ། །བདེན་ཚིག་དེས་ནི་བདག་གི་བུ་གཉིས་པོ། །བྲན་དུ་གྱུར་པ་ལས་<line/>
ནི་ཐར་ཕར་ཤོག །རྒྱགས་སྦྱིན་མས་བུས་པ་གཞོན་ནུ་དེ་དག་གིས་བསྐྱེད་ཅིང་བསྲིངས་པའི་ཤིང་གང་ཡིན་པ་དེ་དག་ལོ་མ་ཐིབ་བེ་འདུག་པར་མཐོང་ནས། སྙིང་དུ་སྡུག་ནས་འཁྱུད་དེ་སྨྲས་པ། བུས་<line/>
པས་རིལ་བ་ཆུང་ངུས་ཆུ་བཅུས་པའི། །ལོ་མ་རྣམས་ལས་ཐིགས་པ་འཛག་པ་ཡི། །ལྗོན་ཤིང་རྣམས་ནི་སེམས་དང་བཅས་པ་བཞིན། །བུས་པ་ནུ་ཞོ་མ་བླུད་ལྟ་བུར་ངུ༌། །ཡང་བུས་པ་གཞོན་ནུ་དེ་<line/>
གཉིས་དང་རྩེ་རྩེ་བའི་རི་དྭགས་ཀྱི་ཕྲུ་གུ་བསྟི་གནས་ན་འདུག་པ་རྣམས་མཐོང་ནས་མི་དགའ་སྟེ། སྙིང་རྗེ་རྗེ་སྐད་ཀྱི་ཚིག་གིས་དལ་བུས་སྨྲས་པ། དེ་ཡི་ནེའུ་ཟླ་མཐོང་བར་འདོད་པ་གང༌། །གནས་སུ་<line/>
མ་ཚུགས་མཚོན་ཅིང་ཚོལ་བྱེད་པ། །རི་དྭགས་ཕྲུ་གུ་རྒྱུ་བ་འདི་དག་ཀྱང༌། །བདག་གི་སྡུག་བསྔལ་མི་ཆུང་གཞན་ཡིན་ནོ། །དེ་ནས་བུས་པ་གཞོན་ནུ་དེ་དག་ལམ་གང་ནས་དོང་བའི་ལམ་དེ་རྗེས་བཅད་<line/>
</page>
<page index="750" id="376A">༄༅། །དང༌། བུས་པ་གཞོན་ནུ་དེ་གཉིས་ཀྱི་རྗེས་དྲང་པོར་མ་བྱུང་གི །གྱ་གྱུས་གང་བར་མཐོང་ནས་ལྷགས་པར་ཡང་སྡུག་བསྔལ་གྱིས་གདུངས་ནས་སྨྲས་པ། ཇི་ལྟར་འཐེན་<line/>
པའི་རྗེས་བྱུང་དང༌། །ལ་ལར་མྱུར་དུ་སོང་བ་ལས། །བརྡེགས་ཏེ་ཁྲིད་པར་གདོན་མི་ཟ། །ཀྱེ་མ་བྲམ་ཟེ་བརྩེ་མེད་མཆོག །མགུལ་ནི་དབུགས་ཀྱིས་བརྫངས་ཤིང་སྐད་ཀྱང་འཛེར། །མ་མཆུ་<line/>
མཛེས་པ་འདར་ཞིང་བདག་གི་བུ། །རི་དྭགས་བཞིན་དུ་མིག་ཀྱང་རིག་རིག་སྟེ། །རྐང་པ་འཇམ་པོས་ཇི་ལྟར་སོང་ཞིག་གུ། དེ་ནས་བྱང་ཆུབ་སེམས་དཔས་དེ་དེ་ལྟར་སྨྲེ་སྔགས་འདོན་པའི་བདག་<line/>
ཉིད་དེ་མཐོང་ནས། མི་རྟག་པ་ཉིད་དང་ལྡན་པའི་ཚིག་དེ་དང་དེ་དག་གིས་རྣམ་གྲངས་མང་པོར་གོ་བར་བྱས་ནས་སྨྲས་པ། ཁོ་བོས་བུ་གཉིས་གྲགས་པ་ཡིས། །བཏང་བ་མ་ཡིན་སྡང་བས་མིན། །<line/>
སེམས་ཅན་ཀུན་ལ་ཕན་དོན་དུ། །གཏང་བར་དཀའ་བའི་བུ་དེ་བཏང༌། །མཆོག་ཏུ་གཏང་དཀའི་བདག་ཉིད་དང༌། །བུ་ནོར་ཆུང་མ་རྣམས་བཏང་ནས། །སེམས་དཔའ་ཆེན་པོས་ཚུལ་བཞིན་དུ། །<line/>
བྱང་ཆུབ་མཆོག་ནི་ཐོབ་པར་འགྱུར། །རྒྱགས་སྦྱིན་བདག་གིས་གཏོང་བ་ལ་བརྟན་གཏང་དཀའ་བའི། །བུས་པ་དེ་གཉིས་འཇིག་རྟེན་ཐར་པའི་དོན་དུ་བཏང༌། །བདག་དང་ཆུང་མ་བཞོན་དང་ནོར་<line/>
ཡང་བཏང་བྱས་ཏེ། །ཀུན་ལ་ཐམས་ཅད་གཏང་བའི་བློ་གྲོས་ང་ལ་ཡོད། །དེ་ནས་རྒྱགས་སྦྱིན་མས་སེམས་བརྟན་ཏེ་བྱང་ཆུབ་སེམས་དཔའ་ལ་སྨྲས་པ། ཁྱོད་ལ་བར་ཆད་མི་བགྱིད་ཀྱི། །ཁྱོད་བློ་<line/>
</page>
<page index="751" id="376B">གཞན་དུ་མ་འགྱུར་ཞིག །གལ་ཏེ་བདག་ཀྱང་སྩོལ་བཞེད་ན། །དོགས་པ་མེད་པར་བདག་སྩོལ་ཅིག །གཞན་ཡང༌། དཔའ་བོ་གང་ཕྱིར་ཉིད་ཀྱི་ཕྱིར། །སྡུག་པས་ཆགས་པ་བཏང་བ་ཡི། །<line/>
དོན་དེ་མྱུར་དུ་ཐོབ་ནས་ནི། །སྲིད་ལས་འགྲོ་བ་བསྒྲལ་བར་མཛོད། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། བྱང་ཆུབ་སེམས་དཔའ་དང་རྒྱགས་སྦྱིན་མ་བརྩོན་འགྲུས་ཤིན་ཏུ་རྨད་དུ་བྱུང་<line/>
བ་དང༌། ཤིན་ཏུ་བྱ་དཀའ་བར་རིགས་ནས་སུམ་ཅུ་རྩ་གསུམ་པའི་ཚོགས་ཀྱིས་ཡོངས་སུ་བསྐོར་ཏེ་སྟེང་གི་ནམ་མཁའ་ལས་བསྟི་གནས་དེར་ལྷགས་ནས་སྣང་བ་རྒྱ་ཆེན་པོས་ནགས་དེ་གསལ་<line/>
བར་བྱས་ཏེ། ནམ་མཁའ་ལ་འདུག་བཞིན་དུ་བྱང་ཆུབ་སེམས་དཔའ་ལ་སྨྲས་པ། འདི་ལྟར་འཇིག་རྟེན་རྨོངས་པ་བློ་ངན་གཞུང་གིས་བཅིངས་པའི་བློ་གྲོས་ཅན། །ལོངས་སྤྱོད་ལ་ཆགས་སྙིང་གི་<line/>
ཞགས་པ་བུ་ཡིས་བཅིངས་པའི་ནང་ན་ཡང༌། །ཁྱབ་བདག་ཁྱོད་གཅིག་ཆགས་པ་མེད་པས་དགའ་བ་བསྐྱེད་པའི་བུ་གཏོང་བས། །ངེས་པར་གོ་འཕང་བདེ་དང་ཞི་བ་དྲི་མེད་རྒ་བ་མེད་པ་འཐོབ། །དེ་<line/>
སྐད་ཅེས་བྱང་ཆུབ་སེམས་དཔའ་སྤྲོ་བ་བསྐྱེད་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། འདི་གཅིག་པུ་གཡོག་དང་བྲལ་ན་ཉོན་མོངས་པར་འགྱུར་གྱི། མ་ལ་བདག་གིས་རྒྱགས་སྦྱིན་མ་བསླང་<line/>
ངོ༑ ༑སྙམ་ནས་བྲམ་ཟེའི་ཆ་བྱད་དུ་བསྒྱུར་ཏེ་བྱང་ཆུབ་སེམས་དཔའི་དྲུང་དུ་སོང་ནས། ཡང་བྱང་ཆུབ་སེམས་དཔའ་ལ་སྨྲས་པ། ཡན་ལག་ཀུན་བཟང་ཁྱིམ་ཐབ་ལས། །འཕྱོ་བ་མེད་ཅིང་སྙིང་ཉེ་བ། །<line/>
</page>
<page index="752" id="377A">༄༅། །རིགས་ན་བསྔགས་པའི་སྲིང་མོ་འདི། །བདག་ལ་བྲན་མོའི་དོན་དུ་སྩོལ། །དེ་ནས་རྒྱགས་སྦྱིན་མ་མི་བཟོད་པ་སྐྱེས་ནས། བྲམ་ཟེ་ལ་སྨྲས་པ། ངོ་ཚ་མེད་ཅིང་བརྐམ་པ་<line/>
ཁྱོད། །འདི་ན་བྲམ་ཟེ་ཐ་ཤལ་ཏེ། །ཁྱོད་ལྟ་འཕྱོན་མ་མི་བྱེད་ཅིང༌། །དམ་ཆོས་དགའ་བ་ང་འདོད་དམ། །དེ་ནས་བྱང་ཆུབ་སེམས་དཔའ་ཐམས་ཅད་སྒྲོལ། སྙིང་རྗེ་དང་ལྡན་པའི་སྙིང་གིས་<line/>
རྒྱགས་སྦྱིན་མ་ལ་བརྟག་པར་བརྩམས་པ་དང༌། དེ་ནས་རྒྱགས་སྦྱིན་མས་བྱང་ཆུབ་སེམས་དཔའ་ལ་སྨྲས་པ། བདག་ནི་བདག་ལ་གཡར་ངན་མེད། །དེ་བཞིན་བདག་ལ་ལྟ་མ་ལགས། །<line/>
གཅིག་པུ་ཇི་ལྟར་བཞུགས་འགྱུར་ཞེས། །དེ་ལྟར་ཁྱོད་སླད་གཡར་ངན་བགྱིད། །དེ་ནས་བྱང་ཆུབ་སེམས་དཔས་རྒྱགས་སྦྱིན་མ་ལ་སྨྲས་པ། གོ་འཕང་མི་བཟད་མྱ་ངན་མེད་པ་ཚོལ་བདག་<line/>
ལ། །ས་སྟེང་འདིར་ནི་རྒྱགས་སྦྱིན་མྱ་ངན་བྱ་མི་དགོས། །ཁྱོད་ནི་མྱ་ངན་མེད་པར་བྲམ་ཟེ་འདི་རྗེས་འབྲོངས། །བདག་ནི་རི་དྭགས་འཆི་བ་བཞིན་དུ་བསྟི་གནས་འཐེན། །དེ་སྐད་ཅེས་སྨྲས་<line/>
པ་དང༌། དགའ་བ་དང༌། མགུ་བ་དང༌། ཡིད་རབ་ཏུ་དགའ་བས་བསམ་པ་དང༌། སྦྱིན་པ་འདི་ནི་ནགས་ཚལ་འདིར། །བདག་གི་སྦྱིན་པ་ཐ་མ་ཡིན། །རྒྱགས་སྦྱིན་འདི་ཡང་ཡོངས་བཏང་ནས། །<line/>
ཡོངས་སུ་བཟུང་བ་མེད་པར་འགྱུར། །སྙམ་དུ་རིག་ནས། རྒྱགས་སྦྱིན་མ་ལག་པ་ནས་བཟུང་སྟེ་བྲམ་ཟེ་དེ་ལ་སྨྲས་པ། བདག་གི་མཆིས་བྲང་སྡུག་པ་འདི། །སྙིང་ནས་སྙིང་ཉེ་བསྒོ་བ་ཉན། །ཡ་<line/>
</page>
<page index="753" id="377B">རབས་ཚུལ་ཅན་སྙན་པར་སྨྲ། །བྲམ་ཟེ་མཆོག་ཁྱོད་བཞེས་སུ་གསོལ། །དེ་ནས་མཆེ་བ་བཟང་པོ་ཡི། །ཆུང་མ་བྱང་ཆུབ་འདོད་ཕྱིར་བཏང༌། །ཆུ་ལ་གྲུ་ནི་ཇི་ལྟ་བར། །ས་ནི་མཐའ་དག་རྣམ་དྲུག་<line/>
གཡོས། །དེ་ནས་རྒྱགས་སྦྱིན་མ་བྲམ་ཟེའི་དབང་དུ་གྱུར་ཏེ། ཁྱོད་དང༌། བུ་དང༌། བུ་མོ་དང་བྲལ་བའི་སྡུག་བསྔལ་གྱིས་ཉམ་ཐག་ནས་དབུགས་བརྫངས་པས་སྒྲ་ངར་ངར་པོར་འགག་བཞིན་འདི་སྐད་<line/>
ཅེས་སྨྲས་སོ། །བདག་གིས་ཚེ་རབས་སྔ་མ་ལ། །ཅི་འདྲ་བ་ཡི་ལས་ངན་བྱས། །དེ་ནས་བ་བེའུ་ཤི་བ་བཞིན། །སྐྱེ་བོ་མེད་པའི་ནགས་ནང་དུ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྲམ་ཟེའི་<line/>
ཆ་བྱད་མི་སྣང་བར་བྱས་ཏེ་རང་བཞིན་གྱི་ཆ་བྱད་དུ་གནས་ནས་རྒྱགས་སྦྱིན་མ་ལ་སྨྲས་པ། སྐལ་བཟང་བདག་ནི་བྲམ་ཟེ་མ་ཡིན་མི་ཡང་མ་ཡིན་གྱི། །བདག་ནི་ལྷ་ཡི་དབང་པོ་བརྒྱ་བྱིན་ལྷ་མིན་<line/>
འཇོམས་བྱེད་དེ། །ཁྱོད་ཀྱི་འདུལ་བ་མཆོག་ཏུ་གྱུར་པ་འདི་ཡིས་བདག་མགུ་ཡི། །བདག་ལས་དམ་པ་གང་ཞིག་འདོད་པ་དེ་འདིར་སྨྲ་བར་གྱིས། །དེ་ནས་དེའི་ཚིག་གིས་རྒྱགས་སྦྱིན་མ་ཡིད་བདེ་བ་<line/>
སྐྱེས་ནས་བརྒྱ་བྱིན་ལ་ཕྱག་འཚལ་ནས་སྨྲས་པ། སྤྱན་སྟོང་ལྡན་པ་བདག་གི་བུ། །བྲན་གྱུར་པ་ལས་ཐར་མཛད་ཅིང༌། །མེས་པོའི་དྲུང་དུ་ཕྱིན་པར་ཡང༌། །སུམ་ཅུ་རྩ་གསུམ་བདག་པོས་མཛོད། །<line/>
དེ་སྐད་ཅེས་སྨྲས་ནས། ཡང་དབང་པོ་ཆེན་པོ་བསྟི་གནས་སུ་ཞུགས་ནས་བྱང་ཆུབ་སེམས་དཔའི་དྲུང་དུ་སོང་སྟེ། རྒྱགས་སྦྱིན་མ་ལག་པ་གཡོན་པ་ནས་བ་ཟུང་ནས་བྱང་ཆུབ་སེམས་དཔའ་ལ་སྨྲས་<line/>
</page>
<page index="754" id="378A">༄༅། །པ༑ བདག་གིས་ཁྱོད་ལ་རྒྱགས་སྦྱིན་འདི། །གཡོག་གི་ཕྱིར་ནི་སྦྱིན་པར་བྱ། །ཁྱོད་ཀྱིས་སུ་ལའང་མ་སྦྱིན་ཅིག །བཞག་པ་བྱིན་ན་སྨད་པར་འགྱུར། །དེ་ནས་ལྷ་རྣམས་ཀྱི་<line/>
དབང་པོ་བརྒྱ་བྱིན་གྱིས། བྲམ་ཟེ་ཁྱེའུ་དང༌། བུ་མོ་ཁྱེར་བ་དེ། ཇི་ལྟར་གྲོང་ཁྱེར་གཞན་ཞིག་ཡིན་ནོ། །སྙམ་ནས་གྲོང་ཁྱེར་དེ་ཉིད་དུ་སོང་ནས། བུས་པ་གཞོན་ནུ་དེ་དག་བཙོང་བར་བརྩམས་<line/>
པ་དེ་ལྟ་བུར་རྨོངས་པར་བྱས་སོ། །ཇི་ཙམ་ན་བློན་པོ་རྣམས་ཀྱིས་མཐོང་ནས་རྒྱལ་པོ་ལ་སྨྲས་པ། ལྷ། ཁྱོད་ཀྱི་དཔོན་པོ་ནག་པོ་དང༌། །དྲ་བ་ཅན་དང་དེ་གཉིས་ནི། །བྲམ་ཟེ་ཤིན་ཏུ་མ་རུངས་པས། །<line/>
གྲོང་ཁྱེར་མཆོག་འདིར་འཚོང་ཞིང་མཆིས། །དེ་སྐད་ཐོས་ནས། རྒྱལ་པོ་དེ་སེམས་མི་དགའ་ནས་སྨྲས་པ། གཞོན་ནུ་གཉིས་མྱུར་དུ་སྟོན་ཅིག །བློན་པོ་རྣམས་ཀྱིས་སྐད་ཕྱུང་བ་དང༌། གྲོང་ཁྱེར་བ་<line/>
རྣམས་མྱུར་དུ་རྒྱལ་པོའི་དྲུང་དུ་ཉེ་བར་ལྷགས་སོ། །ཇི་ཙམ་ན་བློན་པོ་གཞན་ཞིག་གིས། རྒྱལ་པོའི་དྲུང་དུ་ཁྲིད་པ་དང༌། མི་ཡི་དབང་པོ་མངོན་ཕྱོགས་ཁྲིད་པའི་ཚ་བོ་གོས་མེད་ཅིང༌། །ལུས་རྦེག་དྲི་མ་<line/>
ཅན་གྱི་ལུས་དེ་དེ་ཡིས་མཐོང་ནས་ནི། །མོད་ལ་སེང་གེའི་ཁྲི་ལས་ས་ཡི་སྟེང་དུ་ལྷུང་གྱུར་ཏེ། །ཕོ་བྲང་འཁོར་མི་བློན་ཚོགས་བུད་མེད་དག་ཀྱང་དུ་བར་གྱུར། །དེ་ནས་རྒྱལ་པོས་བློན་པོ་རྣམས་ལ་སྨྲས་<line/>
པ༑ གང་ཞིག་ནགས་ན་གནས་ན་ཡང༌། །སྦྱིན་ལ་མངོན་པར་དགའ་བའི་ཡིད། །མིག་བཟང་དེ་ནི་མྱུར་དུ་འདིར། །ཆུང་མ་དང་བཅས་དགུག་པར་གྱིས། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་<line/>
</page>
<page index="755" id="378B">གྱིས་བྱང་ཆུབ་སེམས་དཔའ་ལ་ཕྱག་བྱས་ནས་རང་གི་གནས་སུ་སོང་ངོ༌། །ཕྱི་ཞིག་ན་རྒྱལ་པོ་ཐམས་ཅད་བཤེས་གཉེན་ཤི་བ་དང་བྲམ་ཟེ་དང༌། བློན་པོ་དང༌། གྲོང་མི་དང༌། ཡུལ་མི་རྣམས་ལྷན་ཅིག་ཏུ་<line/>
བསྟི་གནས་དེར་སོང་ནས་བྱང་ཆུབ་སེམས་དཔའ་ལ་གསོལ་བ་བཏབ་སྟེ་རང་གི་གྲོང་ཁྱེར་དུ་བོས་ནས་རྒྱལ་པོར་བཅུག་གོ། དེ་ནས་རྒྱལ་པོ་ཐམས་ཅད་སྒྲོལ་ཐམས་ཅད་གཏོང་ཞེས་བྱ་བར་གྱུར་ཏོ། །དེས་<line/>
དགེ་སྦྱོང་དང༌། བྲམ་ཟེ་དང༌། བཀྲེན་པ་དང༌། ཕོངས་པ་དང༌། མཛའ་བོ་དང༌། ཉེ་དུ་དང༌། གཉེན་གཤེས་དང༌། ཞོ་ཤས་འཚོ་བ་རྣམས་ལ་སྦྱིན་པ་རྣམ་པ་དུ་མ་དག་སྦྱིན་ནས་ཚིགས་སུ་བཅད་དེ་སྨྲས་པ།<line/>
བྱང་ཆུབ་དོན་དུ་གཉེར་བ་ཡིས། །རྒྱལ་རིགས་བྲམ་ཟེ་རྗེའུ་རིགས་དང༌། །དམངས་རིགས་གདོལ་པ་གཡུང་པོ་ལའང༌། །འཇིགས་པ་མེད་པར་སྦྱིན་པ་བཏང༌། །གསེར་དང་དངུལ་དང་བ་ལང་དང༌། །རྟ་དང་<line/>
ནོར་བུའི་རྣ་རྒྱན་དང༌། །དེ་བཞིན་ལས་དག་བྱེད་པའི་བྲན། །ཚུལ་ཁྲིམས་ཕུན་སུམ་ཚོགས་ལ་སྦྱིན། །ཆགས་པ་མེད་པའི་སེམས་ཀྱིས་ནི། །བུ་དང་བུ་མོ་ཡོངས་བཏང་ནས། །འཇིག་རྟེན་འདི་དང་ཕ་རོལ་<line/>
ཏུ༑ ༑མི་ཡི་དག་པ་ཐོབ་པར་འགྱུར། །རྒྱལ་པོ་ཆེན་པོ། དེའི་ཚེ་དེའི་དུས་ཀྱི་རྒྱལ་པོ་ཐམས་ཅད་སྒྲོལ་ཞེས་བྱ་བར་གྱུར་པ་གང་གིས་དགེ་སྦྱོང་དང༌། བྲམ་ཟེ་དང༌། བཀྲེན་པ་དང༌། ཕོངས་པ་དང༌། མཛའ་<line/>
བོ་དང༌། ཉེ་དུ་དང༌། གཉེན་བཤེས་དང༌། ཞོ་ཤས་འཚོ་བ་རྣམས་ལ་སྦྱིན་པ་རྣམ་པ་དུ་མ་དག་བྱིན། བསོད་ནམས་དག་བྱས་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་<line/>
</page>
<page index="756" id="379A">༄༅། །ཉིད་དེའི་ཚེ་དེའི་དུས་ན་རྒྱལ་པོ་ཐམས་ཅད་སྒྲོལ་ཞེས་བྱ་བ་དེར་གྱུར་ཏེ། ང་ཉིད་ཀྱིས་དེ་ན་དགེ་སྦྱོང་དང༌། བྲམ་ཟེ་དང༌། བཀྲེན་པ་དང༌། ཕོངས་པ་དང༌། མཛའ་བོ་དང༌། ཉེ་<line/>
དུ་དང༌། གཉེན་བཤེས་དང༌། ཞོ་ཤས་འཚོ་བ་རྣམས་ལ་སྦྱིན་པ་རྣམ་པ་དུ་མ་དག་བྱིན། བསོད་ནམས་དག་བྱས་སོ། །རྒྱལ་པོ་ཆེན་པོ། ངའི་སྦྱིན་པའམ། སྦྱིན་པའི་བགོ་བཤའ་དེས། བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་<line/>
ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང༌། བསོད་ནམས་དག་བྱས་པ་<line/>
གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཐམས་ཅད་ཅེས་བྱ་བའི་གྲོང་རྡལ་གྱི་གྲོང་ཁྱེར་རྒྱལ་པོ་ཐམས་ཅད་ཀྱི་བཤེས་གཉེན་ཞེས་བྱ་བ་ཞིག་བྱུང་བར་གྱུར་ཏེ། དེ་འབྱོར་པ་<line/>
དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང༌། མི་མང་པོས་རབ་ཏུ་གང་བ། འཐབ་པ་དང༌། འཐབ་མོ་དང༌། ཁྲག་ཁྲུག་དང༌། བྱེད་པ་དང༌། ཆོམ་རྐུན་དང༌། ནད་རབ་ཏུ་<line/>
ཞི་བ། འབྲས་སཱ་ལུ་དང༌། བུ་རམ་ཤིང་དང༌། བ་ལང་ཕུན་སུམ་ཚོགས་པ་མ་བུ་གཅིག་པ་ལ་བྱམས་པ་བཞིན་དུ་རྒྱལ་སྲིད་བྱེད་དུ་འཇུག་སྟེ། ཆོས་བཞིན་གྱིས་རྒྱལ་སྲིད་བྱེད་དུ་འཇུག་གོ།<line/>
</page>
<page index="757" id="379B">དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་<line/>
ཁྱེའུ་གཟུགས་བཟང་བ། མཛེས་པ། བལྟ་ན་སྡུག་པ། པགས་པའི་མདོག་གསེར་འདྲ་བ། མགོ་གདུགས་ལྟར་འདུག་པ། དཔུང་པ་རིང་བ། དཔྲལ་བའི་དབྱེས་ཆེ་བ་ཞིག་བཙས་ཏེ། དེའི་ཉེ་དུ་རྣམས་<line/>
འདུས་ནས། ཁྱེའུའི་མིང་ཅིར་གདགས་ཞེས་མིང་འདོགས་པར་བྱེད་དོ། །ཤེས་ལྡན་དག །གཞོན་ནུ་འདི་ནི། རྒྱལ་པོ་ཐམས་ཅད་བཤེས་གཉེན་གྱི་བུ་ཡིན་པས། གཞོན་ནུ་ཐམས་ཅད་སྒྲོལ་ཞེས་བྱ་<line/>
བར་གདགས་སོ། །ཞེས་གཞོན་ནུ་ཐམས་ཅད་སྒྲོལ་དུ་མིང་བཏགས་ནས། མ་མ་བརྒྱད་ལ་གཏད་དེ་ཞེས་བྱ་བ་ནས་གནས་ལྔ་རྣམས་ལ་བྱང་བར་གྱུར་ཏོ། །ཞེས་བྱ་བའི་བར་གོང་མ་བཞིན་ནོ། །དེ་གང་ཅི་<line/>
སློང་བ་ཐམས་ཅད་སློང་བ་པོ་དག་ལ་སྦྱིན་པར་བྱེད་པས་དེའི་མིང་ཐམས་ཅད་གཏོང་བ། ཐམས་ཅད་གཏོང་བ་ཞེས་བྱ་བར་གྲགས་སོ། །ཁམས་ཀྱི་རྒྱལ་ཕྲན་གྱི་བུ་མོ་རྒྱགས་སྦྱིན་མ་ཞེས་བྱ་བ་ཞིག་ཡོད་པ་དེ།<line/>
དེའི་ཆེད་དུ་བསླངས་ནས་དཔལ་གྱི་འབྱོར་པ་ཆེན་པོས་བག་མར་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཇི་ཙམ་ན་ཁྱེའུ་ཞིག་བཙས་པ་དང༌།<line/>
དེའི་མིང་ནག་པོ་ཞེས་བྱ་བར་བཏགས། ཡང་དེ་དང་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་བུ་མོ་ཞིག་བཙས་ཏེ། དེའི་མིང་དྲ་བ་ཅན་ཞེས་བྱ་བར་བཏགས་སོ། །རྒྱལ་པོ་<line/>
</page>
<page index="758" id="380A">༄༅། །ཐམས་ཅད་ཀྱི་བཤེས་གཉེན་ལ་གླང་པོ་ཆེའི་མཆོག་བཀྲ་ཤིས་ལྡན་ཞེས་བྱ་བ་ཡོད་དེ། དེའི་མཐུས་ཁམས་ཀྱི་རྒྱལ་ཕྲན་རྣམས་སྤ་འགོང་བར་བྱེད་དོ། །དེས་ཐམས་<line/>
ཅད་སྒྲོལ་ལ་སྨྲས་པ། བུ། བདག་གིས་གང་ཅུང་ཟད་ཁམས་ཀྱི་རྒྱལ་ཕྲན་རྣམས་སྤ་འགོང་བར་བྱེད་པ་དེ་དག་ཐམས་ཅད་ཀྱང་གླང་པོ་ཆེའི་མཆོག་འདིའི་མཐུ་ཡིན་གྱི། ཁྱོད་ཐམས་<line/>
ཅད་གཏོང་ན་ཡང་གླང་པོའི་མཆོག་བཀྲ་ཤིས་ལྡན་ནི། ཞོག་ཅིག །ཁམས་ཀྱི་རྒྱལ་ཕྲན་རྣམས་ཀྱིས་སྨྲས་པ། གང་གི་མཐུས་ན་བདག་ཅག་ཐམས་ཅད་རྒྱལ་པོ་ཐམས་ཅད་བཤེས་<line/>
གཉེན་འདིས་ཟིལ་གྱིས་མནན། ཁ་ཅིག་གིས་སྨྲས་པ། རྒྱལ་པོ་ཐམས་ཅད་བཤེས་གཉེན་ལ་གླང་པོའི་མཆོག་བཀྲ་ཤིས་ལྡན་ཞེས་བྱ་བ་ཞིག་ཡོད་དེ། དེའི་མཐུས་བདག་ཅག་འདིས་<line/>
ཟིལ་གྱིས་མནན་ཏོ། །དེ་དག་གིས་སྨྲས་པ། གང་གིས་ན་གླང་པོའི་མཆོག་དེ་དགུག་པའི་ཐབས་བཟང་པོ་ལྟ་ཅི་ཡོད། བློན་པོ་རྣམས་ཀྱིས་སྨྲས་པ། ལྷ། རྒྱལ་པོ་ཐམས་ཅད་བཤེས་<line/>
གཉེན་གྱི་བུ་ཐམས་ཅད་སྒྲོལ་ཞེས་བགྱི་བ་དེ། མི་སྦྱིན་པའམ། མི་གཏོང་བ་ཅི་ཡང་མ་མཆིས་ཏེ། དེ་ཅི་སློང་པ་དེ་ཐམས་ཅད་སྦྱིན་པས། དེའི་མིང་ཐམས་ཅད་གཏོང་བ། ཐམས་ཅད་<line/>
གཏོང་བ་ཞེས་བྱ་བར་གྲགས་ཀྱི། བྲམ་ཟེ་དག་ཅིག་མངགས་དང་དེ་རྣམས་ཀྱིས་བསླངས་ན། ཁུགས་པར་འགྱུར་རོ། །དེ་རྣམས་ཀྱིས་བྲམ་ཟེ་དག་བཀུག་ནས་སྨྲས་པ། བྲམ་ཟེ་དག །<line/>
</page>
<page index="759" id="380B">དེངས་ལ། ཐམས་ཅད་ཅེས་བྱ་བའི་གྲོང་རྡལ་ན་ཐམས་ཅད་སྒྲོལ་ཞེས་བྱ་བ་ལས་གླང་པོའི་མཆོག་སློངས་ཤིག །དེ་དག་མངགས་ནས། ཐམས་ཅད་ཀྱི་གྲོང་རྡལ་དུ་དོང་ངོ༌། །གཞོན་ནུ་ཐམས་ཅད་སྒྲོལ་<line/>
གླང་པོའི་མཆོག །མེ་ཏོག་ཀུན་ད་དང༌། ཀུ་མུ་ཏ་དང༌། ཁབ་དང༌། དངུལ་དང༌། སྤྲིན་དཀར་པོའི་མདོག་ལྟ་བུ་མཆེ་བ་དྲུག་པ། བདུན་ལེགས་པར་གནས་པ། གླང་པོ་ཆེས་སྲུང་གི་བུ་ལྟར་འགྱིང་ཞིང་འགྲོ་<line/>
བ༑ རང་བཞིན་གྱི་མཚན་མཆོག་གིས་བརྒྱན་པ། མཐོང་ན་བཀྲ་ཤིས་པ་ལ་ཞོན་ནས། ཤིན་ཏུ་སྡུག་པའི་བྲན་དང༌། གྲོགས་པོ་དང༌། གཡོག་རྣམས་ཕྱི་བཞིན་འབྲང་ཞིང༌། ཟླ་བ་རྒྱུ་སྐར་གྱི་ཚོགས་ཀྱིས་<line/>
ཡོངས་སུ་བསྐོར་བ་བཞིན། གྲོང་ཁྱེར་ནས་བྱུང་ནས་སྐྱེད་མོས་ཚལ་ལོགས་སུ་སོང་ངོ༌། །དེ་ནས་མངགས་པ་དེ་དག་གིས་གཞོན་ནུ་ཐམས་ཅད་སྒྲོལ་མངོན་དུ་བསུས་ནས་སྨྲས་པ། རྒྱལ་རིགས་<line/>
གཞོན་ནུ་ཁྱོད་རྒྱལ་བར་གྱུར་ཅིག །ཡང་སྨྲས་པ། ལྷ་མིན་ལྷར་བཅས་འཇིག་རྟེན་དུ། །ཁྱོད་ནི་ཐམས་ཅད་གཏོང་ཞེས་གྲགས། །ཁྱོད་ཀྱི་གླང་པོ་མཆོག་འདི་ནི། །བདག་ཅག་རྣམས་ལ་སྩལ་བའི་<line/>
རིགས། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་གླང་པོའི་མཆོག་དེ་ལས་བབས་ནས། དགའ་བ་དང༌། མགུ་བ་དང༌། རབ་ཏུ་དགའ་བའི་ཡིད་ཀྱིས་བྲམ་ཟེ་དེ་དག་ལ་གླང་པོའི་མཆོག་དེ་<line/>
བསྟན་ནས་སྨྲས་པ། ཇི་ལྟར་བདག་རབ་དགའ་བས་དེང༌། །བྲམ་ཟེ་རྣམས་ལ་གླང་ཆེན་གཏང༌། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག །བློན་པོ་རྣམས་<line/>
</page>
<page index="760" id="381A">༄༅། །ཀྱིས་རྒྱལ་པོ་ཐམས་ཅད་བཤེས་གཉེན་ལ་སྨྲས་པ། ལྷ། ཁྱོད་ཀྱི་སྲས་ཐམས་ཅད་སྒྲོལ་གྱིས། གླང་པོའི་མཆོག་བཀྲ་ཤིས་ལྡན་ཞེས་བགྱི་བ། ཕྱིར་རྒོལ་བས་<line/>
མངགས་པ་ལ་སྩལ་ཏོ། །རྒྱལ་པོས་ཐོས་ནས་ཤིན་ཏུ་ཁྲོས། འཁྲུགས་ཏེ་བསྒོ་བ། ཤེས་ལྡན་དག །དེངས་ལ། ཐམས་ཅད་སྒྲོལ་ཁྲིད་དེ་ཤོག་ཅིག །དེ་རྣམས་ཀྱིས་ཁྲིད་དེ་འོངས་པ་<line/>
དང༌། རྒྱལ་པོ་ཐམས་ཅད་བཤེས་གཉེན་གྱིས། ཐམས་ཅད་སྒྲོལ་ལ་སྨྲས་པ། གཞོན་ནུ། ཁོ་བོས་ཁྱོད་ལ་གང་ཅུང་ཟད་ཁམས་ཀྱི་རྒྱལ་ཕྲན་རྣམས་སྤ་འགོང་བར་བྱེད་པ་དེ་ཐམས་ཅད་ནི།<line/>
གླང་པོའི་མཆོག་འདིའི་མཐུ་ཡིན་གྱི། ཁྱོད་ཐམས་ཅད་གཏོང་ན་ཡང་གླང་པོའི་མཆོག་འདི་ཞོག་ཅིག་ཅེས། སྔ་མོ་ཞིག་ཏུ་མ་བསྒོའམ། ཅིའི་ཕྱིར་ཁྱོད་ཀྱིས་གླང་པོའི་མཆོག་ཡོངས་སུ་བཏང༌།<line/>
དེས་མཉན་ནས་སྨྲས་པ། ཡབ། བསླངས་ན་ཇི་ལྟར་མི་སྩལ། ཅི། ཇི་སྙེད་བསླངས་པ་དེ་ཐམས་ཅད་དེ་སྦྱིན་ནམ། ཚིགས་སུ་བཅད་དེ་སྨྲས་པ། ཁྱིམ་ན་གནས་པའི་སྐྱེས་བུ་ཡིས། །<line/>
ཅི་རིགས་པར་ནི་སྦྱིན་པ་གཏང༌། །འོན་ཏེ་ནགས་སུ་སོང་ན་ནི། །ངེས་པ་ཡིན་ནི་མཆོག་བྱའོ། །ཡབ། གལ་ཏེ་སྦྱིན་པ་དག་གཏང༌། བསོད་ནམས་དག་བགྱིར་མ་མཆིས་ན། དཀའ་ཐུབ་ཀྱི་<line/>
ནགས་སུ་བརྟན་པར་བགྱིའོ། །གཞོན་ནུ། དེ་བཞིན་དུ་གྱིས་ཤིག །བྱང་ཆུབ་སེམས་དཔས་རྒྱགས་སྦྱིན་མའི་དྲུང་དུ་སོང་སྟེ་སྨྲས་པ། རྒྱགས་སྦྱིན་མ། བདག་ནི། དཀའ་ཐུབ་ཀྱི་ནགས་<line/>
</page>
<page index="761" id="381B">སུ་གནས་ཀྱི། ཁྱོད་ཁྱིམ་ན་བག་ཡོད་པར་གནས་ཤིག །དེས་སྨྲས་པ། རྗེའི་སྲས་དང་ཐབས་ཅིག་དཀའ་ཐུབ་ཀྱི་ནགས་སུ་གནས་པར་བགྱིའོ། །རྒྱགས་སྦྱིན་མ། བྱང་ཆུབ་སེམས་དཔའ་རྣམས་ནི།<line/>
སྦྱིན་པ་ལ་དགའ་བས། གལ་ཏེ་ཁྱོད་འགའ་ཞིག་སློང་ན། བྱིན་པར་འགྱུར་རོ། །རྗེའི་སྲས། གལ་ཏེ་ཁྱོད་ཀྱིས་བཏང་ན་སྩལ་དུ་གསོལ། བྱང་ཆུབ་སེམས་དཔས་སྨྲས་པ། ཁྱོད་ཀྱིས་དམ་བཅས་<line/>
པ་དེ་དྲན་པར་བྱོས་ཤིག །དེ་ནས་བྱང་ཆུབ་སེམས་དཔའ་པའི་དྲུང་དུ་སོང་ནས་མགོ་བོས་ཕྱག་བྱས་ཏེ་སྨྲས་པ། ཡབ་ཅིག་བདག་གིས་སྦྱིན་སླད་གླང་ཆེན་བཏང༌། །ནོངས་པ་གང་ལགས་ས་བདག་<line/>
བཟོད་པར་གསོལ། །བདག་ནི་གྲོང་ནས་དགོན་པར་མཆིས་ལགས་ཀྱི། མི་དབང་ཁྱོད་ཀྱི་ཕྱག་མཛོད་སྟོངས་མ་གྱུར། །དེ་ནས་རྒྱལ་པོ་བུ་དང་བྲལ་བའི་བློང་བས་མཆི་མས་བརྣངས་ནས་སྨྲས་པ།<line/>
བུ། སྦྱིན་པ་དང༌། དཀའ་ཐུབ་ཀྱི་ནགས་ཀྱི་བློ་གྲོས་འདི་ཟློག་ཅིག །བྱང་ཆུབ་སེམས་དཔས་སྨྲས་པ། ས་ནི་རི་དང་བཅས་པར་ཡང༌། །གལ་ཏེ་ལྡོག་པར་འགྱུར་གདའ་ཡི། །ས་བདག་བདག་ནི་<line/>
སྦྱིན་པ་ལས། །སེམས་ནི་ལྡོག་པར་མི་བགྱིད་དོ། །ཞེས་སྨྲས་ནས་སོང་སྟེ། བྱང་ཆུབ་སེམས་དཔའ་བུ་དང༌། བུ་མོ་དང༌། ཆུང་མ་དང་ལྷན་ཅིག་ཤིང་རྟ་མཆོག་གི་ནང་དུ་ཞུགས་ནས་དཀའ་<line/>
ཐུབ་ཀྱི་ནགས་སུ་ཆས་སོ། །དེ་ནས་བྲམ་ཟེ་རིག་བྱེད་དང༌། རིག་བྱེད་ཀྱི་ཡན་ལག་ཤེས་པ་ཁ་ཅིག་གིས། ཐམས་ཅད་སྒྲོལ་བསུས་ནས་སྨྲས་པ། རྒྱལ་རིགས་གཞོན་ནུ་ཁྱོད་རྒྱལ་བར་གྱུར་<line/>
</page>
<page index="762" id="382A">༄༅། །ཅིག །ཁྱོད་ནི་འཇིག་རྟེན་ཐམས་ཅད་དུ། ཐམས་ཅད་གཏོང་ཞེས་རྣམ་པར་གྲགས། །བྲམ་ཟེ་དག་ལ་ཤིང་རྟ་འདི། །ཁྱོད་ཀྱིས་སྦྱིན་པར་གཏང་བའི་རིགས། །དེ་སྐད་ཅེས་<line/>
སྨྲས་པ་དང༌། བྱང་ཆུབ་སེམས་དཔའ་ཐམས་ཅད་སྒྲོལ་ཤིང་རྟའི་མཆོག་དེ་ལས་བབས་ནས་དགའ་བ་དང༌། མགུ་བ་དང༌། རབ་ཏུ་དགའ་བའི་སྙིང་གིས་བྲམ་ཟེ་དག་ལ་ཤིང་རྟའི་མཆོག་དེ་བསྟན་ནས་<line/>
སྨྲས་པ། ཇི་ལྟར་བདག་རབ་དགའ་བས་དེང༌། །བྲམ་ཟེ་རྣམས་ལ་ཤིང་རྟ་བཏང༌། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག །དེ་ནས་བྱང་ཆུབ་སེམས་དཔའ་རྟ་<line/>
ལ་ཞོན་ནས་རྒྱགས་སྦྱིན་མ་དང་ལྷན་ཅིག་སོང་བ་དང༌། དེ་ནས་བྲམ་ཟེ་རིག་བྱེད་དང༌། རིག་བྱེད་ཀྱི་ཡན་ལག་ཤེས་པ་ཁ་ཅིག་གིས་ཐམས་ཅད་སྒྲོལ་བསུས་ནས་སྨྲས་པ། རྒྱལ་རིགས་གཞོན་ནུ།<line/>
ཁྱོད་རྒྱལ་བར་གྱུར་ཅིག །ཁྱོད་ནི་འཇིག་རྟེན་ཐམས་ཅད་དུ། །ཐམས་ཅད་གཏོང་ཞེས་རྣམ་པར་གྲགས། །བྲམ་ཟེ་རྣམས་ལ་རྟ་འདི་ནི། །ཁྱོད་ཀྱིས་སྦྱིན་པར་གཏང་བའི་རིགས། །དེ་སྐད་ཅེས་<line/>
སྨྲས་པ། བྱང་ཆུབ་སེམས་དཔའ་ཐམས་ཅད་སྒྲོལ་རྟ་དེ་ལས་བབས་ནས་དགའ་བ་དང༌། མགུ་བ་དང༌། རབ་ཏུ་དགའ་བའི་སྙིང་གིས་བྲམ་ཟེ་དེ་རྣམས་ལ་རྟ་དེ་བསྟན་ནས་སྨྲས་པ། ཇི་ལྟར་བདག་<line/>
རབ་དགའ་བས་དང༌། །བྲམ་ཟེ་རྣམས་ལ་རྟ་བཏང་བ། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག །དེ་ནས་བྱང་ཆུབ་སེམས་དཔས་ནི། ནག་པོ་ཁྲིད་།རྒྱགས་<line/>
</page>
<page index="763" id="382B">སྦྱིན་མས་ནི། དྲ་བ་ཅན་ཁྲིད་དེ་རྐང་པས་དོང་ནས། བྱང་ཆུབ་སེམས་དཔས་གངས་རིའི་སུལ་མེ་ཏོག་དང༌། འབྲས་བུ་དང༌། ཆུ་ཕུན་སུམ་ཚོགས་པ་ཞིག་ཏུ་སོང་སྟེ། བྱང་ཆུབ་སེམས་དཔའ་ནི། བསམ་<line/>
གཏན་བྱེད་དོ། །རྒྱགས་སྦྱིན་མས་ནི། འབྲས་བུས་བསྙེན་བཀུར་བྱེད་དོ། །རི་བོར་གཞན་ཞིག་ན་བྲམ་ཟེ་ཞིག་གནས་པ་དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད།<line/>
དགའ་བར་བྱེད། དགའ་མགུར་སྤྱོད་པར་བྱེད་དེ། དེ་རྩེ་བར་བྱེད། །དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཁྱེའུ་མཚན་ངན་པ་བཅོ་བརྒྱད་དང་ལྡན་པ་ཞིག་བཙས་པ། ངན་ཏོ་རེ་<line/>
ཞེས་སྒྲ་འབྱིན་པས། དེའི་མིང་ངན་ཏོ་རེ། ངན་ཏོ་རེ་ཞེས་བྱ་བར་གྱུར་ཏོ། །རི་བོར་གཞན་ཞིག་ན། བྲམ་ཟེ་རིག་བྱེད་བཞི་ཤེས་པ་ཞིག་གནས་པ་དེས། རིགས་མཉམ་པ་ལས་ཆུང་མ་བླངས་ཏེ། དེ་དེ་<line/>
དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཇི་ཙམ་ན་བུ་མོ་གཟུགས་བཟང་མོ། མཛེས་མ། བལྟ་ན་སྡུག་པ་ཞིག་བཙས་ཏེ། བསྲིངས་བསྐྱེད་ནས་ཆེན་མོར་<line/>
གྱུར་པ་དང༌། བྲམ་ཟེ་དེས། བདག་གི་བུ་མོ་འདི་བྱད་གཟུགས་སམ། རིགས་སམ། བཟོའམ། ནོར་གྱི་ཕྱིར་ནི། སུ་ལའང་མི་སྦྱིན་ནོ། །འོན་ཀྱང་སུ་ཞིག་བདག་ལས་རིག་བྱེད་བཞི་ཀློག་པ་ཞིག་<line/>
ཡོད་ན། བདག་གིས་དེ་ལ་འདི་སྦྱིན་པར་བྱའོ། །ཞེས་དམ་བཅས་སོ། །དེ་ནས་ངན་ཏོ་རེ་གསང་ཚིག་དོན་དུ་གཉེར་ཞིང༌། གསང་ཚིག་ཚོལ་བ་བྲམ་ཟེ་དེའི་གན་དུ་སོང་སྟེ་ཕྱིན་ནས་སྨྲས་པ། མཁན་<line/>
</page>
<page index="764" id="383A">༄༅། །པོའི་ཞབས་ལ་བདག་བཀུར་སྟི་བགྱིད་པར་འཚལ་ལགས་སོ། །ཅིའི་ཕྱིར། རིག་བྱེད་བཀླག་པའི་སླད་དུའོ། །དེ་བཞིན་དུ་གྱིས་ཤིག །དེ་དེ་ལས་རིག་བྱེད་བཀླག་པར་བརྩམས་<line/>
པ་ལས། དེ་ཡིད་གཞུངས་པའི་རང་བཞིན་ཅན་ཞིག་ཡིན་པས། དེས་རིང་པོ་མ་ལོན་པར་རིག་བྱེད་རྣམ་པ་བཞི་ལ་བྱང་བར་གྱུར་ཏོ། །བྲམ་ཟེ་དེས་བསམ་པ། བདག་གིས་དམ་བཅས་པ་ནི། བདག་<line/>
གི་བུ་མོ་འདི་རིགས་སམ་ཞེས་བྱ་བ་རྒྱས་པར་སྦྱར་ཏེ། བྲམ་ཟེའི་ཁྱེའུ་འདིས་བདག་ལས་རིག་བྱེད་བཞི་བྱང་བར་བྱས་པ་ཡིན་ན། མཚན་ངན་པ་བཅོ་བརྒྱད་དང་ལྡན་པ་ཡིན་ཏེ། གལ་ཏེ་འདིས་བུ་<line/>
མོ་མ་འདོད་ན་ནི། ལེགས་སོ། །སྙམ་ནས། དེས་དེ་ལ་སྨྲས་པ། བྲམ་ཟེའི་ཁྱེའུ། བདག་གིས་བུ་མོ་འདི། བྱད་གཟུགས་སམ། རིགས་སམ། བཟོའམ། ནོར་གྱི་ཕྱིར་སུ་ལ་ཡང་མི་སྦྱིན་ཏེ།<line/>
འོན་ཀྱང་སུ་ཞིག་བདག་ལས་རིག་བྱེད་བཞི་ཀློག་པ་ཞིག་ཡོད་ན། བདག་གིས་དེ་ལ་འདི་སྦྱིན་པར་བྱའོ། །ཞེས་དམ་བཅས་པ་ལས། བདག་ལས་ཁྱོད་ཀྱིས་རིག་བྱེད་བཞི་བྱང་བར་བྱས་པ་ལས། ཁྱོད་<line/>
ལ་བུ་མོ་འདི་ཆུང་མར་སྦྱིན་ནོ། །དེས་སྨྲས་པ། བཀྲ་ཤིས་པར་གྱུར་ཅིག །བླང་བར་བགྱིའོ། །ཞེས་དེས་དེ་ལ་དཔལ་གྱི་འབྱོར་བ་ཆེན་པོས་བག་མར་བཏང་ནས་སྨྲས་པ། བྲམ་ཟེའི་ཁྱེའུ། ཆུང་མ་<line/>
ཁྲིད་ལ་རང་གི་ཁྱིམ་དུ་སོང་ཞིག །དེས་ཆུང་མ་དེ་ཁྲིད་དེ་རང་གི་ཁྱིམ་དུ་སོང་བ་དང༌། དེས་དེ་ལ་སྨྲས་པ། རྗེའི་སྲས། བདག་ནི། ཤིན་ཏུ་གཞོན་པས། ལས་བགྱིད་རྔོ་མི་ཐོགས་ཀྱི། བདག་ལ་བཀོལ་<line/>
</page>
<page index="765" id="383B">བ་སྩོལ་ཅིག །དེས་དེ་ལ་སྨྲས་པ། བཟང་མོ། ཁོ་བོ་ལ་བཀོལ་བ་ག་ལ་མཆིས། དེས་སྨྲས་པ། རྗེའི་སྲས། ཐམས་ཅད་ཅེས་བགྱི་བའི་གྲོང་རྡལ་ན་རྒྱལ་པོ་ཐམས་ཅད་ཀྱི་བཤེས་གཉེན་ཞེས་བགྱི་<line/>
བ་དེའི་སྲས་ཐམས་ཅད་སྒྲོལ་ཞེས་བགྱི་བ་དེ། གང་ཅུང་ཟད་ཅི་སློང་བ་དེ་ཐམས་ཅད་སྩོལ་གྱི། དེ་ལ་བདག་གི་བཀོལ་བ་སློངས་ཤིག །བཟང་མོ། གལ་ཏེ་དེ་ལྷན་ལྷན་ཅིག་ཏུ་འདོང་ངོ༌། །དེ་ནས་ངན་ཏོ་<line/>
རེ་ཐམས་ཅད་ཀྱི་གྲོང་རྡལ་དུ་ཕྱིན་ནས་དྲིས་པ། གཞོན་ནུ་ཐམས་ཅད་སྒྲོལ་གང་ན། དེ་དག་གིས་སྨྲས་པ། དཀའ་ཐུབ་ཀྱི་ནགས་ན་གནས་སོ།། །།འདུལ་བ་གཞི། བམ་པོ་ཞེ་བདུན་པ། དེ་<line/>
ནས་ངན་ཏོ་རེ་ཆུང་མ་དང་ལྷན་ཅིག་དཀའ་ཐུབ་ཀྱི་ནགས་སུ་སོང་བ་དང༌། དེའི་ཚེ་རྒྱགས་སྦྱིན་མ་མེ་ཏོག་དང༌། འབྲས་བུའི་ཕྱིར་སོང་ངོ༌། །དེ་ནས་བྲམ་ཟེ་ངན་ཏོ་རེ་རྒྱགས་སྦྱིན་མ་མེ་ཏོག་དང༌། འབྲས་བུའི་<line/>
ཕྱིར་སོང་བ་དང་ཐམས་ཅད་སྒྲོལ་གྱི་དྲུང་དུ་འོངས་ནས་སྨྲས་པ། ཆུ་གཏེར་གོས་སུ་གྱོན་ཞིང་གཟའ་མིག་མཚུངས་མེད་པ། །རི་བོ་མཆོག་རྒྱས་ནུ་མར་ལྡན་པའི་རོ་སྟོད་ཅན། གྲོང་ཁྱེར་གྲོང་རྡལ་བཅས་<line/>
པའི་ས་ལ་བཙལ་བྱས་ཀྱང༌། མཆེ་བཟང་ཁྱོད་དང་མཚུངས་པར་གཏོང་ཕོད་ཡོད་མ་ཡིན། བདག་ཅག་བཀོལ་བ་མ་མཆིས་པས། །སྦ་ཤུགས་ལྷན་ཅིག་འཁྱམས་བགྱིད་ན། །ཁྱོད་ཀྱིས་རྗེས་སུ་བརྩེ་<line/>
བགྱིས་ཏ། །བདག་ལ་བཀོལ་བ་སྩལ་བའི་རིགས། །ཁོ་བོ་ལ་བཀོལ་བ་ག་ལ་ཡོད། དེ་དང་ཧ་ཅང་མི་རིང་བ་ཞིག་ན་ནག་པོ་དང༌། དྲ་བ་ཅན་རྩེ་ཞིང་འདུག་པ་དང༌། དེས་སྨྲས་པ། བུས་པ་གཞོན་ནུ་འོ་ནི་<line/>
</page>
<page index="766" id="384A">༄༅། །དག་སྦྱིན་ཅིག །དེ་སྐད་ཅེས་སྨྲས་པ་དང༌། དེ་ནས་བྱང་ཆུབ་སེམས་དཔའ་བུ་སྡུག་པ་ཡོངས་སུ་གཏོང་བ་ལ་ཡུད་ཙམ་ཞིག་སེམས་པར་གྱུར་ཏོ། །དེ་ནས་བྲམ་ཟེ་དེས་ཐམས་ཅད་<line/>
སྒྲོལ་ལ་སྨྲས་པ། ཀྱེ་རྒྱལ་རིགས་གཞོན་ནུ། ཁོ་བོས་ཁྱོད་ཐམས་ཅད་གཏོང་བའོ། །ཞེས་ཐོས་ནས་དེའི་ཕྱིར་ཁོ་བོ་ཁྱོད་ལ་སློང་ན། འདི་ལ་ཁྱོད་ཀྱིས་དཔྱད་དུ་ཅི་ཞིག་ཡོད། སྙིང་རྗེ་ཡི་ནི་བདག་ཉིད་<line/>
ཁྱོད། །ཐམས་ཅད་གཏོང་བར་ས་སྟེང་གྲགས། །ཇི་ལྟར་གྲགས་པ་དེ་བཞིན་དུ། །ཁྱོད་ཀྱིས་ས་སྟེང་བྱ་བའི་རིགས། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔས་བྲམ་ཟེ་དེ་ལ་འདི་སྐད་ཅེས་<line/>
སྨྲས་སོ། །རང་གི་སྲོག་ནི་གཏོང་བ་ལའང༌། བདག་གིས་རེས་འགའང་མ་དཔྱད་ན། །རང་གི་བུ་ནི་གཏང་བ་ལ། །བདག་བློ་གཞན་འགྱུར་སྨོས་ཅི་དགོས། །བྲམ་ཟེ་ཆེན་པོ། དེ་ལྟ་མོད་ཀྱི། བདག་<line/>
གིས་ནགས་སུ་བསྐྱེད་བསྐྱེད་པའི། །བུས་པ་འདི་གཉིས་ཡོངས་སྤངས་ན། །མ་དང་བྲལ་བའི་ཉོན་མོངས་པ། །འདི་དག་ཇི་ལྟར་གནས་སྙམ་མོད། །གཞོན་ནུ་ཤིན་ཏུ་བརྩེ་མེད་པས། །བུས་པ་<line/>
བཏང་ལ་བདག་མིན་ཞེས། །ཁ་ཅིག་བདག་ལ་འཕྱར་འོང་གི། །བྲམ་ཟེ་བདག་ནི་ཁྲིད་ན་ལེགས། །དེ་ནས་བྲམ་ཟེ་དེས་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ། །ཀྱེ་རྒྱལ་རིགས་གཞོན་<line/>
ནུ། རྒྱལ་པོ་ཆེན་པོའི་རིགས་སུ་སྐྱེས་པ། ས་འདི་ཐམས་ཅད་དུ་ཡོན་ཏན་གྲགས་པ། སྲོག་ཆགས་ཐམས་ཅད་ལ་སྙིང་བརྩེ་བས་བྱམས་པར་ཞུགས་པ། སྦྱིན་པ་དང༌། མཆོད་པ་དང༌། བཀུར་སྟིས་<line/>
</page>
<page index="767" id="384B">སྤོས་ཀྱི་གླང་པོ་ཆེ་ལྟ་བུ། དགེ་སྦྱོང་དང༌། བྲམ་ཟེ་དང༌། གློ་བུར་དང༌། སྐྱེ་བོ་བླ་མ་ལ་མཆོད་པ་དང༌། བཀྲེན་པ་དང༌། མགོན་མེད་པ་དང༌། ཕོངས་པ་རྣམས་ཡོངས་སུ་འཛིན་པ། ཐམས་ཅད་ཀྱི་རེ་བ་ཡོངས་<line/>
སུ་རྫོགས་པར་བྱེད་པ། མཐོང་ན་དོན་ཡོད་པ་ཁྱོད་ཀྱིས། བདག་འོངས་པ་ནོམ་པ་མེད་པའམ། ལམ་གྱིས་དུབ་པ་འབྲས་བུ་མེད་པའམ། མཐོང་ན་དོན་མེད་པའམ། རེ་བ་དང༌། ཡུན་རིང་པོ་ནས་བརྣག་<line/>
པའི་འདོད་པ་འབྲས་བུ་མེད་པར་བྱ་བ་གང་ཡིན་པ་དེ་ནི། ཆ་མ་ཡིན་ཏེ། ཁྱོད་ཀྱིས་མེད་དོ་ཞེས་བྱ་བའི་ཚིག་གིས་ཁོ་བོ་ཡིད་ལ་རེ་བ་ཀུན་ཏུ་རྟོག་པའི་རྟ་བཏབ་ན། མྱུར་དུ་ལྡོག་པར་འགྱུར་རོ། །དེ་བས་ན།<line/>
ཁྱོད་ཀྱིས་བདག་གི་རེ་བ་ཡོངས་སུ་རྫོགས་པར་བྱས་ཏེ་གཏང་བའི་རིགས་སོ། །བྱང་ཆུབ་སེམས་དཔས་སྨྲས་པ། བྲམ་ཟེ། གལ་ཏེ་དེ་ལྟ་ན་ཡོངས་སུ་གཏང་ངོ༌། །བུས་པ་གཞོན་ནུ་དག་བཏང་མ་ཐག་ཏུ། སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་ཁམས་འདི་རྣམ་པ་དྲུག་ཏུ་གཡོས་སོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། རྒྱགས་སྦྱིན་མ་བྱང་ཆུབ་སེམས་དཔའི་སྦྱིན་པའི་བར་ཆད་བྱེད་པར་<line/>
འགྱུར་དུ་འོང་ངོ༌། །སྙམ་ནས་སེང་གེ་མོ་ཞིག་གི་གཟུགས་སུ་བསྒྱུར་ཏེ་ལམ་བཀག་ནས་འདུག་པ་དང༌། དེ་ནས་རྒྱགས་སྦྱིན་མས་སྨྲས་པ། རི་དྭགས་རྒྱལ་པོའི་ཆུང་མ་སྒེག་སྒེག་མ། །ཁྱོད་ནི་ཅི་སྟེ་ལམ་<line/>
བཀག་འདུག་པར་བྱེད། །གལ་ཏེ་བདག་ནི་མི་འཕྱོ་བདེན་ཞེ་ན། ལམ་ལས་ཟུར་ཏེ་མྱུར་དུ་འགྲོ་བར་གྱིས། ཁྱོད་ཀྱང་རི་དྭགས་རྒྱལ་པོའི་ཆུང་མ་ལ། བདག་ཀྱང་མི་ཡི་དབང་པོ་སེང་གེ་ཡི། །བཙུན་<line/>
</page>
<page index="768" id="385A">༄༅། །མོ་ཡིན་པས་ཆོས་ཀྱི་སྤུན་གྱུར་གྱི། །རི་དྭགས་རྒྱལ་པོའི་ཆུང་མས་བདག་ལམ་ཕྱེ། །དེ་སྐད་ཅེས་སྨྲས་པ་དང༌། རི་དྭགས་ཀྱི་རྒྱལ་མོ་དེ་ལམ་དེ་ནས་ལོགས་ཤིག་ཏུ་སོང་ངོ༌། །<line/>
དེ་ནས་རྒྱགས་སྦྱིན་མ་བསྟི་གནས་གང་ན་པ་དེར་སོང་བ་དང་ནག་པོ་དང༌། དྲ་བ་ཅན་གང་ན་ཡང་མ་མཐོང་ནས། བྱང་ཆུབ་སེམས་དཔའི་དྲུང་དུ་སོང་སྟེ་སྨྲས་པ། རྗེའི་སྲས། བུས་པ་གཞོན་ནུ་<line/>
གཉིས་གང་ན་མཆིས། བྱང་ཆུབ་སེམས་དཔས་སྨྲས་པ། ཁོ་བོའི་དྲུང་དུ་བྲམ་ཟེ་ཞིག །རེ་བས་ཡང་དག་འོངས་གྱུར་ནས། །བུས་པ་དེ་གཉིས་དེ་ལ་བྱིན། །དེ་ལ་རྗེས་སུ་ཡི་རང་རིགས། །དེ་<line/>
བརྒྱལ་ནས་ས་ལ་འགྱེལ་བ་དང༌། དེ་ལ་ཆུ་མང་པོས་བཏབ་ནས་བརྟས་ཏེ་སྨྲས་པ། རྗེའི་སྲས། བུས་པ་གཞོན་ནུ་དཀའ་ཐུབ་ཀྱི་ནགས་ནས་བསྐྲུན་པ་བདེ་བའི་བདག་ཉིད་ཅན་དེ་དག །ཁྱོད་ཀྱིས་<line/>
ཅིའི་སླད་དུ་ཡོངས་སུ་སྤངས། དེ་ནས་བྱང་ཆུབ་སེམས་དཔས་རང་གི་ལུས་ལས་བླ་གོས་ཕུད་དེ་རྒྱགས་སྦྱིན་མ་ལ་སྨྲས་པ། ཅི། ང་དེ་གཉིས་ལ་བྱམས་པ་མེད་སྙམ་མམ། ངའི་བ་སྤུའི་<line/>
ཁུང་བ་ཐམས་ཅད་ནས་གས་ཏེ་ཁྲག་ཕྱུང་བ་ལ་ལྟོས། ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། བསྐལ་པ་བཟང་པོའི་བྱང་ཆུབ་སེམས་དཔའ་སྦྱིན་པ་ལ་དགའ་བས་གལ་ཏེ་འགའ་<line/>
ཞིག་གིས་རྒྱགས་སྦྱིན་མ་བསླངས་ཏེ་དེ་ལ་བྱིན་ན། གཡོག་བྱེད་པ་མེད་པར་འགྱུར་རོ། །སྙམ་དུ་བསམ་ནས། བདག་ཉིད་བྲམ་ཟེའི་ཁྱེའུ་ཞིག་གི་ཆ་བྱད་དུ་སྤྲུལ་ནས་བྱང་ཆུབ་སེམས་དཔའི་<line/>
</page>
<page index="769" id="385B">མདུན་དུ་འདུག་སྟེ་སྨྲས་པ། གྲོགས་པོ། གཡོག་བྱིན་ཅིག །བྱང་ཆུབ་སེམས་དཔས་སྨྲས་པ། བདག་ལ་གཡོག་ག་ལ་ཡོད། བརྒྱ་བྱིན་གྱིས་སྨྲས་པ། རྒྱགས་སྦྱིན་མ་བྱིན་ཅིག །བྱང་ཆུབ་སེམས་དཔས་<line/>
རྒྱགས་སྦྱིན་མའི་གདོང་དུ་བརྟག་པར་བརྩམས་པ་དང༌། རྒྱགས་སྦྱིན་མས་བྱང་ཆུབ་སེམས་དཔའི་བསམ་པ་ཤེས་ནས་སྨྲས་པ། རྗེའི་སྲས། གལ་ཏེ་ཁྱོད་ཀྱིས་བདག་ཉིད་བཏང་ན། སྩལ་དུ་གསོལ།<line/>
བྱང་ཆུབ་སེམས་དཔས་སྨྲས་པ། བྲམ་ཟེ་ཁྱོད་ལ་སྦྱིན་ནོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། བྲམ་ཟེའི་ཁྱེའུའི་ཆ་བྱད་མི་སྣང་བར་བྱས་ནས་རང་གི་ཆ་བྱད་དུ་འདུག་ནས་སྨྲས་པ། དྲང་<line/>
སྲོང༌། བདག་གི་རྒྱགས་སྦྱིན་མ་འདི། ཁྱོད་ལ་བཅོལ་གྱི། ཁྱོད་ཀྱིས་སུ་ལ་ཡང་མ་སྦྱིན་ཅིག །རྒྱགས་སྦྱིན་མས་བརྒྱ་བྱིན་གྱི་རྐང་པ་གཉིས་ལ་མགོ་བོས་གཏུགས་ཏེ་སྨྲས་པ། ཀོའུ་ཤི་ཀ། ཅི་ནས་<line/>
ཀྱང་བུས་པ་གཞོན་ནུ་དེ་གཉིས་བྲན་ཉིད་དུ་མི་འགྱུར་བ་དེ་ལྟར་མཛོད་ཅིག །ལྷ་རྣམས་ཀྱི་དབང་པོ་བརྒྱ་བྱིན་གྱིས་དེ་བཞིན་དུ་བྱའོ། །ཞེས་སྨྲས་ནས། དེ་ཉིད་དུ་མི་སྣང་བར་གྱུར་ཏོ། །དེ་ནས་ལྷ་རྣམས་<line/>
ཀྱི་དབང་པོ་བརྒྱ་བྱིན་གྱིས། བུས་པ་གཞོན་ནུ་ཁྱེར་བའི་བྲམ་ཟེ་ཇི་ལྟར་ཐམས་ཅད་ཀྱི་གྲོང་རྡལ་དུ་འཚོང་བར་བརྩམས་པ་དེ་ལྟར་རྨོངས་པར་བྱས་སོ། །དེ་གཉིས་རྒྱལ་པོའི་ཞོ་ཤས་འཚོ་བ་རྣམས་ཀྱིས་མཐོང་<line/>
ནས་དེ་རྣམས་རྒྱལ་པོའི་དྲུང་དུ་སོང་སྟེ་སྨྲས་པ། བུས་པ་ནག་པོ་དང་དྲ་བ་ཅན་ནི། བྲམ་ཟེ་ཞིག་ཚོང་དུས་ན་འཚོང་ཞིང་མཆིས་ལགས་སོ། །དེས་བསྒོ་བ། ཤེས་ལྡན་དག །དེངས་ལ་ཁྲིད་དེ་ཤོག་<line/>
</page>
<page index="770" id="386A">༄༅། །ཅིག །དེ་གཉིས་ཁྲིད་དེ་འོངས་པ་དང༌། རྒྱལ་པོས་སྲང་ལ་གཞལ་ཏེ་མཉམ་དུ་གསེར་གྱིས་བླུས་སོ། །རྒྱལ་པོ་དེས་བློན་པོ་རྣམས་ལ་བསྒོ་བ། ཤེས་ལྡན་དག །གང་ཞིག་ཁྱེའུ་<line/>
དང་བུ་མོ་ཡངས་སུ་གཏང་བར་བྱེད་པ་དེ་ལ་གཞན་ཡོངས་སུ་གཏང་བར་མི་བྱ་བ་ཅི་ཡོད། གཞོན་ནུ་དེ་ཁུག་ཅིག་དང༌། རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་གཞུག་གོ། བློན་པོ་རྣམས་ཀྱིས་དེ་<line/>
དཀའ་ཐུབ་ཀྱི་གནས་ནས་བཀུག་སྟེ། དེ་རྒྱལ་པོའི་རྒྱལ་སྲིད་ཀྱི་དབང་ཕྱུག་ལ་བཞག་ནས་དེས་གྲོང་ཁྱེར་གྱི་སྒོ་བཞིར་མཆོད་སྦྱིན་གྱི་གནས་ཀྱི་ཁང་པ་བརྩིགས་ནས་ལོ་མང་པོ་དང༌། ལོ་བརྒྱ་ཕྲག་<line/>
མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་ནམས་དག་བྱས་ཏེ། དེས་བདག་ཉིད་ཀྱི་མཆོད་སྦྱིན་གྱི་ཕུན་སུམ་ཚོགས་པ་མཐོང་ནས་ཚིགས་སུ་བཅད་<line/>
དེ་སྨྲས་པ། བྱང་ཆུབ་བསོད་ནམས་དོན་གཉེར་བས། །དགེ་སྦྱོང་རྣམས་དང་བྲམ་ཟེ་དང༌། །དམངས་རིགས་གདོལ་པ་གཡུང་པོ་ལའང༌། །འཇིགས་པ་མེད་པར་སྦྱིན་པ་བྱིན། །གསེར་དང་དངུལ་དང་བ་<line/>
ལང་དང༌། །རྟ་དང་ནོར་བུ་རྒྱན་རྣམས་དང༌། །དེ་བཞིན་ལས་དག་བྱེད་པའི་བྲན། །ཚུལ་ཁྲིམས་ལྡན་པ་རྣམས་ལ་སྦྱིན། །ཆགས་པ་མེད་པའི་སེམས་ཀྱིས་ནི། །བུ་དང་བུ་མོ་ཡོངས་བཏང་བས། །འཇིག་རྟེན་འདི་<line/>
དང་ཕ་རོལ་ཏུ། །མི་ཡི་དག་པ་འཐོབ་པར་འགྱུར། །རྒྱལ་པོ་ཆེན་པོ། དེའི་ཚེ་དེའི་དུས་ན་རྒྱལ་པོ་ཐམས་ཅད་སྒྲོལ་ཞེས་བྱ་བར་གྱུར་པ་གང་གིས་བུ་དང་ཆུང་མ་ཡོངས་སུ་བཏང་བ་དེ། གཞན་ཞིག་ཡིན་སྙམ་ན།<line/>
</page>
<page index="771" id="386B">ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན་རྒྱལ་པོ་ཐམས་ཅད་སྒྲོལ་ཞེས་བྱ་བར་གྱུར་ཏེ། ངས་དེ་ན་བུ་དང་ཆུང་མ་ཡོངས་སུ་བཏང་ངོ༌། །རྒྱལ་པོ་ཆེན་པོ། །ངས་བུ་དང་ཆུང་མ་ཡོངས་སུ་བཏང་<line/>
བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་<line/>
ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བྱིན། བསོད་ནམས་དག་བྱས་པ་གང་ཡིན་པ་<line/>
དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཝཱ་ར་ཎཱ་སི་ཞེས་བྱ་བའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དེ། དེ་འབྱོར་བ་དང༌། རྒྱས་པ་དང༌། ཞེས་བྱ་བ་ནས་ཆོས་བཞིན་གྱིས་རྒྱལ་<line/>
སྲིད་བྱེད་དོ། །ཞེས་བྱ་བའི་བར་གོང་མ་བཞིན་དུའོ། །ཇི་ཙམ་ན་ལྟས་མཁན་དག་གིས་ཝཱ་ར་ཎཱ་སིར་ལོ་བཅུ་གཉིས་སུ་ཆར་པ་མི་འབབ་བོ། །ཞེས་ལུང་བསྟན་ཏོ། །དེ་ནས་རྒྱལ་པོ་ཚངས་སྦྱིན་གྱིས་རང་གི་ཡུལ་དུ་དྲིལ་<line/>
སྒྲོག་ཏུ་བཅུག་པ། དེའི་ཡུལ་ན་གནས་པའི་ཤེས་ལྡན་གྲོང་ཁྱེར་བ་དག་ཉོན་ཅིག །ལྟས་མཁན་དག་གིས་ལོ་བཅུ་གཉིས་སུ་ཆར་མི་འབབ་པར་ལུང་བསྟན་གྱི། ཁྱེད་ཅག་ལས་གང་དག་ལ་ལོ་བཅུ་གཉིས་སུ་<line/>
བཟའ་བ་དང་བཏུང་བ་ཡོད་པ་དེ་རྣམས་ནི། འདུག་ཅིག །གཞན་རྣམས་ནི། བཟའ་བ་དང་བཏུང་བ་མོད་པའི་ཡུལ་དུ་དེངས་ཤིག །ལོ་ལེགས་པར་གྱུར་པ་དང་སླར་ཡང་ཤོག་ཅིག །དེའི་ཚེ་ཝཱ་ར་ཎཱ་སིའི་<line/>
</page>
<page index="772" id="387A">༄༅། །གྲོང་ཁྱེར་ན་ཁྱིམ་བདག་འདུམ་བྱེད་ཅེས་བྱ་བ་ཕྱུག་པ། ནོར་མང་བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་<line/>
ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་སོ། །དེས་མངན་བཀུག་སྟེ་སྨྲས་པ། ཀྱེ་ནང་རྗེ། བང་བ་ན་བདག་འཁོར་གྱི་སྐྱེ་བོ་དང་བཅས་པ་ལོ་བཅུ་གཉིས་ཀྱི་རྒྱགས་ཐུབ་པ་ཡོད་དམ། འོན་ཏེ་མེད།<line/>
དེས་སྨྲས་པ། ཇོ་བོ། མཆིས་སོ། །དེ་ནས་ཁྱིམ་བདག་འདུམ་བྱེད་འཁོར་དང་བཅས་པ་ནི། འདུག་གོ། སྐྱེ་བོའི་ཚོགས་གཞན་ནི། བཟའ་བ་དང་བཏུང་བ་མོད་པའི་ཡུལ་དུ་དོང་ངོ༌། །སངས་རྒྱས་<line/>
འབྱུང་བ་མེད་པ་ན་འཇིག་རྟེན་དུ་རང་སངས་རྒྱས་དམན་པ་དང༌། ངན་པ་ལ་སྙིང་བརྩེ་བ་ཅན། བས་མཐའི་གནས་མལ་དག་ལ་དགའ་བ། འཇིག་རྟེན་གྱི་ཡོན་གནས་གཅིག་པུ་དག་འབྱུང་བར་འགྱུར་<line/>
བས། ཇི་ཙམ་ན་ཝཱ་ར་ཎཱ་སི་དེའི་ཕྱོགས་གཅིག་ཏུ་རང་སངས་རྒྱས་ལྔ་བརྒྱ་གནས་སོ། །ཕྱོགས་གཞན་ཞིག་ཏུ་ཡང་རང་སངས་རྒྱས་ལྔ་བརྒྱའོ། །དེ་ནས་རང་སངས་རྒྱས་ལྔ་བརྒྱ་པོ་དག་སྔ་དྲོ་ཤམ་ཐབས་<line/>
བགོས། ལྷུང་བཟེད་དང༌། ཆོས་གོས་ཐོགས་ཏེ་ཁྱིམ་བདག་འདུམ་བྱེད་ག་ལ་བ་དེར་དོང་སྟེ་ལྷགས་པ་དང༌། ཁྱིམ་བདག་འདུམ་བྱེད་ལ་འདི་སྐད་ཅེས་སྨྲས་སོ། །ཁྱིམ་བདག །ཁྱོད་ཀྱིས་རབ་ཏུ་བྱུང་བ་ལྔ་<line/>
བརྒྱ་ལ་ལོ་བཅུ་གཉིས་སུ་བསོད་སྙོམས་འབུལ་ནུས་སམ། དེས་སྨྲས་པ། འཕགས་པ་དག །རེ་ཞིག་མངན་ལ་རྨས་ཏེ་བགྱིའོ། །དེས་མངན་བཀུག་སྟེ་སྨྲས་པ། ཀྱེ་ནང་རྗེ། བདག་འཁོར་དང་བཅས་<line/>
</page>
<page index="773" id="387B">པ་དང༌། རབ་ཏུ་བྱུང་བ་ལྔ་བརྒྱ་པོ་འདི་རྣམས་ཀྱི་ལོ་བཅུ་གཉིས་ཀྱི་རྒྱགས་ཐུབ་པ་ཡོད་དམ། དེས་སྨྲས་པ། ཇོ་བོ། མཆིས་སོ། །དེ་ནས་རང་སངས་རྒྱས་ལྔ་བརྒྱ་པོ་དེ་རྣམས་ལ་ཁས་བླངས་སོ། །ཇི་ཙམ་ན་<line/>
ཕྱི་དྲོའི་དུས་སུ་རང་སངས་རྒྱས་ལྔ་བརྒྱ་པོ་གཞན་ཡང་ལྷགས་ནས་ཁྱིམ་བདག་འདུམ་བྱེད་ལ། ཁྱིམ་བདག །རང་སངས་རྒྱས་ལྔ་བརྒྱ་པོ་འདི་དག་ལ་ཁྱོད་ཀྱིས་ལོ་བཅུ་གཉིས་སུ་བསོད་སྙོམས་དབུལ་<line/>
བར་ནུས་སམ་ཞེས་བསླངས་པ་དང༌། དེས་སྨྲས་པ། འཕགས་པ་དག །ཁྱེད་ཅག་ལ་གཡར་གྱིས་བླངས་ལགས་ན། ཡང་བསླང་ཅི་འཚལ། དེ་རྣམས་ཀྱིས་སྨྲས་པ། ཁྱིམ་བདག། དེ་དག་ཀྱང་<line/>
གཞན་ལ། བདག་ཅག་ཀྱང་གཞན་ཡིན་ནོ། །དེས་སྨྲས་པ། འཕགས་པ་དག །གལ་ཏེ་དེ་ལྟ་ན། དེ་རི་ཞིག་མངན་ལ་རྨས་ཏེ་བགྱིའོ། །དེས་མངན་བཀུག་སྟེ་སྨྲས་པ། ཀྱེ་ནང་རྗེ། བདག་འཁོར་དང་<line/>
བཅས་པ་དང༌། རབ་ཏུ་བྱུང་བ་སྟོང་གི་ལོ་བཅུ་གཉིས་ཀྱི་རྒྱགས་ཐུབ་པ་ཡོད་དམ། དེས་སྨྲས་པ། ཇོ་བོ། མཆིས་སོ། །དེ་ནས་ཁྱིམ་བདག་དེས་རང་སངས་རྒྱས་ལྔ་བརྒྱ་པོ་དེ་རྣམས་ལ་ཁས་བླངས་ཏེ་ཞུས་པ།<line/>
ཁྱེད་ཅག་གི་དུས་གང་ལགས། དེ་རྣམས་ཀྱིས་སྨྲས་པ། གུང་ཚིགས་མ་ཡོལ་བའོ། །དེ་ནས་ཁྱིམ་བདག་འདུམ་བྱེད་ཀྱིས། སྦྱིན་པའི་ཁང་པ་བརྩིགས་ནས་སྦྱིན་པའི་ཞལ་ཏ་བའི་མི་དག་ཀྱང་བསྐོས། དུས་<line/>
ཚོད་བརྗོད་པ་དག་ཀྱང་བསྐོས་ཏེ། དེས་ཉི་མ་རེ་རེ་ཞིག་རང་སངས་རྒྱས་སྟོང་ལ་བསོད་སྙོམས་འབུལ་དུ་བཅུག་གོ །མུ་གེ་དེ་ཡང་ལོ་བསྟུད་མ་ཁོ་ནར་བར་ཡེ་མ་ཆད་ནས། དེ་ནས་ཁྱིམ་བདག་དེས་རང་སངས་<line/>
</page>
<page index="774" id="388A">༄༅། །རྒྱས་རྣམས་ལ་ཞུས་པ། འཕགས་པ་དག །ལྷས་ཆར་འབེབས་པར་འགྱུར་རམ། ཆར་འབེབས་པར་འགྱུར་རོ། །བདག་གིས་ས་བོན་སྩལ་ཏམ། ཐོབ་ཅིག །དེ་དག་གིས་ས་<line/>
བོན་བཏབ་བོ། །ལྷ་རྣམས་ཀྱི་དབང་པོ་བརྒྱ་བྱིན་གྱི་ཤེས་པ་མཐོང་བ་ནི། འོག་ཏུ་འཇུག་པ་ཡིན་གྱི། དེས་བསམ་པ། འཇིག་རྟེན་ན་ཡོན་གནས་གང་ཇི་སྙེད་པ་དེ་རྣམས་ཀྱི་མཆོག་ནི། རང་སངས་<line/>
རྒྱས་རྣམས་ཡིན་ལ། སྦྱིན་བདག་གང་ཇི་སྙེད་པ་དེ་རྣམས་ཀྱི་མཆོག་ནི། ཁྱིམ་བདག་འདུམ་བྱེད་ཡིན་གྱི། བདག་གིས་འདི་དག་གི་གྲོགས་བྱའོ། །སྙམ་ནས། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་<line/>
གྱིས་དབང་པོ་ཆེན་པོའི་ཆར་ཕབ་པ་དང༌། ལོ་ཏོག་དེ་རྣམས་ཀུ་བར་སྐྱེས་སོ། །དེ་ནས་སྐྱེ་བོའི་ཚོགས་དེ་རྣམས་ཀྱིས། རང་སངས་རྒྱས་རྣམས་ལ་ཞུས་པ། འཕགས་པ་དག། བདག་ཅག་གི་ལོ་ཏོག་<line/>
བསྐྲུན་པ་གང་ལགས་པ་དེ་དག་ཀུ་བར་སྐྱེས་པར་གྱུར་ན། དེ་ལ་ཇི་ལྟར་བསྒྲུབ་པར་བགྱི། དེ་རྣམས་ཀྱིས་སྨྲས་པ། མ་བཅད་པར་སྐྲུན་ཅིག །དེ་རྣམས་ཀྱིས་བསྐྲུན་པ་ལས། མེ་ཏོག་དང༌། འབྲས་<line/>
བུ་རྫ་མའི་ཚད་ཙམ་ཆགས་སོ། །དེ་ནས་དེ་རྣམས་ཀྱིས་རང་སངས་རྒྱས་དེ་དག་ལ་རྒྱས་པར་སྨྲས་པ་དང༌། དེ་རྣམས་ཀྱིས་སྨྲས་པ། མ་གཅད་ཅིག་དང༌། རང་ཉིད་སྨིན་ནས་གས་པར་འགྱུར་རོ། །<line/>
ཇི་ཙམ་ན་དེ་རྣམས་སྨིན་ནས་གས་པ་དང༌། གང་གིས་ས་བོན་ཇི་ལྟ་བུ་བཏབ་པ་དེ་དེའི་ཁོ་ན་ལྟ་བུ་ཤ་སྟག་གིས་གང་བར་གྱུར་ཏོ། །དེ་ནས་མུ་གེ་རྒྱུན་ཆད་ནས་ལོ་ལེགས་པར་གྱུར་ནས་ཡུལ་ཕྱོགས་<line/>
</page>
<page index="775" id="388B">སྣ་ཚོགས་ན་གནས་པའི་སྐྱེ་བོའི་ཚོགས་དང༌། སྲོག་ཆགས་གང་དག་མུ་གེས་འཇིགས་སྐྲག་ནས་དོང་བ་རྣམས་ཀྱང་ཡུལ་ཝཱ་ར་ཎཱ་སིར་འོངས་སོ། །དེ་ནས་མུ་གེ་རྒྱུན་ཆད་དེ་ལོ་ལེགས་པར་གྱུར་ནས།<line/>
ཁྱིམ་བདག་འདུམ་བྱེད་ཀྱིས་དེ་ན་རང་སངས་རྒྱས་སྟོང་ལ་གཙང་ཞིང་བསོད་པའི་བཟའ་བ་དང་བཅའ་བ་སྣ་ཚོགས་དང༌། ཚོད་མ་རོ་དང་ལྡན་པ་རྣམས་ཀྱིས་ཚིམ་པར་བྱས་ཏེ། ཚིགས་སུ་བཅད་དེ་སྨྲས་<line/>
པ། བློ་ལྡན་མཁས་པས་ནོར་དང་ནི། །དད་པ་ཤེས་རབ་རྙེད་ནས་ནི། །སྐྱེས་བུ་དེ་ཡིས་རྟག་པར་ཡང༌། །འདོད་ཆགས་བྲལ་ལ་ཡོན་དབུལ་ལོ། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་<line/>
གྲགས་ལྡན་པའི། །བརྟན་རྣམས་གང་གིས་བཤོས་གསོལ་པ། །དེ་ཡི་རིགས་ནི་བདེ་བར་འཕེལ། །དེ་ལྟར་ཚུལ་ཁྲིམས་ཕུན་ཚོགས་པའི། །ཡོན་གནས་དག་ལ་ཡོན་ཕུལ་ན། །འཇིག་རྟེན་འདི་<line/>
དང་ཕ་རོལ་དུ། །བདེ་བ་དག་ཏུ་འགྱུར་བ་ཉིད། །རྒྱལ་པོ་ཆེན་པོ། དེའི་ཚེ་དེའི་དུས་ན་ཁྱིམ་བདག་འདུམ་བྱེད་ཅེས་བྱ་བར་གྱུར་པ་གང་གིས་མུ་གེ་ལོ་བཅུ་གཉིས་སུ་བྱུང་བ་ན། རང་སངས་རྒྱས་སྟོང་ལ་<line/>
བསོད་སྙོམས་སྦྱར་ཅིང༌། དེའི་གྲོགས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྱས་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། ཁྱིམ་བདག་འདུམ་<line/>
བྱེད་ཅེས་བྱ་བ་དེར་གྱུར་ཏོ། ང་ཉིད་ཀྱིས་དེ་ན་མུ་གེ་ལོ་བཅུ་གཉིས་སུ་བྱུང་བ་ན། རང་སངས་རྒྱས་སྟོང་ལ་བསོད་སྙོམས་སྦྱར་བས། ངའི་གྲོགས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྱས་སོ། །རྒྱལ་པོ་<line/>
</page>
<page index="776" id="389A">༄༅། །ཆེན་པོ། ངའི་སྦྱིན་པའམ། སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་<line/>
ངའི་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །སྡོམ་ལ། སྤྲིན་ཤུགས་དབང་པོ་སྤྲུལ་མགོ་གཉིས། །དེ་བཞིན་ཆུ་<line/>
སྲེག་ནེ་ཙོ་དང༌། །སྟོན་མོ་རུས་སྦལ་སྡེ་བཟང་དང༌། །དེད་དཔོན་ཚོགས་སུ་བསྡུས་པ་ཡིན། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་<line/>
སེམས་ཅན་རྣམས་རྗེས་སུ་བཟུང་བ་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། འཛམ་བུའི་གླིང་གི་དོན་མཐུན་པ་རབ་ཏུ་མང་པོ་དག་ཅིག་རྒྱ་མཚོའི་གྲུ་བོ་ཆེ་བསྒྲུབས་ཏེ་རྒྱ་མཚོ་<line/>
ཆེན་པོར་འཇུག་པར་འདོད་ནས། དེ་རྣམས་འདི་སྙམ་དུ་སེམས་ཏེ། ཤེས་ལྡན་དག །བདག་ཅག་རྒྱ་མཚོ་ཆེན་པོར་ཞུགས་པ་རྣམས་འདི་ལྟ་སྟེ་གཅིག་ལ་གཅིག་ཕན་ཐོགས་པར་མངོན་པ་མེད་ཀྱི།<line/>
མ་ལ་བདག་ཅག་ནོར་ཚོལ་བ་རྣམས་སོ་སོ་ནས་ཕོངས་པ་ན་དགོས་པ། རྐྱལ་གྱི་ཆ་སྤྱད་དག་ཁྱེར་ཏེ་རྒྱ་མཚོ་ཆེན་པོར་འཇུག་པར་བྱའོ། །ཞེས་དེ་ལྟར་ཆད་བཅད་ནས་ནོར་ཚོལ་བ་རྣམས་སོ་སོ་ནས་ཕོངས་<line/>
པ་ན་དགོས་པ། རྐྱལ་གྱི་ཆ་བྱད། ཁ་ཅིག་གིས་ནི། ཤིང་ཤལ་མ་ལའི་སྤང་ལེབ། ཁ་ཅིག་གིས་ནི། རས་སྒྱེ་ནང་ཚངས་ཅན། ཁ་ཅིག་གིས་ནི་ཀུ་བ་བརྒྱུས་པ། ཁ་ཅིག་གིས་ནི། ར་རྐྱལ་ཁྱེར་ཏེ་རྒྱ་<line/>
</page>
<page index="777" id="389B">མཚོ་ཆེན་པོར་ཞུགས་སོ། །དེ་རྣམས་རྒྱ་མཚོ་ཆེན་པོའི་དབུས་སུ་ཕྱིན་པ་དང་ཆུ་སྲིན་ཉའི་རིགས་ཀྱིས་རྒྱ་མཚོའི་གྲུ་བོ་ཆེ་བཤིག་གོ །གྲུ་བོ་ཆེ་བ་ཤིག་པ་དང་དེ་རྣམས་རྐྱལ་པ་རེ་རེ་ལ་ཞོན་ཏེ་ཆུ་ཇི་ལྟ་བ་བཞིན་དུ་<line/>
ཁྱེར་ཏེ་དོང་བ་ལས། དེ་རྣམས་ཀྱི་ལས་ཀྱི་རྣམ་པར་སྨིན་པ་ལས་བྱུང་བའི་རླུང་བྱང་ཕྱོགས་ནས་ལངས་ཏེ། དེས་ལྷོ་ཕྱོགས་ཀྱི་འགྲམ་དུ་ཁྱེར་བ་དང༌། དེ་ན་བུད་མེད་གཟུགས་བཟང་མོ། མཛེས་མ། བལྟ་ན་<line/>
སྡུག་པ་དག་ཡོད་དེ། དེ་དག་གིས་འདི་སྐད་ཅེས་སྨྲས་སོ། །ཇོ་བོ་དག །ཚུར་སྤྱོན། བཞིན་བཟང་དག །ཚུར་སྤྱོན། བདག་ཅག་ཇོ་བོ་མ་མཆིས་པ་རྣམས་ཀྱི་ཇོ་བོ་དང༌། ཁྱིམ་ཐབ་མ་མཆིས་པ་རྣམས་ཀྱི་<line/>
ཁྱིམ་ཐབ་དང༌། གནས་མ་མཆིས་པ་རྣམས་ཀྱི་གནས་དང༌། གླིང་མ་མཆིས་པ་རྣམས་ཀྱི་གླིང་དང༌། མགོན་མ་མཆིས་པ་རྣམས་ཀྱི་མགོན་དང༌། སྐྱབས་མ་མཆིས་པ་རྣམས་ཀྱི་སྐྱབས་དང༌། རྟེན་མ་<line/>
མཆིས་པ་རྣམས་ཀྱི་རྟེན་མཛོད་ཅིག །འདི་དག་ནི་ཁྱེད་ཀྱི་ཟས་ཀྱི་ཁང་པ་དང༌། སྐོམ་གྱི་ཁང་པ་དང༌། གོས་ཀྱི་ཁང་པ་དང༌། གནས་མལ་གྱི་ཁང་པ་དང༌། དགའ་བར་འགྱུར་བའི་ཀུན་དགའ་ར་བ་དང༌།<line/>
དགའ་བར་འགྱུར་བའི་ཚལ་དང༌། དགའ་བར་འགྱུར་བའི་རྫིང་དང༌། འཛམ་བུ་གླིང་གི་རིན་པོ་ཆེ་རབ་ཏུ་མང་བོ་འདི་ལྟ་སྟེ། ནོར་བུ་དང༌། མུ་ཏིག་དང༌། བཻ་ཌཱུཪྻ་དང༌། དུང་དང༌། མན་ཤེལ་དང༌། བྱི་རུ་<line/>
དང༌། དངུལ་དང༌། གསེར་དང༌། རྡོའི་སྙིང་པོ་དང༌། སྤུག་དང༌། པདྨ་རཱ་ག་དང༌། དུང་གཡས་སུ་འཁྱིལ་བ་དག་ལགས་ཀྱི། ཁྱེད་ཚུར་སྤྱོན། བདག་ཅག་དང་ལྷན་ཅིག་ཏུ་རྩེད་མོ་བགྱི། དགའ་བར་<line/>
</page>
<page index="778" id="390A">༄༅། །བགྱི། དགའ་མགུར་སྤྱད་པར་བགྱིའོ། །ཁྱེད་ཅག་ལ་སུ་ཡང་སྨོས་ཀྱང་ལྷོ་ཕྱོགས་ཀྱི་ལམ་དུ་མ་བཞུད་ཅིག །དེ་དག་བུད་མེད་དེ་རྣམས་དང་ལྷན་ཅིག་ཏུ་རྩེ་བར་བྱེད། དགའ་བར་<line/>
བྱེད། དགའ་མགུར་སྤྱོད་པར་བྱེད་དེ། དེ་དག་དེ་རྣམས་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། བུ་ཕོ་དང་བུ་མོ་དག་བཙས་སོ། །དེ་ནས་ཚོང་པ་མཁས་<line/>
པའི་རང་བཞིན་ཅན་ཞིག་འདི་སྙམ་དུ་སེམས་ཏེ། ཅིའི་ཕྱིར་བུད་མེད་དེ་དག་གིས་ལྷོ་ཕྱོགས་ཀྱི་ལམ་ལྷག་པར་སྲུང་བར་སེམས། མ་ལ་བདག་གིས་བུད་མེད་གང་དང་ལྷན་ཅིག་ཉལ་བ་དེ་མལ་དུ་གཉིད་<line/>
ལོག་པར་རིག་ནས། བགས་ཀྱིས་དལ་བུ་དལ་བུས་མལ་ནས་བབས་ལ་ལྷོ་ཕྱོགས་ཀྱི་ལམ་དུ་འགྲོའོ། །སྙམ་ནས། དེ་དེ་ལྟར་ངེས་པར་བྱས་ནས་བུད་མེད་གང་དང་ལྷན་ཅིག་ཉལ་བ་དེ་གཉིད་ཀྱིས་ལོག་<line/>
པར་རིག་ནས། བགས་ཀྱིས་དལ་བུ་དལ་བུས་མལ་ནས་བབས་ཏེ་རལ་གྲི་རྣོན་པོ་མཆན་དུ་ཐོགས་ནས་ལྷོ་ཕྱོགས་ཀྱི་ལམ་དུ་སོང་བ་དང༌། དེ་དེ་ན་སྐྱེ་བོའི་ཚོགས་ཆེན་པོ་སྨྲེ་སྔགས་འདོན་པའི་སྒྲ།<line/>
ཀྱི་ཧུད་མ། ཀྱི་ཧུད་ཕ། ཀྱི་ཧུད་སྲིང་མོ། ཀྱི་ཧུད་སྤུན། ཀྱི་ཧུད་འཛམ་བུའི་གླིང་བཀྲ་བས་སྤངས་སམ། འདི་ལྟར་འཛམ་བུའི་གླིང་ན་རེ་སྐྱིད་ཅེས་སྒྲ་འབྱིན་པ་དག་ཐོས་སོ། །ཐོས་ནས་ཀྱང་དེ་འཇིགས་<line/>
པར་གྱུར། རྨོངས་པར་གྱུར། སྐྱི་བུང་ཞེས་བྱེད་པར་གྱུར་ཏོ། །དེ་ནས་ཚོང་བ་མཁས་པའི་རང་བཞིན་ཅན་དེས། འཇིགས་པ་དང༌། སྐྱི་བུང་ཞེས་བྱེད་པ་དེ་ཤིན་ཏུ་ལེགས་པར་བསལ་ནས་ལྷོ་ཕྱོགས་<line/>
</page>
<page index="779" id="390B">ཀྱི་ལམ་དེ་ཁོ་ནའི་རྗེས་སུ་སོང་བ་དང༌། དེས་དེ་ན་ལྕགས་ཀྱི་མཁར་ཆེན་པོ་མཐོ་ཞིང་རྒྱ་ཆེ་བ་ཞིག་མཐོང་ནས། དེས་གྲོང་ཁྱེར་དེའི་མཐའ་ཁོ་ར་ཁོར་ཡུལ་ཏུ་བསྐོར་ན། ཅི་ནས་ཀྱང་སྒོ་ཅུང་ཟད་ཅིག་རྙེད་<line/>
གྲང་སྙམ་ནས། དེས་གྲོང་ཁྱེར་དེའི་མཐའ་ཁོ་ར་ཁོར་ཡུག་ཏུ་བསྐོར་བ་དང༌། ཆུང་དུ་ན་བྱི་ལའམ་སྤྲུལ་འཛུལ་པའི་སྒོ་ཙམ་ཡང་མ་རྙེད་དོ། །དེ་ན་ཤིང་ཤི་རི་ཤ་ཞེས་བྱ་བ་སྤོམ་ལ་རིང་བ་ཞིག་མཐོང་ནས།<line/>
དེ་ནས་ཚོང་པ་མཁས་པའི་རང་བཞིན་ཅན་དེས། ཤིང་ཤི་རི་ཤ་དེ་ལ་པགས་ཀྱིས་དེ་དལ་བུ་དལ་བུས་འཛེགས་ནས་སྐྱེ་བོའི་ཚོགས་ཆེན་ལ་འདི་སྐད་ཅེས་སྨྲས་སོ། །ཤེས་ལྡན་དག །ཅིའི་ཕྱིར་ཀྱི་ཧུད་མ། ཀྱི་ཧུད་ཕ།<line/>
ཀྱི་ཧུད་སྲིང་མོ། ཀྱི་ཧུད་སྤུན། ཀྱི་ཧུད་འཛམ་བུའི་གླིང་བཀྲ་བས་སྤངས་སམ། འདི་ལྟར་འཛམ་བུའི་གླིང་ན་རེ་སྐྱིད་ཅེས་ཤིན་ཏུ་སྨྲེ་སྔགས་འདོན། དེ་རྣམས་ཀྱིས་སྨྲས་པ། ཀྱེ་ནང་རྗེ། བདག་ཅག་འཛམ་<line/>
བུའི་གླིང་གི་དོན་འཐུན་ནོར་ཚོལ་བ་རབ་ཏུ་མང་པོ་དག་ཅིག་རྒྱ་མཚོའི་གྲུ་བོ་ཆེ་བསྒྲུབས་ཏེ་རྒྱ་མཚོ་ཆེན་པོར་འཇུག་པར་འདོད་པ་ལས། བདག་ཅག་འདི་སྙམ་དུ་སེམས་ཏེ། ཤེས་ལྡན་དག །བདག་ཅག་<line/>
རྒྱ་མཚོ་ཆེན་པོར་ཞུགས་པ་རྣམས་འདི་ལྟ་སྟེ། གཅིག་ལ་གཅིག་ཕན་འདོགས་པར་མངོན་པ་མེད་ཀྱི། མ་ལ་བདག་ཅག་ནོར་ཚོལ་བ་རྣམས་སོ་སོ་ནས་ཕོངས་པ་ན་དགོས་པ། རྐྱལ་གྱི་ཆ་བྱད་དག་ཁྱེར་ཏེ་རྒྱ་<line/>
མཚོ་ཆེན་པོར་འཇུག་པར་བྱའོ། །ཞེས་དེ་ལྟར་ཆད་བཅད་ནས་ནོར་ཚོལ་བ་རྣམས་སོ་སོ་ནས་ཕོངས་པ་ན་དགོས་པ་རྐྱལ་གྱི་ཆ་བྱད། ཁ་ཅིག་གིས་ནི། ཤིང་ཤལ་མ་ལའི་སྤང་ལེབ། ཁ་ཅིག་གིས་<line/>
</page>
<page index="780" id="391A">༄༅། །ནི༑ རས་སྒྱེ་ནང་ཚངས་ཅན། ཁ་ཅིག་གིས་ནི། ཀུ་བ་བརྒྱུས་པ། ཁ་ཅིག་གིས་ནི། ར་རྐྱལ་ཁྱེར་ཏེ་རྒྱ་མཚོ་ཆེན་པོར་ཞུགས་སོ། །བདག་ཅག་རྒྱ་མཚོ་ཆེན་པོའི་དབུས་སུ་ཕྱིན་པ་<line/>
དང་ཆུ་སྲིན་ཉའི་རིགས་ཀྱིས་གྲུ་པོ་ཆེ་བཤིག་གོ །གྲུ་བོ་ཆེ་བཤིག་ནས་བདག་ཅག་རྐྱལ་པ་རེ་རེ་ལ་ཞོན་ཏེ་ཆུ་ཇི་ལྟ་བ་བཞིན་ཁྱེར་ཏེ་དོང་བ་ལས། བདག་ཅག་གི་ལས་ཀྱི་རྣམ་པར་སྨིན་པ་ལས་བྱུང་བའི་<line/>
རླུང་བྱང་ཕྱོགས་ནས་ལངས་ཏེ། དེས་བདག་ཅག་ལྷོ་ཕྱོགས་ཀྱི་འགྲམ་དུ་ཁྱེར་བ་དང༌། དེ་ན་བུད་མེད་གཟུགས་བཟང་མོ། མཛེས་མ། བལྟ་ན་སྡུག་པ་དག་ཡོད་དེ། དེ་དག་གིས་འདི་སྐད་ཅེས་སྨྲས་<line/>
སོ༑ ༑ཇོ་བོ་དག་ཚུར་སྤྱོན། བཞིན་བཟང་དག་ཚུར་སྤྱོན། བདག་ཅག་ཇོ་བོ་མ་མཆིས་པ་རྣམས་ཀྱི་ཇོ་བོ་དང༌། ཁྱིམ་ཐབ་མ་མཆིས་པ་རྣམས་ཀྱི་ཁྱིམ་ཐབ་དང༌། གནས་མ་མཆིས་པ་རྣམས་ཀྱི་གནས་<line/>
དང༌། གླིང་མ་མཆིས་པ་རྣམས་ཀྱི་གླིང་དང༌། མགོན་མ་མཆིས་པ་རྣམས་ཀྱི་མགོན་དང༌། སྐྱབས་མ་མཆིས་པ་རྣམས་ཀྱི་སྐྱབས་དང༌། རྟེན་མ་མཆིས་པ་རྣམས་ཀྱི་རྟེན་མཛོད་ཅིག །འདི་དག་ནི་<line/>
ཁྱེད་ཀྱི་ཟས་ཀྱི་ཁང་པ་དང༌། སྐོམ་གྱི་ཁང་པ་དང༌། གོས་ཀྱི་ཁང་པ་དང༌། གནས་མལ་གྱི་ཁང་པ་དང༌། དགའ་བར་འགྱུར་བའི་ཀུན་དགའ་ར་བ་དང༌། དགའ་བར་འགྱུར་བའི་ཚལ་དང༌། དགའ་བར་འགྱུར་<line/>
བའི་རྫིང་དང༌། འཛམ་བུའི་གླིང་གི་རིན་པོ་ཆེ་རབ་ཏུ་མང་པོ་འདི་ལྟ་སྟེ། ནོར་བུ་དང༌། མུ་ཏིག་དང༌། བཻ་ཌཱུཪྻ་དང༌། དུང་དང༌། མན་ཤེལ་དང༌། བྱི་རུ་དང༌། དངུལ་དང༌། གསེར་དང༌། རྡོའི་སྙིང་པོ་<line/>
</page>
<page index="781" id="391B">དང༌། སྦུག་དང༌། པདྨ་རཱ་ག་དང༌། དུང་གཡས་སུ་འཁྱིལ་བ་དག་ལགས་ཀྱི། ཁྱེད་ཚུར་སྤྱོན། བདག་ཅག་དང་ལྷན་ཅིག་རྩེད་མོ་བགྱི། དགའ་བར་བགྱི། དགའ་མགུར་སྤྱད་པར་བགྱིའོ། །ཁྱེད་<line/>
ཅག་ལས་སུ་ཡང་སྨྱོས་ཀྱང་ལྷོ་ཕྱོགས་ཀྱི་ལམ་དུ་མ་བཞུད་ཅིག །བདག་ཅག་བུད་མེད་དེ་དག་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། བདག་ཅག་དེ་དག་དང་<line/>
ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཁྱེའུ་དང་བུ་མོ་དག་བཙས་ཏེ། ཇི་སྲིད་འཛམ་བུའི་གླིང་གི་དོན་མཐུན་གཞན་རྣམས་ཀྱི་རྒྱ་མཚོའི་གྲུ་བོ་ཆེ་ཞིག་གོ། ཞེས་<line/>
མ་ཐོས་པ་དེ་སྲིད་དུ་བུད་མེད་དེ་དག་དང་བདག་ཅག་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། གང་གི་ཚེ་བུད་མེད་རྣམས་ཀྱིས་འཛམ་བུའི་གླིང་གི་དོན་མཐུན་རབ་ཏུ་<line/>
མང་པོ་གཞན་དག་ཀྱང་རྒྱ་མཚོ་ཆེན་པོའི་དབུས་སུ་ཕྱིན་པ་དང༌། ཆུ་སྲིན་ཉའི་རིགས་ཀྱིས་རྒྱ་མཚོའི་གྲུ་བོ་ཆེ་བཤིག་གོ །ཞེས་ཐོས་ནས། དེ་ནས་བདག་ཅག་གི་དྲུང་དུ་འོངས་ཏེ་ཁ་ཅིག་ནི། ཟོས་སོ། །<line/>
སྐྱེས་པ་ཟ་བར་བྱེད་པ་ན་ལྷག་རོལ་སྐྲའམ། སྤུའམ། སེན་མོའམ། སོ་ལུས་པ་གང་དག་ཡིན་པ་དེ་དག་ཀྱང་མ་ལུས་པར་ཟ་བར་བྱེད་དོ། །དེ་རྣམས་ཟ་བར་བྱེད་པ་ན་ཁྲག་དྲོན་པོའི་ཐིགས་པ་ས་ལ་ལྷུང་བ་<line/>
གང་དག་ཡོད་ན་ཡང་དེ་དག་ཀྱང་སོར་མོའི་རྩེ་མོ་རྣམས་ཀྱིས་བྲུད་དེ་ས་དང་བཅས་པར་ཁར་འཇུག་པར་བྱེད་དོ། །བདག་ཅག་ཁ་ཅིག་ནི། ལྕགས་ཀྱི་མཁར་འདིར་བཅུག་གོ། །ཀྱེ་ནང་རྗེ། འདི་དག་ནི། མིའི་<line/>
</page>
<page index="782" id="392A">༄༅། །བུད་མེད་མ་ཡིན་ཏེ། སྲིན་མོ་ཡིན་གྱི་འདི་དག་ལས་བདག་ཉིད་སྲུང་ཤིག །དེ་སྐད་ཅེས་སྨྲས་པ་དང༌། ཚོང་པ་མཁས་པའི་རང་བཞིན་ཅན་གྱིས། སྐྱེ་བོའི་ཚོགས་ཆེན་<line/>
པོ་དེ་དག་ལ་འདི་སྐད་ཅེས་སྨྲས་སོ། །གང་གིས་ན། ཁྱེད་ཅག་དང༌། བདག་ཅག་ལེགས་པ་དང༌། བདེ་བར་འཛམ་བུའི་གླིང་དུ་ཕྱིན་པར་འགྱུར་བའི་ཐབས་འགའ་ཅི་ཡོད། དེ་རྣམས་ཀྱིས་འདི་སྐད་ཅེས་<line/>
སྨྲས་སོ། །ཀྱེ་ནང་རྗེ། རེ་ཞིག་བདག་ཅག་གང་གིས་ན། ལེགས་པ་དང༌། བདེ་བར་འཛམ་བུའི་གླིང་དུ་ཕྱིན་པར་འགྱུར་བའི་ཐབས་ནི། ཅུང་ཟད་ཀྱང་ཁོ་བོ་ཅག་ལ་མེད་དེ། དེ་ཅིའི་ཕྱིར་ཞེ་ན། གལ་<line/>
ཏེ་བདག་ཅག་གིས་འདི་སྙམ་དུ། ཀྱེ་མ་བདག་ཅག་གིས་ལྕགས་ཀྱི་མཁར་འདི་ལས་བརྒལ་ཏེ་འབྲོས་སོ། །སྙམ་དུ་བསམ་ན། དེའི་ཉིས་འགྱུར་རམ། དེའི་སུམ་འགྱུར་གྱིས་མཐོན་པོར་འགྱུར་རོ། །གལ་<line/>
ཏེ་བདག་ཅག་གིས་འདི་སྙམ་དུ། ཀྱེ་མ་བདག་ཅག་གིས་ལྕགས་ཀྱི་མཁར་འདི་ལས་བརྒལ་ཏེ་འབྲོས་སོ། །སྙམ་དུ་བསམ་ན། དེའི་ཉིས་འགྱུར་རམ། དེའི་སུམ་འགྱུར་གྱིས་ཞེང་དུ་སྐྱེ་བར་འགྱུར་ཏེ། དེ་<line/>
ལྟར་རེ་ཞིག་བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་འགྱུར་བའི་ཐབས་བདག་ཅག་ལ་མེད་དོ། །འོན་ཀྱང་གང་གིས་ན། ཁྱེད་ཅག་ནི། སླར་ལེགས་པ་དང་བདེ་བར་འཛམ་བུའི་གླིང་<line/>
དུ་ཕྱིན་པར་འགྱུར་བའི་ཐབས་ཡོད་དེ། འདི་ན་བདག་ཅག་གི་བར་སྣང་ལ་རྒྱུ་བའི་ལྷ་རྣམས། ཀྱེ་མ་འཛམ་བུའི་གླིང་གི་དོན་མཐུན་རྣམས་གསོ་སྦྱོང་བཅོ་ལྔ་པ་དེ་ཉིད་ལ། བྱང་ཕྱོགས་ཀྱི་གསེབ་ལམ་<line/>
</page>
<page index="783" id="392B">གང་ན་རྟའི་རྒྱལ་པོ་སྤྲིན་གྱི་ཤུགས་ཅན། མ་རྨོས་མ་བཏབ་པའི་འབྲས་སཱ་ལུ་ཟ་བ། བདེ་བ་དང༌། ནད་མེད་པ་དང༌། སྟོབས་དང་ལྡན་པས་དབང་པོ་རྣམས་ཚིམ་པ། མགོ་འཕང་བསྟོད་དེ་ཕ་རོལ་ཏུ་འགྲོ་བ་ནི།<line/>
སུ་ཡོད། སུ་ནི། ཕ་རོལ་དུ་བཀྲི། སུ་ནི། འཛམ་བུའི་གླིང་དུ་ལེགས་པ་དང་བདེ་བར་ཕྱིན་པར་བྱ་ཞེས་ཆེད་དུ་བརྗོད་པ་ཆེད་དུ་བརྗོད་པ་ཡོད་པར་མི་འགྲོ་བ་ནི། བྱིས་པའོ། །ཞེས་སྒྲ་འབྱིན་པ་ཐོས་ཀྱི།<line/>
ཁྱེད་དེའི་དྲུང་དུ་དེངས་ལ་འདི་སྐད་ཅེས། བདག་ཅག་ཕ་རོལ་ཏུ་མཆིའོ། །བདག་ཅག་ཕ་རོལ་དུ་མཆི་སྟེ། བདག་ཅག་ཕ་རོལ་དུ་བཀྲི་ཞིང་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་<line/>
གསོལ་ཞེས་སྨྲོས་ཤིག །དེ་ནས་ཚོང་པ་མཁས་པའི་རང་བཞིན་ཅན་གྱིས། སྐྱེ་བོའི་ཚོགས་ཆེན་པོ་དེས་སྨྲས་པ་ཤིན་ཏུ་ལེགས་པར་བཟུང་སྟེ་ཆུབ་པར་བྱས་ནས། བགས་ཀྱིས་དལ་བུ་དལ་བུས་ཤིང་<line/>
ཤི་རི་ཤ་ལས་བབས་ནས་གཡས་ཕྱོགས་ཀྱི་ལམ་དེ་ཉིད་དུ་སོང་སྟེ་བུད་མེད་གང་དང་ལྷན་ཅིག་ཉལ་བ་དེ། མལ་ན་གཉིད་ཀྱིས་ལོག་པར་རིག་ནས། བགས་ཀྱིས་དལ་བུ་དལ་བུས་ཉལ་ལོ། །དེ་ནས་ཚོང་པ་<line/>
མཁས་པའི་རང་བཞིན་ཅན་གྱིས། དེ་ཉིད་ཀྱི་མཚན་མོ་འདས་པ་དང༌། ནང་པར་སྔར་ལངས་ནས་འཛམ་བུ་གླིང་གི་དོན་མཐུན་རབ་ཏུ་མང་པོ་གང་ན་བ་དེར་སོང་སྟེ་ཕྱིན་པ་དང༌། འཛམ་བུའི་གླིང་གི་དོན་<line/>
མཐུན་རབ་ཏུ་མང་པོ་རྣམས་ལ་འདི་སྐད་ཅེས་སྨྲས་སོ། །ཤེས་ལྡན་དང༌། རེ་ཞིག་གང་ན་སྐྱེད་མོས་ཚལ་དབེན་པ་ཡོད་པ་ཞིག་ཏུ་ཤོག་ཅིག་དང༌། ཁོ་བོས་ཁྱེད་ཅག་དང་ལྷན་ཅིག་གསང་སྟེ་གླེང་དགོས་<line/>
</page>
<page index="784" id="393A">༄༅། །པ་ཅུང་ཞིག་ཡོད་ཀྱི། ཁྱེད་སུ་ཡང་སྨྱོས་ཀྱང་ཁྱེའུའམ་བུ་མོ་ནི། ཁྲིད་དེ་མ་འོངས་ཤིག །ཤེས་ལྡན་དག། དེ་བཞིན་དུ་བགྱིའོ། །ཞེས་འཛམ་བུའི་གླིང་གི་དོན་མཐུན་རབ་ཏུ་མང་<line/>
པོ་རྣམས་ཀྱིས་མཉན་ཏོ། །དེ་ནས་འཛམ་བུའི་གླིང་གི་དོན་མཐུན་རབ་ཏུ་མང་པོ་རྣམས་སྐྱེད་མོས་ཚལ་རབ་ཏུ་དབེན་པ་གང་ན་བ་དེར་དོང་པ་དང༌། དེ་ནས་ཚོང་པ་མཁས་པའི་རང་བཞིན་ཅན་གྱིས་སྐྱེ་<line/>
བོའི་ཚོགས་ཆེན་པོ་དེ་དང་ལྷན་ཅིག་སྐབས་ཀྱི་གཏམ་ཇི་སྙེད་གླེང་པ་དེ་དག །འཛམ་བུའི་གླིང་གི་དོན་འཐུན་རབ་ཏུ་མང་པོ་རྣམས་ལ་རྒྱས་པར་སྨྲས་ནས་འདི་སྐད་ཅེས་ཀྱང་སྨྲས་ཏེ། འདི་དག་ནི། བུད་<line/>
མེད་མ་ཡིན་ཏེ། འདི་དག་སྲིན་མོ་ཡིན་གྱི། ཤེས་ལྡན་དག །འདི་ལས་བདག་ཉིད་སྲུང་བར་གྱིས་ཤིག །དེ་ནས་འཛམ་བུའི་གླིང་གི་དོན་འཐུན་རབ་ཏུ་མང་པོ་རྣམས་དེ་བཞིན་དུ་གསོ་སྦྱོང་བཅོ་ལྔ་པ་<line/>
ཉིད་ལ་བྱང་ཕྱོགས་གསེབ་ལམ་གང་ན་རྟའི་རྒྱལ་པོ་སྤྲིན་གྱི་ཤུགས་ཅན། མ་རྨོས་མ་བཏབ་པའི་འབྲས་སཱ་ལུ་ཟ་བ། བདེ་བ་དང༌། ནད་མེད་པ་དང༌། སྟོབས་དང་ལྡན་པས་དབང་པོ་རྣམས་ཚིམ་པ།<line/>
མགོ་འཕང་བསྟོད་དེ་ཕ་རོལ་ཏུ་འགྲོ་བ་ནི། སུ་ཞིག་ཡོད། སུ་ནི། ཕ་རོལ་ཏུ་བཀྲི། སུ་ནི། ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་བྱ་ཞེས་ཆེད་དུ་བརྗོད་པ་ཆེད་དུ་བརྗོད་པ་ཡོད་པར་སོང་བ་<line/>
དང༌། ཚོང་པ་རྟ་རྫིའི་རིགས་ཤིག་གིས་རྟའི་རྒྱལ་པོའི་སྤྲིན་གྱི་ཤུགས་ཅན་རྒྱང་རིང་པོ་ཁོ་ན་ནས་མཐོང་ངོ༌། །མཐོང་ནས་ཀྱང་འཛམ་བུའི་གླིང་གི་དོན་འཐུན་རབ་ཏུ་མང་པོ་ལ་འདི་སྐད་ཅེས་སྨྲས་སོ། །<line/>
</page>
<page index="785" id="393B">ཤེས་ལྡན་དག །རྟའི་རྒྱལ་པོ་སྤྲིན་གྱི་ཤུགས་ཅན་ནི། ཕ་བི་ཡིན་ཏེ། ཕ་བིའི་དྲུང་དུ་དོང་ལ་འདི་སྐད་ཅེས། བདག་ཅག་ཕ་རོལ་ཏུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་<line/>
བཀྲི་ཞིང༌། བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་གསོལ་ཞེས་སྨྲའོ། །དེ་ནས་ཚོང་པ་མཁས་པའི་རང་བཞིན་ཅན་གྱིས་དོན་འཐུན་རབ་ཏུ་མང་པོ་ལ་འདི་སྐད་ཅེས་སྨྲས་<line/>
སོ༑ ༑ཤེས་ལྡན་དག། བདག་གིས་ཇི་ལྟར་སྐྱེ་བོའི་ཚོགས་ཆེན་པོ་དེས་སྨྲས་པའི་དོན་གོ་བ་ལྟར་ན། འདི་ནི། བདག་ཅག་གིས་རྟའི་རྒྱལ་པོ་སྤྲིན་གྱི་ཤུགས་ཅན་དེའི་དྲུང་དུ་དོང་ནས་འདི་སྐད་ཅེས། བདག་<line/>
ཅག་ཕ་རོལ་དུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་བཀྲི་ཞིང༌། བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་གསོལ་ཞེས་སྨྲ་བའི་དུས་ལ་བབ་པ་<line/>
མ་ཡིན་ནོ། །འོན་ཀྱང་གང་གི་ཚེ་རྟའི་རྒྱལ་པོ་སྤྲིན་གྱི་ཤུགས་ཅན་གྱིས་མ་རྨོས་མ་བཏབ་པའི་འབྲས་སཱ་ལུ་ཟོས་ནས་ཞེས་བྱ་བ་ནས་འཛམ་བུའི་གླིང་དུ་ཕྱིན་པར་བྱ་ཞེས་བྱ་བའི་བར་གོང་མ་བཞིན་དུ་སྟེ། དེ་<line/>
ནི། བདག་ཅག་རྟའི་རྒྱལ་པོ་སྤྲིན་གྱི་ཤུགས་ཅན་གྱི་དྲུང་དུ་དོང་ལ་འདི་སྐད་ཅེས། བདག་ཅག་ཕ་རོལ་ཏུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་བཀྲི་ཞིང༌། བདག་ཅག་ལེགས་པ་དང་བདེ་<line/>
བར་འཛམ་བུའི་གླིང་དུ་ཕྱིན་པར་མཛད་དུ་གསོལ་ཞེས་དེ་སྐད་དུ་སྨྲ་བའི་དུས་ལ་བབ་པ་ཡིན་ནོ། །དེ་ནས་རྟའི་རྒྱལ་པོ་སྤྲིན་གྱི་ཤུགས་ཅན་གྱིས་མ་རྨོས་མ་བཏབ་པའི་འབྲས་སཱ་ལུ་ཟོས་ནས་ཞེས་བྱ་བ་ནས་སུ་ནི།<line/>
</page>
<page index="786" id="394A">༄༅། །ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་བྱ་ཞེས་བྱ་བའི་བར་གོང་མ་བཞིན་དུའོ། །དེ་ནས་འཛམ་བུའི་གླིང་གི་དོན་འཐུན་རབ་ཏུ་མང་པོ་བླ་གོས་ཕྲག་པ་གཅིག་ཏུ་གཟར་ནས་<line/>
པུས་མོ་གཡས་པའི་ལྷ་ང་ས་ལ་བཙུགས་ཏེ་རྟའི་རྒྱལ་པོའི་སྤྲིན་གྱི་ཤུགས་ཅན་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས། རྟའི་རྒྱལ་པོ་སྤྲིན་གྱི་ཤུགས་ཅན་ལ་འདི་སྐད་ཅེས་སྨྲས་སོ། །བདག་<line/>
ཅག་ཕ་རོལ་ཏུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་བཀྲི་ཞིང༌། བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་གསོལ། །དེ་ནས་རྟའི་རྒྱལ་པོ་སྤྲིན་གྱི་<line/>
ཤུགས་ཅན་གྱིས། འཛམ་བུའི་གླིང་གི་དོན་འཐུན་རབ་ཏུ་མང་པོ་ལ་ལེགས་པར་རབ་ཏུ་གཏམས་ཤིང་རྗེས་སུ་བསྟན་པ། ཤེས་ལྡན་དག །བུད་མེད་དེ་དག་ལྷག་པར་གཟུགས་བཟང་བ། ལྷག་པར་མཛེས་<line/>
པ། ལྷག་པར་བལྟ་ན་སྡུག་པར་བྱས་ན་ཁྱེའུ་དང༌། བུ་མོ་རྣམས་ཁྲིད་དེ་འོངས་ཤིང༌། དེ་རྣམས་འདི་སྐད་ཅེས། ཇོ་བོ་དག་ཚུར་སྤྱོན། བཞིན་བཟང་དག་ཚུར་སྤྱོན་ཞེས་བྱ་བ་ནས་བདག་ཅག་དང་ལྷན་<line/>
ཅིག་རྩེ་བར་བགྱི། དགའ་བར་བགྱི། དགའ་མགུར་སྤྱོད་བར་བགྱིའོ། །ཞེས་བྱ་བའི་བར་གོང་མ་བཞིན་ནོ། །འོན་ཏེ་ཁྱེད་ཅག་ལ་འགའ་ཞིག་གིས་ཅུང་ཟད་སྨྲས་ཏེ་བདག་ཅག་མི་དགོས་ན། རང་རང་གི་བུ་<line/>
དག་ཁྲིད་དེ་དེངས་ཤིག་ཅེས་ཟེར་བ་དེ་ལ། ཁྱེད་ཅག་ལས་གང་དག་འདི་སྙམ་དུ། བདག་ཅག་གི་ཆུང་མའམ། བུ་ཕོའམ། བོ་མོའམ། བདག་གི་ཟས་ཀྱི་ཁང་པའམ། སྐོམ་གྱི་ཁང་པའམ། གོས་ཀྱི་ཁང་<line/>
</page>
<page index="787" id="394B">པའམ། གནས་མལ་གྱི་ཁང་པའམ། དགའ་བར་འགྱུར་བའི་ཀུན་དགའ་ར་བའམ། དགའ་བར་འགྱུར་བའི་རྫིང་ངམ། འཛམ་བུའི་གླིང་གི་རིན་པོ་ཆེ་རབ་ཏུ་མང་པོ་འདི་ལྟ་སྟེ། ནོར་བུ་དང༌། མུ་ཏིག་དང༌། བཻ་<line/>
ཌཱུཪྻ་དང་ཞེས་བྱ་བ་ནས་དུང་གཡས་སུ་འཁྱིལ་བ་ཞེས་བྱ་བའི་བར་གོང་མ་བཞིན་དུ་སེམས་ཕན་ཆད། དེ་དག་ཁོ་བོའི་རྒྱབ་བམ། རོ་སྟོད་ལ་ཞོན་ཡང་ཤིང་ཏོག་གི་འབྲས་བུ་སྨིན་པ་རྩ་བ་ཆད་པ་བཞིན་དུ་ལྟུང་<line/>
བར་འགྱུར་ཞིང༌། བུད་མེད་དེ་རྣམས་འོངས་ནས་ཟ་བར་འགྱུར་ཏེ། དེ་དག་སྐྱེས་པ་ཟ་བར་བྱེད་པ་ན། ཁྲག་དྲོན་པོའི་ཐིགས་པ་ས་ལ་ལྟུང་བ་གང་དག་ཡིན་པ་དེ་དག་ཀྱང་སོར་མོའི་རྩེ་མོས་ས་དང་བཅས་ཏེ་བྲུད་ནས་<line/>
ཁར་འཇུག་གོ། ཁྱེད་ཅག་ལས་གང་དག་འདི་སྙམ་དུ། བདག་གི་ཆུང་མའམ། བུའམ། བུ་མོའམ་ཞེས་བྱ་བ་ནས་དུང་གཡས་སུ་འཁྱིལ་བ་ཞེས་བྱ་བའི་བར་གོང་མ་བཞིན་དུ་མི་སེམས་ན། དེ་རྣམས་ཁོ་བོའི་<line/>
སྤུའི་རྩེ་མོ་བྱེ་བའི་ཆ་ལ་བརྟེན་ཀྱང་ལྷུང་བར་མི་འགྱུར་ཏེ། དེ་དག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་འགྱུར་རོ། །དེ་ནས་རྟའི་རྒྱལ་པོ་སྤྲིན་གྱི་ཤུགས་ཅན་གྱིས། འཛམ་བུའི་གླིང་གི་ཚོང་པ་རབ་<line/>
ཏུ་མང་པོ་ལ་ལེགས་པར་རབ་ཏུ་གཏམས་ཤིང་རྗེས་སུ་བསྟན་ནས་རྒྱབ་སྨད་དོ། །དེ་ནས་འཛམ་བུའི་གླིང་གི་ཚོང་པ་རབ་ཏུ་མང་པོས་རྟའི་རྒྱལ་པོ་སྤྲིན་གྱི་ཤུགས་ཅན་ལ། ཁ་ཅིག་ནི། རོ་སྟོད་དུ། ཁ་ཅིག་ནི། རྒྱབ་<line/>
ཏུ། ཁ་ཅིག་ནི། གཉའ་བར་རོ། །ཁ་ཅིག་ནི། མཇུག་མ་ལ་འཇུས་སོ། །དེ་ནས་རྟའི་རྒྱལ་པོ་སྤྲིན་གྱི་ཤུགས་ཅན་གྱིས་རིམ་གྱིས་ལུས་ཀྱི་མཐུ་དང༌། སྟོབས་དང༌། བརྩོན་འགྲུས་ཡང་དག་པར་བསྐྱེད་ནས་<line/>
</page>
<page index="788" id="395A">༄༅། །དེ་ཉིད་ནས་སྟེང་གི་ནམ་མཁའ་ལ་སོང་བ་དང༌། དེ་ནས་བུད་མེད་ལྷག་པར་གཟུགས་བཟང་བ། ལྷག་པར་མཛེས་པ། ལྷག་པར་བལྟ་ན་སྡུག་པ་རྣམས་ཀྱིས་ཁྱེའུ་དང་བུ་མོ་རྣམས་ཁྲིད་དེ་<line/>
ལྷགས་ནས་འདི་སྐད་ཅེས། ཇོ་བོ་དག་ཚུར་སྤྱོན། བཞིན་བཟང་དག་ཚུར་སྤྱོན་ཞེས་བྱ་བ་ནས་བདག་ཅག་དང་ལྷན་ཅིག་རྩེད་མོ་བགྱི། དགའ་བར་བགྱི། དགའ་མགུར་སྤྱད་པར་བགྱིའོ། །ཞེས་བྱ་བའི་བར་གོང་<line/>
མ་བཞིན་དུའོ། །འོན་ཏེ་ཁྱེད་ཅག་ལ་འགའ་ཞིག་ཅུང་ཟད་སྨྲས་ཏེ་ཁོ་མོ་ཅག་མི་དགོས་ན། རང་རང་གི་ཁྱེའུ་དང་བུ་མོ་རྣམས་ཁྲིད་དེ་དེངས་ཤིག་ཅེས་སྨྲ་བ་དེ་ལ་གང་དག་འདི་སྙམ་དུ། བདག་གི་ཆུང་མའམ། བུ་<line/>
ཕོའམ། བུ་མོའམ། བདག་གི་ཟས་ཀྱི་ཁང་པའམ་ཞེས་བྱ་བ་ནས་དུང་གཡས་སུ་འཁྱིལ་བ་ཞེས་བྱ་བའི་བར་གོང་མ་བཞིན་དུ་སེམས་བསྐྱེད་པ་དེ་དག་ནི། རྟའི་རྒྱལ་པོ་སྤྲིན་གྱི་ཤུགས་ཅན་གྱི་རོ་སྟོད་དང་རྒྱབ་ཏུ་<line/>
ཞོན་ཡང༌། ཤིང་ཏོག་གི་འབྲས་བུ་སྨིན་པ་རྩ་བ་ཆད་པ་བཞིན་དུ་དེ་ནས་སླར་ལྷུང་བར་གྱུར་བ་དང༌། བུད་མེད་དེ་རྣམས་དེ་དག་གི་དྲུང་དུ་དོང་སྟེ་ཕྱིན་ནས་ཟ་བར་བྱེད་དེ། སྐྱེས་པ་རྣམས་ཟ་བར་བྱེད་པ་ན། ལྷག་མ་ལུས་<line/>
པ་གང་ཡིན་པ་འདི་ལྟ་སྟེ། སྐྲའམ་ཞེས་བྱ་བ་ནས་ས་དང་འདྲེན་མར་བྲུད་དེ་ཁར་འཇུག་པར་བྱེད་དོ། །ཞེས་བྱ་བའི་བར་གོང་མ་བཞིན་དུའོ། །གང་དག་འདི་སྙམ་དུ། བདག་གི་ཆུང་མའམ། བདག་གི་བུ་ཕོའམ་<line/>
བདག་གི་བུ་མོའམ། ཞེས་བྱ་བ་ནས་དུང་གཡས་སུ་འཁྱིལ་པ་ཞེས་བྱ་བའི་བར་དུ་སྟེ། དེ་ལྟར་མི་སེམས་པ་རྣམས་ནི། འདི་ལྟར། རྟའི་རྒྱལ་པོ་སྤྲིན་གྱི་ཤུགས་ཅན་གྱི་སྤུའི་རྩེ་མོའི་ཆ་ཤས་ལ་འཇུས་པ་<line/>
</page>
<page index="789" id="395B">ཡང༌། ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་གྱུར་ཏོ། །རྒྱལ་པོ་ཆེན་པོ། དེ་བཞིན་དུ་གང་དག་འདི་སྙམ་དུ། བདག་ནི། མིག་ཡིན་ནོ། །མིག་ནི། བདག་གི་ཡིན་ནོ། །བདག་ནི། རྣ་བ་དང༌། སྣ་དང༌།<line/>
ལྕེ་དང༌། ལུས་དང༌། ཡིད་ཡིན་ནོ། །ཡིད་ནི། བདག་གི་ཡིན་ནོ། །བདག་ནི། གཟུགས་ཡིན་ནོ། །གཟུགས་ནི། བདག་གི་ཡིན་ནོ། །བདག་ནི། སྒྲ་དང༌། དྲི་དང༌། རོ་དང༌། རེག་དང༌། བདག་ནི། ཆོས་ཡིན་ནོ། །<line/>
ཆོས་ནི། བདག་གི་ཡིན་ནོ། །བདག་ནི། སའི་ཁམས་ཡིན་ནོ། །སའི་ཁམས་ནི། བདག་གི་ཡིན་ནོ། །བདག་ནི། ཆུའི་ཁམས་དང༌། མེའི་ཁམས་དང༌། རླུང་གི་ཁམས་དང༌། ནམ་མཁའི་ཁམས་དང༌། བདག་<line/>
ནི། རྣམ་པར་ཤེས་པའི་ཁམས་ཡིན་ནོ། །རྣམ་པར་ཤེས་པའི་ཁམས་ནི། བདག་གི་ཡིན་ནོ། །བདག་ནི། གཟུགས་ཀྱི་ཕུང་པོ་ཡིན་ནོ། །གཟུགས་ཀྱི་ཕུང་པོ་ནི། བདག་གི་ཡིན་ནོ། །བདག་ནི། ཚོར་བ་དང༌།<line/>
འདུ་ཤེས་དང༌། འདུ་བྱེད་དང༌། བདག་ནི། རྣམ་པར་ཤེས་པའི་ཕུང་པོ་ཡིན་ནོ། །རྣམ་པར་ཤེས་པ་ནི། བདག་གི་ཡིན་ནོ། །སྙམ་དུ་སེམས་ན། དེ་རྣམས་སྡུག་བསྔལ་འཐོབ་པར་འགྱུར་ཏེ། སྲིན་མོའི་ནང་དུ་ཚོང་<line/>
པ་བཞིན། རྒྱལ་པོ་ཆེན་པོ། གང་དག་འདི་སྙམ་དུ། བདག་ནི། མིག་ཡིན་ནོ། །མིག་གི་ནི། བདག་གི་ཡིན་ནོ། །ཞེས་བྱ་བ་ནས་རྣམ་པར་ཤེས་པའི་ཕུང་པོ་ནི་བདག་གི་ཡིན་ནོ། །ཞེས་བྱ་བའི་བར་གོང་མ་བཞིན་<line/>
དུ་སྟེ། དེ་ལྟར་མི་སེམས་ན། དེ་རྣམས་བདེ་བ་འཐོབ་པར་འགྱུར་ཏེ། སྤྲིན་གྱི་ཤུགས་ཀྱིས་ཚོང་པ་བཞིན། །སངས་རྒྱས་བསྟན་ལ་བླུན་པོའི་མི། །གང་དག་དད་པར་མི་བྱེད་པ། །དེ་རྣམས་སྡུག་བསྔལ་འཐོབ་<line/>
</page>
<page index="790" id="396A">༄༅། །འགྱུར་ཏེ། །སྲིན་པོའི་ནང་དུ་ཚོང་པ་བཞིན། །ཤེས་རབ་ཅན་གྱི་མི་གང་དག། སངས་རྒྱས་བསྟན་ལ་དད་བྱེད་པ། །བདེ་བར་ཕ་རོལ་འགྲོ་འགྱུར་ཏེ། །སྤྲིན་གྱི་ཤུགས་<line/>
ཀྱིས་ཚོང་པ་བཞིན། །རྒྱལ་པོ་ཆེན་པོ་ཇི་སྙམ་དུ་སེམས། དེའི་ཚེ་དེའི་དུས་ན་རྟའི་རྒྱལ་པོ་སྤྲིན་གྱི་ཤུགས་ཅན་དུ་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་<line/>
ང་ཉིད་དེའི་ཚེ་དེའི་དུས་ན། རྟའི་རྒྱལ་པོ་སྤྲིན་གྱི་ཤུགས་ཅན་ཞེས་བྱ་བར་གྱུར་ཏོ། །རྒྱལ་པོ་ཆེན་པོ། དེའི་ཚེ་ངས་སེམས་ཅན་རྣམས་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཐོབ་བོ་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་སེམས་ཅན་རྣམས་ལ་ཕན་པ་བྱས་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་<line/>
ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྗེས་སུ་བཟུང་བར་བྱས་པ་གང་ཡིན་པ་དེ་ཉོན་ཅིག །རྒྱལ་<line/>
པོ་ཆེན་པོ། སྔོན་བྱུང་བ། །ཡུལ་ཝཱ་ར་ཎཱ་སི་དང་ཧ་ཅང་ཡང་མི་རིང་བ་ཞིག་ན། དྲང་སྲོང་བྱམས་པའི་བདག་ཉིད་སྙིང་རྗེ་ཅན། སེམས་ཅན་ལ་བྱམས་པ་ཞིག་གནས་སོ། །དེའི་བསྟི་གནས་དང་ཧ་ཅང་<line/>
ཡང་མི་རིང་བ་ཞིག་ན། ཁྱིམ་བདག་ཞིང་པ་གཉིས་ཤིག་ཞིང་རྨེད་པ་ལས། དེ་གཉིས་ཕན་ཚུན་རྩོད་པ་བྱུང་བར་གྱུར་ཏེ། དེ་ན་གཅིག་ཁྲོས་པ་དང་གཅིག་ཤོས་ཀྱང་སླར་ཁྲོས་སོ། །གཅིག་གིས་བརྒྱབ་པ་<line/>
</page>
<page index="791" id="396B">དང་གཅིག་ཤོས་ཀྱིས་ཀྱང་སླར་བརྒྱབ་བོ། །དེ་གཉིས་ཀ་ཡང་དྲང་སྲོང་གི་དྲུང་དུ་དོང་ནས། དྲང་སྲོང་དེ་ལ་གཅིག་གིས་དབང་བཙུགས་པ་དང༌། གཅིག་ཤོས་ཀྱིས་ཀྱང་བཙུགས་སོ། །དེ་གཉིས་རྒྱལ་<line/>
པོའི་དྲུང་དུ་སོང་བ་དང༌། རྒྱལ་པོས་དེ་གཉིས་ལ་སྨྲས་པ། ཁྱེད་གཉིས་ལ་དཔང་སུ་ཡོད། གཅིག་གིས་སྨྲས་པ། ལྷ། བདག་གི་དཔང་དྲང་སྲོང་ལགས་སོ། །གཅིག་ཤོས་ཀྱིས་སྨྲས་པ། བདག་གི་དཔང་ཡང་<line/>
དེ་ཁོ་ན་ལགས་སོ། །དེ་ནས་རྒྱལ་པོས་དྲང་སྲོང་བོས་ཏེ་དྲིས་པ། དྲང་སྲོང་ཆེན་པོ། འདི་གཉིས་སྔར་གང་གིས་ཉེས། དྲང་སྲོང་གིས་སྨྲས་པ། ལྷ། གལ་ཏེ་འཁོར་ལོས་བསྒྱུར་བའི་བཀའ་ཁྲིམས་ཀྱིས་ཞལ་<line/>
ཆེ་བཅད་ན། དེ་ལྟ་ན་བདག་གིས་དབང་བགྱིའོ། །གཞན་དུ་ནི་མ་ལགས་སོ། །རྒྱལ་པོས་སྨྲས་པ། དེ་བཞིན་དུ་བྱའོ། །དེ་ནས་དྲང་སྲོང་གིས་སྨྲས་པ། ལྷ། གཅིག་ཁྲོས་པ་དང་གཅིག་བཤོས་ཀྱང་སླར་ཁྲོས་<line/>
སོ། །གཅིག་གིས་བརྒྱབ་པ་དང་གཅིག་ཤོས་ཀྱིས་ཀྱང་སླར་བརྒྱབ་བོ། །རྒྱལ་པོས་སྨྲས་པ། འོ་ན་གཉིས་ཀ་ཆད་པས་གཅད་དོ། །དྲང་སྲོང་གིས་སྨྲས་པ། ལྷ། ཁྱོད་ལ་བདག་གིས་སྔར་ལྷ་གལ་ཏེ་འཁོར་<line/>
ལོས་བསྒྱུར་བའི་བཀའ་ཁྲིམས་ཀྱིས་ཞལ་ཆེ་བཅད་ན། དེ་ལྟ་ན་བདག་གིས་དབང་བགྱིའོ། །གཞན་དུ་ནི་མ་ལགས་སོ། །ཞེས་མ་གསོལ་ཏམ། རྒྱལ་པོས་སྨྲས་པ། དྲང་སྲོང་ཆེན་པོ། འཁོར་ལོས་བསྒྱུར་བའི་<line/>
ཞལ་ཆེ་ཇི་ལྟར་གཅོད། དྲང་སྲོང་གིས་སྨྲས་པ། ལྷ། འཁོར་ལོས་བསྒྱུར་བའི་རྒྱལ་པོ་ནི། གནོད་པ་ལས་ཟློག་ཅིང༌། ཕན་པ་ལ་སྦྱོར་བར་བགྱིད་དོ། །དེ་ནས་རྒྱལ་པོས་སྨྲས་པ། གཉིས་ཀ་དེངས་ལ་ད་<line/>
</page>
<page index="792" id="397A">༄༅། །ཕྱིན་ཆད་དེ་ལྟར་མ་བྱེད་ཅིག །རྒྱལ་པོ་ཆེན་པོ། དེའི་ཚེ་དེའི་དུས་ན། དྲང་སྲོང་དུ་གྱུར་པ་གང་གིས་ཆོས་བཞིན་གྱིས་དབང་བྱས་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་<line/>
མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན་ཞེས་བྱ་བ་ནས་ང་ཉིད་ཀྱིས་ཆོས་བཞིན་གྱིས་དབང་དེ་བྱས་སོ། །ཞེས་བྱ་བའི་བར་གོང་མ་བཞིན་དུའོ། །རྒྱལ་པོ་ཆེན་པོ། ངས་ཆོས་བཞིན་གྱིས་དབང་བྱས་<line/>
བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྟོགས་སོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་ཆོས་བཞིན་གྱིས་དཔང་བྱས་པ་དེ་ནི། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཀྱི་ཞེས་བྱ་བ་ནས་ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་<line/>
ཕྱིར་མ་ངེས་པའི་ཕུང་པོ་ལ་གནས་པ་ན་རང་གི་སྲོག་ཡོངས་སུ་བཏང་ནས་སེམས་ཅན་མང་པོ་རྗེས་སུ་བཟུང་བ་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ནགས་ཚང་ཚིང་ཞིག་ན་སེང་<line/>
གེ་རལ་པ་ཅན་ཞིག་གནས་སོ། །ལམ་དེ་ནས་དོན་འཐུན་ལྔ་བརྒྱ་ཙམ་དོང་ནས་དེ་དག་གི་ཅ་ཅོའི་སྒྲས་དུས་བསྐུལ་བས། སྦྲུལ་ཆེན་པོ་ཞགས་པ་ལྟ་བུ་ཞེས་བྱ་བ་ཞིག་གློ་བུར་དུ་ལངས་ནས། དེས་དོན་འཐུན་<line/>
ཚོང་དཔོན་དང་བཅས་པ་བསྐོར་བ་དང༌། དེ་རྣམས་སྐྲག་ནས་སྒྲ་འབྱིན་ཅིང༌། ཞི་བ་དང༌། ཆུ་ལྷ་དང༌། ལུས་ངན་དང༌། དབང་ཕྱུག་ལ་སོགས་པ་ལྷ་རྣམས་ལ་གསོལ་བ་བཏབ་པ་དང༌། དེ་ནས་སེང་གེས་<line/>
</page>
<page index="793" id="397B">སྒྲ་དེ་ཐོས་སོ། །ཐོས་ནས་ཀྱང་ཕྱོགས་དེར་འོངས་པ་དང༌། ཇི་ཙམ་ན་སྦྲུལ་ཆེན་པོ་ཞགས་པ་ལྟ་བུ་ཞས་བྱ་བས། དོན་འཐུན་ལྔ་བརྒྱ་ཙམ་བསྐོར་བ་མཐོང་ངོ༌། །དེ་དང་ཧ་ཡང་མི་རིང་བ་ཞིག་ན། གླང་པོའི་<line/>
ཕྲུ་གུ་ཞིག་ཀྱང་རྒྱུ་ཞིང་འདུག་པ་དང༌། དེ་དེའི་དྲུང་དུ་སོང་སྟེ་སྨྲས་པ། གྲོགས་པོ། སྦྲུལ་ཆེན་པོ་ཞགས་པ་ལྟ་བུ་ཞེས་བྱ་བས་དོན་མཐུན་ལྔ་བརྒྱ་བསྐོར་ན། དེ་རྣམས་ཀྱི་དོན་གྱི་ཕྱིར་རང་གི་སྲོག་ཡོངས་སུ་<line/>
གཏང་བར་ཁྱོད་སྤྲོའམ། ཇི་ལྟ་བུ་ཞིག་བྱ། བདག་གི་རྐང་པ་ཁྱོད་ཀྱི་ཀླད་པར་བཞག་ལ་ཐལ་མོ་སྦྲུལ་ཆེན་པོ་ལ་བསྣུན་པ་དང༌། བདག་གི་རྐང་པ་བརྟན་པའི་ཤུགས་ཀྱིས་ནི། ཁྱོད་འཆི་བར་འགྱུར་རོ། །<line/>
ཐལ་ལྕག་གིས་ནི། སྦྲུལ་ལོ། །སྦྲུལ་ཆེན་པོའི་ཁ་ཆུས་རེག་པས་ནི། བདག་ཀྱང་འཆི་བར་འགྱུར་རོ། །གླང་པོ་ཆེའི་ཕྲུ་གུས། དེ་བཞིན་དུ་བྱའོ། །ཞེས་ཁས་བླངས་ནས། སེང་གེས་གླང་པོ་ཆེའི་ཕྲུ་གུའི་<line/>
སྟེང་དུ་རྐང་པ་བཞག་ནས་ཐལ་མོས་སྦྲུལ་ཆེན་པོ་ལ་བསྣུན་པ་དང༌། སེང་གེས་རྐང་པ་བརྟན་པའི་ཤུགས་ཀྱིས་ནི་གླང་པོ་ཆེའི་ཕྲུ་གུ་ཤི་།ཐལ་མོས་ཀྱང་སྦྲུལ་ཆེན་པོ་ཤི་།སྦྲུལ་ཆེན་པོའི་ཁ་ཆུས་ཀྱང་རི་དྭགས་<line/>
ཀྱི་རྒྱལ་པོ་སེང་གེ་ཤི་སྟེ། འགྲོ་བ་གསུམ་ཆར་ཡང་ངོ༌། །དོན་འཐུན་གྱི་ཚོགས་ཆས་པ་དང་ལྷ་ཞིག་གིས་སྨྲས་པ། བསྐལ་པ་བཟང་པོའི་བྱང་ཆུབ་སེམས་དཔས་ཁྱེད་ཀྱི་ཕྱིར་རང་གི་སྲོག་ཡོངས་སུ་བཏང་ནས་<line/>
སྐྱབས་བྱས་ཀྱི། རེ་ཞིག་དེའི་ལུས་ལ་མཆོད་པ་བྱོས་ལ་ཕྱིར་དེངས་ཤིག། དེ་ནས་དེ་རྣམས་ཀྱིས་དེའི་རུས་པ་བསྲེགས་ཏེ་རུས་པ་ལ་མཆོད་པ་བྱས་སོ། །རྒྱལ་པོ་ཆེན་པོ། དེའི་ཚེ་དེའི་དུས་ན། རི་དྭགས་ཀྱི་<line/>
</page>
<page index="794" id="398A">༄༅། །རྒྱལ་པོ་སེང་གེ་ཞེས་བྱ་བ་ནས་ངས་དོན་འཐུན་ལྔ་བརྒྱ་པོ་དེ་དག་སྦྲུལ་ཆེན་པོ་ལས་རང་གི་སྲོག་བཏང་ནས་ཐར་པར་བྱས་སོ། །ཞེས་བྱ་བའི་བར་སྔ་མ་བཞིན་ནོ། །རྒྱལ་པོ་ཆེན་པོ།<line/>
ངས་སེམས་ཅན་རྣམས་རྗེས་སུ་བཟུང་བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ཞེས་བྱ་བ་ནས་ངས་སེམས་ཅན་རྣམས་རྗེས་<line/>
སུ་བཟུང་བ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །རྒྱལ་པོ་ཆེན་པོ། གཞན་ཡང༌།<line/>
ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་གསོད་པ་ལ་ཡང་བྱམས་པ་བསྒྲུབས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ནགས་ཁྲོད་ཅིག་<line/>
ན་བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ། བྱ་མགོ་གཉིས་ལ་སེམས་ཐ་དད་པ་ཞིག་ཏུ་གྱུར་ཏོ། །དེ་ལ། གཅིག་ནི། ཆོས་ཅན་ཞེས་བྱའོ། །གཅིག་ཤོས་ནི། ཆོས་མིན་ཞེས་བྱའོ། །<line/>
ཇི་ཙམ་དུས་གཞན་ཞིག་ན། ཆོས་ཅན་གྱིས་བདུད་རྩིའི་འབྲས་བུ་ཞིག་ཟོས་སོ། །ཆོས་མིན་གྱིས་ནི། དུག་གི་འབྲས་བུ་ཞིག་ཟོས་པ་ལས། གཉིས་ཀ་ཡང་དུག་གི་མཐུས་ཀུན་ཏུ་མྱོས་པར་གྱུར་ནས་ཕན་<line/>
ཚུན་རྩོད་པར་བརྩམས་པ་དང༌། གཅིག་གིས་ལོག་པར་སྨོན་ལམ་བཏབ་པ། ཁྱོད་ཀྱི་སྐྱེ་བ་གང་དང་གང་དུ་སྐྱེས་པའི་སྐྱེ་བ་དེ་དང་དེར་གསོད་པ་དང༌། ཕྱིར་རྒོལ་བ་དང༌། དགྲ་བོར་གྱུར་ཅིག་ཅེས་<line/>
</page>
<page index="795" id="398B">བྱས་སོ། །གཅིག་ཤོས་ཀྱིས་ཀྱང་སྨྲས་པ། བདག་ནི། ཁྱོད་ལ་ཐམས་ཅད་དུ་བྱམས་པའི་སེམས་དང༌། ཕན་པའི་སེམས་དང༌། སྙིང་བརྩེ་བའི་སེམས་སུ་གྱུར་ཅིག་ཅེས་བྱས་སོ། །རྒྱལ་པོ་ཆེན་པོ། དེ་<line/>
ཇི་སྙམ་དུ་སེམས། དེའི་ཚེ་དེའི་དུས་ཀྱི་ཆོས་ཅན་གང་ཡིན་པ་དེ་ནི། ང་ཉིད་ཡིན་ནོ། །ཆོས་མིན་གང་ཡིན་པ་དེ་ནི། ལྷས་སྦྱིན་ཡིན་ནོ། །རྒྱལ་པོ་ཆེན་པོ། ངའི་བྱམས་པའི་སེམས་དེས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་བྱམས་པའི་སེམས་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌།<line/>
ཚོགས་ཙམ་ཡིན་ནོ།། །།འདུལ་བ་གཞི། བམ་པོ་ཞེ་བརྒྱད་པ། རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་གྱི་<line/>
སྐྱབས་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཆུ་གླིང་ཞིག་གི་འགྲམ་ན་བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ་ན། ཆུ་སྲེག་རྣམས་ཀྱི་ནང་དུ་སྐྱེས་ནས་ཆུ་སྲེག་<line/>
ལྔ་བརྒྱའི་དཔོན་དུ་གྱུར་ཏོ། །ཇི་ཙམ་ན་ཆུ་སྲེག་རྒན་པོ་ཞིག །ཆུ་སྲེག་དེ་རྣམས་ཀྱི་སྒོ་ང་དང༌། ཕྲུ་གུ་རྣམས་ཐབས་ཀྱིས་སྔར་ཟོས་ནས། དལ་བུ་དལ་བུས་འཆག་ཅིང༌། རེས་འགའ་བྱ་བ་མེད་པ་ན་རྐང་པ་<line/>
གཅིག་བསྐུམས་ནས་འདུག་གོ །དེ་ནས་ཆུ་སྲེག་དེ་རྣམས་བུ་དང་བྲལ་བ་ལས་བྱུང་བའི་སྡུག་བསྔལ་གྱིས་གདུངས་ནས་དཔོན་པོའི་དྲུང་དུ་སོང་སྟེ། རིས་མཐུན་པའི་སྐད་གཉུག་མས་ངུ་བར་བརྩམས་པ་དང༌།<line/>
</page>
<page index="796" id="399A">༄༅། །དེ་ནས་དཔོན་པོས་རང་གི་ཁྱུ་རྣམས་དེ་ལྟར་སྡུག་བསྔལ་བར་མཐོང་ནས་ཆུ་གླིང་ཀུན་ནས་བྱུལ་བར་བརྩམས་པ་དང༌། ཆོས་ཉིད་ཀྱིས་བྱང་ཆུབ་སེམས་དཔའ་རྣམས་ནི། ལུས་ཀྱིས་<line/>
རྣམ་པར་ལྟུང་བར་འགྱུར་གྱི། སེམས་ཀྱིས་ནི། མ་ཡིན་པས། དེས་ཆུ་སྲེག་རྒན་པ་དེ་དལ་བུ་དལ་བུས་འཆག་ཅིང༌། ཕྱོགས་གཅིག་ཏུ་སོང་ནས་རྐང་པ་གཅིག་བཙུགས་ཏེ་གནས་པ་མཐོང་ནས། བྱང་ཆུབ་<line/>
སེམས་དཔས་འཕྲིགས་པ། འདི་ནི། རང་གི་རིགས་ཀྱི་ཕྱིར་རྒོལ་བ། རང་བཞིན་ངན་པ་ཡིན་ནོ། །སྙམ་དུ་རིག་ནས་ཚིགས་སུ་བཅད་དེ་སྨྲས་པ། བདག་གི་སྒོ་ང་ཕྲུ་གུ་དང༌། །རུས་ཆགས་རྣམས་ཀྱང་ཟོས་<line/>
ནས་ནི། །རྐང་པ་གཅིག་བཙུགས་འདུག་པ་དེ། །ཀྱེ་མ་ཁྱོད་ཀྱི་བརྟུལ་ཞུགས་ཡིན། །ཁ་ཅིག་སྨྲ་བ་ཡང་བདེན་ཏེ། །གོམ་པ་དལ་བུས་འདོར་བྱེད་ཅིང༌། །དལ་བུ་དལ་བུས་སྨྲ་བ་དང༌། །གཉའ་བ་གྱུར་གྱུར་བྱེད་<line/>
པ་ནི། །དེ་ནི་ངན་གཡོའི་མཚན་ཉིད་ཡིན། །དེས་བསམ་པ། དཔོན་པོ་འདིས་ནི། བདག་གི་རྒྱུས་ཤེས་སོ། །སྙམ་དུ་རིག་ནས་དེ་ཉིད་ལ་སྐྱབས་སུ་སོང་ངོ༌། །དེ་ནས་དཔོན་པོས་སྨྲས་པ། ཁུ་གུ། ནམ་<line/>
ཆུ་སྲེག་གི་ཚོགས་རྣམས་འཁྲུགས་པར་མ་གྱུར་པ་དེའི་བར་དུ་ཁྱོད་ཀྱི་སེམས་བདེ་བར་གྱིས་ཤིག །དེ་ནས་ཆུ་སྲེག་རྒན་པོ་དེ་བྲོས་ནས་ཆུ་སྲེག་དེ་རྣམས་བདེ་བར་གྱུར་ཏོ། །རྒྱལ་པོ་ཆེན་པོ། དེའི་ཚེ་<line/>
དེའི་དུས་ན་ཆུ་སྲེག་གི་དཔོན་པོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན་ཆུ་སྲེག་གི་དཔོན་པོ་དེར་གྱུར་ཏོ། །རྒྱལ་པོ་ཆེན་པོ། ངས་སེམས་<line/>
</page>
<page index="797" id="399B">ཅན་རྗེས་སུ་བཟུང་བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་སེམས་ཅན་རྗེས་སུ་བཟུང་བ་ནི། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྗེས་སུ་བཟུང་<line/>
བར་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ནགས་ཚང་ཚིང་ཞིག་ན་བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ་ན། ནེ་ཙོ་མི་སྐད་སྨྲ་བ་ཞིག་ཏུ་གྱུར་ཏོ། །དེའི་ཚེ་ཝཱ་<line/>
ར་ཎཱ་སིར་རྒྱལ་པོ་ཚངས་སྦྱིན་ཞེས་བྱ་བར་གྱུར་པ་དེ། ཆོས་མ་ཡིན་པས་རྒྱལ་སྲིད་བྱེད་དུ་འཇུག་གོ །དེ་ནས་ནེ་ཙོ་ཉིན་རེ་ཞིང་རྒྱལ་པོ་དེའི་ཁང་པའི་པུ་ཤུའི་སྟེང་ན་ཡིབ་ཅིང༌། རྒྱལ་པོ་ཆེན་པོ། ཆོས་མ་ཡིན་<line/>
པས་རྒྱལ་སྲིད་མ་མཛད་ཅིག་ཅེས་སྨྲའོ། །རྒྱལ་པོ་དེ་དེ་དང་ལྷན་ཅིག་གཅུགས་པར་གྱུར་པ་དང༌། དེ་ནས་དེས་རྒྱལ་པོ་དེ་དཀའ་ཐུབ་ཀྱི་གནས་ལྔ་ལ་རབ་ཏུ་བཞག་ནས་ཆོས་བཞིན་གྱིས་རྒྱལ་སྲིད་བྱེད་པ་ལ་ཞུགས་<line/>
ནས། དེ་རི་དྭགས་དང༌། བྱ་ཐམས་ཅད་ལ་མི་འཇིགས་པ་བྱིན་ནོ། །རྒྱལ་པོ་ཆེན་པོ། དེའི་ཚེ་དེའི་དུས་ན་ནེ་ཙོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་<line/>
དུས་ན། ནེ་ཙོ་མི་སྐད་སྨྲ་བ་དེ་ཡིན་པར་གྱུར་ཏོ། །རྒྱལ་པོ་ཆེན་པོ། ངས་སེམས་ཅན་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་<line/>
</page>
<page index="798" id="400A">༄༅། །སྟེ༑ འོན་ཀྱང་ངས་སེམས་ཅན་ལ་ཕན་པ་བྱས་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་<line/>
ཆེན་པོ། གཞན་ཡང༌། ངས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་གསོད་པ་ལ་བྱམས་པའི་སེམས་བསྐྱེད་པ་གང་ཡིན་པ་དེ་ཉོན་ཅིག། རྒྱལ་པོ་ཆེན་པོ། སྔོན་བྱུང་<line/>
བ། ཡུལ་ཀ་ཤི་ཞེས་བྱ་བ་ན་རྒྱལ་པོ་ཚངས་སྦྱིན་ཞེས་བྱ་བ་ཞིག་རྒྱལ་སྲིད་བྱེད་དེ། དེ་རྟག་ཏུ་ལུས་འཕགས་ཀྱི་ཡུལ་འདོད་པ་ཁོ་ནའི་ཕྱིར་ལུས་འཕགས་ཀྱི་རྒྱལ་པོ་དང་མི་མཐུན་པར་གྱུར་ཏོ། །ལུས་<line/>
འཕགས་ཀྱི་རྒྱལ་པོ་དེ་ནི། དེ་བས་ཁྱད་ཞུགས་པའི་མཐུ་དང་ལྡན་ཡང་ཡུལ་དེ་མི་འདོད་པས། རྟག་ཏུ་དེ་ལ་བྱམས་པའི་སེམས་དང༌། ཕན་པའི་སེམས་དང༌། སྙིང་བརྩེ་བས་གནས་སོ། །འོན་ཀྱང་དེ་<line/>
སྲེད་པས་འཁོལ་བས་ཡུལ་དེ་ཁོ་ན་འདོད་པའི་ཕྱིར་དེ་དཔུང་གི་ཚོགས་ཡན་ལག་བཞི་པ་གོ་བསྐོན་ནས་ལུས་འཕགས་ཀྱི་རྒྱལ་པོ་དང་གཡུལ་སྤྲད་པའི་ཕྱིར་ཆས་སོ། །དེ་ནས་ལུས་འཕགས་ཀྱི་རྒྱལ་པོས་<line/>
ཐོས་ནས། དཔག་ཚད་ཕྱེད་དང་གསུམ་གྱི་ལམ་བསྟར་དུ་བཅུག་སྟེ། གྲོང་ཁྱེར་དེ་ཐམས་ཅད་རྡོ་བ་དང༌། གསེག་མ་དང༌། གྱོ་མོ་བསལ་ནས་རྒྱལ་མཚན་དང་བ་དན་ནི། བསྒྲེངས། དར་གྱི་ཆུན་འཕྱང་<line/>
མང་པོས་ནི། དཔྱངས། དྲི་ཞིམ་པོའི་པོག་ཕོར་ནི། བཤམས། ཙནྡན་གྱི་ཆུའི་ཆག་ཆག་གིས་བཏབ་ཅིང༌། མེ་ཏོག་སིལ་མ་སྣ་ཚོགས་ཀྱིས་དགའ་དགའ་ལྟར་བྱས་ནས་གཙང་ཞིང་བསོད་པའི་བཟའ་<line/>
</page>
<page index="799" id="400B">བ་རབ་ཏུ་མང་པོ་དག་སྟ་གོན་བྱས་ཏེ། གྲོང་མི་དང༌། བློན་པོ་རྣམས་བསུར་བཀྱེ་ནས་མགུ་བར་འགྱུར་བ་བརྒྱ་ཕྲག་དག་སྤྲིང་བ་ཐོས་པ་དང༌། རྒྱལ་པོ་ཚངས་སྦྱིན་ཀུན་ནས་དཀྲིས་པ་དང་བྲལ་ཏེ། དེ་ནས་བསམ་པ།<line/>
ལུས་འཕགས་ཀྱི་རྒྱལ་པོ་ལ་སོ་སོར་ཡང་དག་པར་དགའ་བར་འགྱུར་བ་ཞིག་བྱས་ཏེ་སླར་ལྡོག་གོ །སྙམ་དུ་བསམ་ནས་ལུས་འཕགས་ཀྱི་རྒྱལ་པོའི་དྲུང་དུ་སོང་བ་དང༌། ལུས་འཕགས་ཀྱི་རྒྱལ་པོས་བཀུར་སྟི་ཆེན་<line/>
པོས་བསུས་ནས་ནང་དུ་ཁྲིད་དེ། ཁ་ཟས་བསོད་པ་རྣམས་ཀྱིས་ཚིམ་པར་བྱས་ནས་ཚིགས་སུ་བཅད་དེ་སྨྲས་པ། རྒྱལ་དབང་བདག་ལ་བཟོད་པར་མཛོད། །ཁྱེད་ལ་བདག་ནི་རྟག་ཏུ་འདུད། །བདག་ནི་གྲོགས་པོར་<line/>
གྱུར་ལགས་ན། །ཁྱེད་ཀྱིས་བདག་ནི་བརྩེ་བར་མཛོད། །དེས་ཀྱང་ཚིགས་སུ་བཅད་དེ་སྨྲས་པ། བཟོད་པ་ཡི་ནི་གཞུ་བརྡུངས་ནས། །ཁྲོ་དང་ང་རྒྱལ་འཇོམས་པ་ཡི། །ཡོན་ཏན་ལྡན་པའི་མདའ་གཅིག་གིས། །ཁྱོད་<line/>
ཀྱིས་བདག་ཅག་རིལ་བཅོམ་མོ། །དེ་ནས་དེ་གཉིས་ཕན་ཚུན་ཡིད་གཅུགས་པར་གྱུར་ནས། རྒྱལ་པོ་ཚངས་སྦྱིན་ཡང་རང་གི་ཡུལ་དུ་སོང་ངོ༌། །ལུས་འཕགས་ཀྱི་ཡུལ་མི་རྣམས་ཀྱང་འཇིགས་པ་དང་བྲལ་<line/>
བར་གྱུར་ཏོ། །རྒྱལ་པོ་ཆེན་པོ། དེའི་ཚེ་དེའི་དུས་ན། ལུས་འཕགས་ཀྱི་རྒྱལ་པོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད་དེའི་ཚེ་དེའི་དུས་ན། ལུས་འཕགས་ཀྱི་རྒྱལ་པོ་དེ་<line/>
ཡིན་པར་གྱུར་ཏོ། །རྒྱལ་པོ་ཆེན་པོ། ངས་ཡིད་ཀྱི་དྲེགས་པ་བཅོམ་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་ཡིད་ཀྱི་དྲེགས་པ་<line/>
</page>
<page index="800" id="401A">༄༅། །བཅོམ་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཞེས་བྱ་བ་ནས་ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་གྱི་དོན་ཆེན་པོར་བྱས་པ་གང་ཡིན་པ་དེ་ཉོན་ཅིག། རྒྱལ་པོ་ཆེན་པོ། སྔོན་བྱུང་བ། བྱང་ཆུབ་སེམས་དཔའ་མ་ངེས་པའི་ཕུང་པོ་ལ་<line/>
གནས་པ་ན་རྒྱ་མཚོའི་རུས་སྦལ་གྱི་དཔོན་པོ་ཞིག་ཏུ་གྱུར་ཏོ། །ཇི་ཙམ་ན་དེད་དཔོན་འཁོར་ལྔ་བརྒྱ་པ་ནོར་ཚོལ་བ་ཞིག །རྒྱ་མཚོའི་གྲུ་བོ་ཆེ་བསྒྲུབས་ནས་རྒྱ་མཚོ་ཆེན་པོར་ཞུགས་པ་ལས། ཇི་ཙམ་ན་གྲུ་<line/>
དེ་ཆུ་སྲིན་ཉའི་རིགས་ཀྱིས་བཤིག་ནས་ཚུལ་མ་ཡིན་པས་སྡུག་བསྔལ་བར་གྱུར་ཏོ། །དེ་ནས་རུས་སྦལ་དེས་ཚོང་པ་ལྔ་བརྒྱ་རྒྱབ་ཏུ་བསྐྱོན་ནས་རྒྱ་མཚོ་ཆེན་པོ་ལས་བསྒྲལ་ཏོ། །རྒྱལ་པོ་ཆེན་པོ། དེའི་ཚེ་དེའི་<line/>
དུས་ན། རྒྱ་མཚོའི་རུས་སྦལ་གྱི་དཔོན་པོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། རྒྱ་མཚོའི་རུས་སྦལ་གྱི་དཔོན་པོ་དེར་གྱུར་ཏོ། །<line/>
རྒྱལ་པོ་ཆེན་པོ། ངས་སེམས་ཅན་རྗེས་སུ་བཟུང་བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་སེམས་ཅན་རྗེས་སུ་བཟུང་བ་ནི།<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཞེས་བྱ་བ་ནས་ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་<line/>
</page>
<page index="801" id="401B">བྱང་ཆུབ་དོན་དུ་གཉེར་བའི་ཕྱིར་སེམས་ཅན་ལ་ཕན་པ་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ལུས་འཕགས་ཀྱི་རྒྱལ་པོའི་བློན་པོ་ལྔ་བརྒྱ་བྱུང་བ་ལས། དེ་ན་སྡེ་ཅན་དང༌། སྡེ་བཟང་<line/>
ཞེས་བྱ་བ་སྤུན་གཉིས་ཤིག་བློན་པོའི་གཙོ་བོ་བྱེད་པ་ལས། སྡེ་ཅན་གྱིས་སྡེ་བཟང་ལ་རྟག་ཏུ་ཀླན་ཀ་ཚོལ་ཞིང་གནོད་པ་བྱ་བ་ལ་ཞུགས་སོ། །སྡེ་བཟང་ནི། དེ་ལ་རྟག་ཏུ་ཕན་པར་བྱ་བ་ལ་ཞུགས་སོ། །<line/>
རྒྱལ་པོའི་བློན་པོ་དང༌། གྲོང་མི་རྣམས་ཀྱིས་ཀྱང་སྡེ་བཟང་གི་ཆེད་དུ་སྡེ་ཅན་དང་སྡུམས་བྱས་ཀྱང་གནས་སྐབས་ཐམས་ཅད་དུ་གནོད་པ་བྱེད་པ་ལས་ལྡོག་ཏུ་མ་བཏུབ་བོ། །དེ་ནས་ལུས་འཕགས་ཀྱི་རྒྱལ་<line/>
པོས་མང་པོ་ཞིག་སྤྱོས་ནས་ཡུལ་ནས་བསྐྲད་དོ། །དེ་ཝཱ་ར་ཎཱ་སིར་སོང་ནས་རྒྱལ་པོ་ཚངས་སྦྱིན་གྱིས་བློན་པོའི་གཙོ་བོར་བཅུག་གོ། དེ་ནས་དུས་གཞན་ཞིག་ན་ལོང་བར་གྱུར་ཏོ། ཞེས་ནུ་བོ་སྡེ་བཟང་གིས་<line/>
ཐོས་ནས། རྒྱལ་པོ་ལ་གསོལ་བ་བྱས་ཏེ་ཝཱ་ར་ཎཱ་སིར་སོང་ནས་མིག་ཕྱེ་བ་དང༌། སྐྱེ་བོའི་ཚོགས་ཆེན་པོས། སྡེ་བཟང་འདི་ལྟ་བུ། གང་གིས་ན་མཐུས་ཕུ་བོ་ལོང་བར་བྱ་བའི་རིགས་ན། སྙིང་རྗེ་དང་ལྡན་<line/>
པ་འདིས་དེའི་མིག་ཕྱེའོ། །ཞེས་སྡེ་བཟང་ལ་སེམས་དགའ་བར་གྱུར་ཏོ། །རྒྱལ་པོ་ཆེན་པོ། དེའི་ཚེ་དེའི་དུས་ན། བློན་པོའི་གཙོ་བོ་སྡེ་བཟང་ཞེས་བྱ་བར་གྱུར་པ་གཞན་ཞིག་ཡིན་སྙམ་ན་ཞེས་བྱ་བ་ནས་འོན་ཀྱང་ངས་<line/>
སེམས་ཅན་རྗེས་སུ་བཟུང་བ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཞེས་བྱ་བ་ནས་ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་དུའོ། །རྒྱལ་པོ་ཆེན་པོ། གཞན་ཡང༌། ངས་བླ་ན་<line/>
</page>
<page index="802" id="402A">༄༅། །མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྗེས་སུ་བཟུང་བར་བྱས་པ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། ཚོང་ཁང་ཞིག་ན།<line/>
དེད་དཔོན་གཉིས་ཤིག་གནས་པ་ལས་དེ་གཉིས་ཤིང་རྟ་ལྔ་བརྒྱ་ལྔ་བརྒྱ་དང༌། ཉོ་ཚོང་ལ་དགོན་པའི་ལམ་ཞིག་ཏུ་ཞུགས་པ་དང༌། དེ་གཉིས་འདི་སྙམ་དུ་སེམས་ཏེ། བདག་ཅག་དགོན་པའི་ནང་ནས་འདོད་པ་<line/>
རྣམས་འདི་ལྟ་སྟེ། གཅིག་ལ་གཅིག་ཕན་འདོགས་པར་མངོན་པ་མེད་ཀྱི། མ་ལ་བདག་ཅག་གིས་ཤིང་རྟ་པའི་འགྲོན་པ་རབས་གཉིས་སུ་བཅད་ལ། དགོན་པའི་ལམ་དུ་འཇུག་པར་བྱའོ། །སྙམ་ནས།<line/>
དེ་གཉིས་ཀྱིས་ཤིང་རྟ་པའི་འགྲོན་པ་རབས་གཉིས་སུ་བཅད་ནས་དགོན་པའི་ལམ་དུ་ཞུགས་སོ། །དེ་ལ་དེད་དཔོན་གཅིག་ནི། ཤིང་རྟ་པ་ལྔ་བརྒྱ་དང་དགོན་པའི་ལམ་གྱི་མགོན་འདུག་གོ། དེད་དཔོན་<line/>
གཅིག་ཤོས་ནི། ཤིང་རྟ་པ་ལྔ་བརྒྱ་དང་དགོན་པའི་ལམ་དུ་ཞུགས་སོ། །དེད་དཔོན་གྱི་མི་ཚོང་བའི་མདུན་ནས་འགྲོ་བས། སྐྱེས་བུ་ནག་པོ་མིག་ཆེ་ལ་དམར་བ། བོང་བུའི་ཤིང་རྟར་ཞུགས་པ། འཁོར་ལོ་<line/>
རྫབ་ཀྱིས་གཡོགས་པ། གོས་རླན་པ། སྐྲ་གཤེར་བ། མེ་ཏོག་ཀུ་མུ་དའི་ཕྲེང་བས་མགོ་བོ་བཅིངས་པ། མགོ་འདྲེན་དང༌། དཀྱུས་མ་དག་དབྱངས་སུ་ལེན་པ་མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་<line/>
པ། ཀྱེ་ནང་རྗེ། ཅི། དགོན་པའི་ལམ་དུ་ལྷས་ཆར་ཕབ་ནས་རྩྭ་དང་ཆུ་གསར་པ་མང་དུ་སྐྱེས་སམ། ཀྱེ་ནང་རྗེ། བདེན་ཏེ། དགོན་པའི་ལམ་དུ་ལྷས་ཆར་ཕབ་ནས་རྩྭ་དང་ཆུ་གསར་པ་བསྐྱེད་ཀྱི། ཤེས་<line/>
</page>
<page index="803" id="402B">ལྡན་དག། རྩྭ་དང༌། ཆུ་རྙིང་པས་ཁལ་རྣམས་དུབ་པར་མ་བྱས་པར་འོར་ཅིག །ཁྱེད་ཅག་རྩྭ་དང༌། ཆུ་གསར་པ་ལ་ལོངས་སྤྱོད་དང༌། བདེ་བ་དང༌། ལེགས་པར་དགོན་པའི་ལམ་མ་རྟོལ་བ་ལྷག་མ་ཡང་རྟོལ་<line/>
བར་འགྱུར་རོ། །དེ་ནས་དེད་དཔོན་གྱི་མི་འགྲོན་པ་གང་ན་བ་དེར་སོང་སྟེ་ཕྱིན་པ་དང༌། འགྲོན་པ་དེ་དག་ལ་འདི་སྐད་ཅེས་སྨྲས་སོ། །ཤེས་ལྡན་དག། ཤེས་པར་གྱིས་ཤིག །ཁོ་བོ་ཚོང་པ་རྣམས་ཀྱི་མདུན་<line/>
ནས་འགྲོ་བ་ན། འདི་ན་སྐྱེས་བུ་ནག་པོ། མིག་ཆེ་ལ་དམར་བ། བོང་བུའི་ཤིང་རྟར་ཞུགས་པ། འཁོར་ལོ་རྫབ་ཀྱིས་གཡོགས་པ། གོས་རླན་པ། སྐྲ་གཤེར་བ། མེ་ཏོག་ཀུ་མུ་དའི་ཕྲེང་བས་མགོ་བོ་བཅིངས་<line/>
པ། མགོ་འདྲེན་པ་དང༌། དཀྱུས་མ་དག་དབྱངས་སུ་ལེན་པ་མཐོང་ངོ༌། །མཐོང་ནས་ཀྱང་འདི་སྐད་ཅེས། ཀྱེ་ནང་རྗེ། ཅི། དགོན་པའི་ལམ་དུ་ལྷས་ཆར་ཕབ་ནས་རྩྭ་དང༌། ཆུ་གསར་པ་མང་དུ་སྐྱེས་སམ་ཞེས་<line/>
བྱས་པ་དང༌། དེས་འདི་སྐད་ཅེས། ཀྱེ་ནང་རྗེ། བདེན་ཏེ། དགོན་པའི་ལམ་དུ་ལྷས་ཆར་ཕབ་ནས་རྩྭ་དང་ཆུ་གསར་པ་བསྐྱེད་ཀྱི། ཤེས་ལྡན་དག །རྩྭ་དང༌། ཆུ་རྙིང་པས་ཁལ་རྣམས་དུབ་པར་མ་བྱས་པར་<line/>
འོར་ཅིག །ཁྱེད་ཅག་རྩྭ་དང༌། ཆུ་གསར་པ་ལ་ལོངས་སྤྱོད་དང༌། བདེ་བ་དང༌། ལེགས་པར་དགོན་པའི་ལཾ་མ་རྟོལ་བ་ལྷག་མ་ཡང་རྟོལ་བར་འགྱུར་རོ། །ཞེས་ཟེར་གྱི། བདག་ཅག་གི་ཁལ་རྣམས་མ་དུབ་པར་<line/>
རྩྭ་དང༌། ཆུ་བོར་ལ། བདག་ཅག་རྩྭ་དང༌། ཆུ་གསར་པ་ལ་ལོངས་སྤྱད་ནས། བདེ་བ་དང༌། ལེགས་པར་དགོན་པའི་ལཾ་མ་རྟོལ་བ་ལྷག་མ་ཡང་རྟོལ་བར་བྱའོ་ཞེས་དེ་རྣམས་ཀྱིས་རྩ་དང༌། ཆུ་རྙིང་པ་བོར་ཏེ་<line/>
</page>
<page index="804" id="403A">༄༅། །དགོན་པའི་ལམ་དུ་ཞུགས་པ་ལས། དེ་རྣམས་དོང་ནས་ཞག་གཅིག་ལོན་ཡང༌། རྩྭ་དང༌། ཆུ་གསར་པ་མ་རྙེད་དོ། །ཞག་གཉིས་དང་གསུམ་དང༌། བདུན་གྱི་བར་དུ་སོང་<line/>
ཡང་རྩྭ་དང༌། ཆུ་གསར་པ་མ་རྙེད་དོ། །དེ་ནས་འགྲོན་པས་ཞག་བདུན་ལོན་པ་དང༌། གནོད་སྦྱིན་མི་ཟན་གྱིས་ཚུལ་མ་ཡིན་པས་ཁ་བཏག་གོ། དེ་ནས་དེད་དཔོན་གཅིག་ཤོས་འདི་སྙམ་དུ་སེམས་<line/>
ཏེ། ཚོང་པ་དག་དོང་ནས་དེང་དུ་ཞག་བདུན་ལོན་སྙམ་དུ་བསམ་ནས་དགོན་པའི་ལམ་དེར་ཞུགས་པ་ལས། དེད་དཔོན་གྱི་མི་ཚོང་པའི་མདུན་ནས་འགྲོ་བས་སྐྱེས་བུ་ནག་པོ་མིག་ཆེ་ལ་དམར་བ། བོང་<line/>
བུའི་ཤིང་རྟར་ཞུགས་པ། འཁོར་ལོ་རྫབ་ཀྱིས་གཡོགས་པ། གོས་རླན་པ། སྐྲ་གཤེར་བ། མེ་ཏོག་ཀུ་མུ་དའི་ཕྲེང་བས་མགོ་བོ་བཅིངས་པ་མགོ་འདྲེན་དང༌། དཀྱུས་མ་དག་དབྱངས་སུ་ལེན་པ་<line/>
མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་སོ། །ཀྱེ་ནང་རྗེ། ཅི། དགོན་པའི་ནང་དུ་ལྷས་ཆར་ཕབ་ནས། རྩ་དང༌། ཆུ་གསར་པ་དག་མང་དུ་སྐྱེས་སམ། ཀྱེ་ནང་རྗེ། བདེན་ཏེ། དགོན་པའི་ལམ་དུ་<line/>
ལྷས་ཆར་ཕབ་ནས། རྩྭ་དང་ཆུ་གསར་པ་མང་དུ་བསྐྱེད་ཀྱི། ཤེས་ལྡན་དག། རྩྭ་དང༌། ཆུ་རྙིང་པས་ཁལ་རྣམས་དུབ་པར་མ་བྱ་བར་འོར་ཅིག །ཁྱེད་ཅག་རྩྭ་དང༌། ཆུ་གསར་པ་ལ་ལོངས་སྤྱོད་དང༌།<line/>
བདེ་བ་དང༌། ལེགས་པར་དགོན་པའི་ལམ་མ་རྟོལ་བ་ལྷག་མ་ཡང་རྟོལ་བར་འགྱུར་རོ། །དེ་ནས་དེད་དཔོན་གྱི་མི་དེ། འགྲོན་པ་གང་ན་བ་དེར་སོང་སྟེ་ཕྱིན་པ་དང༌། འགྲོན་པ་ལ་འདི་སྐད་ཅེས་སྨྲས་སོ། །<line/>
</page>
<page index="805" id="403B">ཤེས་ལྡན་དག། ཤེས་པར་གྱིས་ཤིག །ཁོ་བོ་ཚོང་པའི་མདུན་ནས་འགྲོ་བ་ན། འདིར་སྐྱེས་བུ་ནག་པོ་ཞེས་བྱ་བ་ནས་མགོ་འདྲེན་དང༌། དཀྱུས་མ་དག་དབྱངས་སུ་ལེན་པ་མཐོང་ངོ༌། །མཐོང་ནས་<line/>
ཀྱང་ཞེས་བྱ་བའི་བར་གོང་མ་བཞིན་དུ་སྟེ། འདི་སྐད་ཅེས། ཀྱེ་ནང་རྗེ། ཅི། དགོན་པའི་ལམ་དུ་ལྷས་ཆར་ཕབ་ནས་རྩྭ་དང༌། ཆུ་གསར་པ་མང་དུ་སྐྱེས་སམ་ཞེས་བྱས་པ་དང༌། དེ་འདི་སྐད་ཅེས། ཀྱེ་<line/>
ནང་རྗེ། བདེན་ཏེ། དགོན་པའི་ལམ་དུ་ལྷས་ཆར་ཕབ་ནས་ཞེས་བྱ་བ་ནས་རྟོལ་བར་འགྱུར་རོ། །ཞེས་ཟེར་ཞེས་བྱ་བའི་བར་སྔ་མ་བཞིན་དུའོ། །ཤེས་ལྡན་དག། རེ་ཤིག་བདག་ཅག་གིས་ཇི་སྲིད་རྩྭ་དང༌།<line/>
ཆུ་གསར་པ་མ་རྙེད་ཀྱི་བར་དུ་རྩྭ་དང་ཆུ་རྙིང་པ་མི་འདོར་རོ། །དེ་རྣམས་དོང་ནས་ཞག་གཅིག་ལོན་ན་ཡང་རྩྭ་དང་ཆུ་གསར་པ་མ་རྙེད་དོ། །ཞག་གཉིས་དང༌། གསུམ་དང༌། བདུན་གྱི་བར་དུ་སོང་ན་ཡང་རྩྭ་<line/>
དང༌། ཆུ་གསར་པ་མ་རྙེད་པ་ལས། དེད་དཔོན་གྱི་མིས་མདུན་ན་འགྲོན་པ་གནོད་སྦྱིན་མི་ཟན་གྱིས་ཚུལ་མ་ཡིན་པས་ཁ་བཏག་པ་མཐོང་ངོ༌། །མཐོང་ནས་ཀྱང་འདི་སྐད་ཅེས་ཀྱེ་མའོ། །དེད་དཔོན་གྱི་མི་ནི།<line/>
བུས་པ་སྟེ། དེས་འགྲོན་པ་ཚུལ་མ་ཡིན་པས་ཁ་བཏག་གི་མེད་དོ། །ཞེས་སྨྲས་སོ། །དེ་ནི། བདེ་བ་དང་ལེགས་པར་དགོན་པའི་ལམ་རྟོལ་བར་གྱུར་ཏོ། །དེའི་ཚེ་དེའི་དུས་ཀྱི་དེད་དཔོན་ཕྱི་མ་ཤོས་གང་ཡིན་<line/>
པ་དེ་ནི། ང་ཉིད་ཡིན་ནོ། །རྒྱལ་པོ་ཆེན་པོ། ངས་སེམས་ཅན་རྗེས་སུ་བཟུང་བ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་སེམས་<line/>
</page>
<page index="806" id="404A">༄༅། །ཅན་རྗེས་སུ་བཟུང་བ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཞེས་བྱ་བ་ནས་ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །སྡོམ་ལ། མཆེ་བ་དྲུག་དང་<line/>
རི་བོང་དང༌། །ཕ་དང་མ་དང་ཆུ་སྐྱེས་དག། ཚལ་ཚིག་གླང་པོ་ཀླུ་དང་ནི། །ཡུལ་འཁོར་སྐྱོང་ལ་སོགས་པའོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་དོན་དུ་གཉེར་བའི་ཕྱིར་སེམས་ཅན་རྣམས་ལ་བྱམས་པའི་སེམས་བསྐྱེད་པ་གང་ཡིན་པ་དེ། ཉོན་ཅིག། རྒྱལ་པོ་ཆེན་པོ། སྔོན་བྱུང་བ། ནགས་ཚང་ཚིང་རི་དང་འབབ་ཆུ་མང་པོས་གང་བ།<line/>
རྩྭ་སྔོན་པོ་དང༌། གེལ་བ་དང༌། ཤིང་སཱ་ལ་དང༌། པ་ལ་ཤས་མཛེས་པར་བྱས་པའི་ཕྱོགས་ཤིག་ན། བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ་ན་གླང་པོ་ཆེའི་རྒྱལ་པོ་མཆེ་བ་དྲུག་<line/>
པ་ཞིག་ཏུ་གྱུར་ཏོ། །དེའི་ཆུང་མ་བན་གླང་མོ་བཟང་མོ་ཞེས་བྱ་བ། བན་གླང་མོ་ཐམས་ཅད་ཀྱི་ནང་ན་མཆོག་ཏུ་བྱུང་བ་དེ་དང༌། དེ་ལྷན་ཅིག་ཁྱུ་ལས་གར་ཏེ་ཕྱོགས་གཞན་ཞིག་ཏུ་དགའ་མགུར་རྒྱུ་ཞིང་<line/>
གནས་པ་ལས། ཇི་ཙམ་ན་བན་གླང་མོ་མཆོག །མཆོག་ཏུ་ཡིད་འཕྲོག་མ་གཞན་ཞིག་ཡིད་ལའང་མི་བསམ་པ་ལས། གླང་པོ་ཆེའི་རྒྱལ་པོ་མཆེ་བ་དྲུག་པའི་དྲུང་དུ་ཕྱིན་ཏོ། །དེ་ནས་དེ་ཡང་<line/>
མཁས་པའི་ཡོན་ཏན་དང་ལྡན་པ་ཞིག་པས་གླང་པོ་ཆེ་དེ་ཇི་ལྟར་དེ་ལ་ཆགས་པའི་སེམས་དང་འབྲེལ་བས། དེ་འགྲོ་ན་ཡང་ཕྱིས་བཞིན་འབྲང༌། འདུག་ནའང་འདུག་པར་འགྱུར་བ་དེ་ལྟ་དེ་ལྟ་བུར་བསྙེན་<line/>
</page>
<page index="807" id="404B">བཀུར་བྱས་སོ། །དེ་ནས་བན་གླང་མོ་བཟང་མོ། ཕྲག་དོག་གི་སྐྱོན་གྱིས་མི་བཟོད་པ་སྐྱེས་ནས་བན་གླང་མོ་དེ་ལ་ཀླན་ཀ་ཚོལ་བར་གྱུར། གླང་པོ་ཆེ་མཆེ་བ་དྲུག་པ་ལ་ཡང་ཤིན་ཏུ་ཚིག་པ་ཟའོ། །གནས་སྐབས་<line/>
ཐམས་ཅད་དུ་ནམ་ཡང་གླགས་མ་རྙེད་པ་དེའི་ཚེ། སྨོན་ལམ་ལོག་པར་གདབ་པར་བརྩམས་པ། གང་དུ་གླང་པོ་ཆེ་བྱས་པ་ཆུད་གསོན་པ་འདིའི་སྲོག་གཅོད་པར་འགྱུར་བ་དེར་སྐྱེ་བར་གྱུར་ཅིག། ཅེས་སྨོན་<line/>
ལམ་བཏབ་ནས་དེས་རི་ཁ་ནས་བདག་ཉིད་མཆོངས་ཏེ་ཤི་བ་ལས། ལུས་འཕགས་ཀྱི་རྒྱལ་པོའི་བཙུན་མོ་དམ་པའི་མངལ་དུ་སྐྱེས་ནས། ཟླ་བ་དགུ་འདས་ནས་བུ་མོ་ཞིག་བཙས་ཏེ་སྐྱེད་བསྲིངས་ནས་ཆེན་མོར་<line/>
གྱུར་ཏོ། །གང་གི་ཚེ་བག་མར་གཏང་རན་པ་དེའི་ཚེ་ཡུལ་ཀ་ཤིའི་རྒྱལ་པོ་ཚངས་སྦྱིན་ལ་བྱིན་ཏེ། དེས་བཙུན་མོ་དམ་པར་བྱས་སོ། །དེས་ཚེ་རབས་སྔོན་མའི་ཤ་འཁོན་ཡོད་པས། བྱ་ར་བ་རྣམས་ཀྱིས་གླང་པོ་<line/>
ཆེ་མཆེ་བ་དྲུག་པ་བྱ་རས་སོད་པར་བྱེད་དུ་བཅུག་སྟེ། དེ་ནས་དེས་རྒྱལ་པོ་ཚངས་སྦྱིན་ལ་སྨྲས་པ། ལྷ། ཕྱོགས་ཆེ་གེ་མོ་ཞིག་ན། གླང་པོ་ཆེ་མཆེ་བ་དྲུག་པ་མཆིས་ཞེས་མཆི་ན། དེའི་མཆེ་བ་བདག་ལ་འཚལ་བ་<line/>
ཞིག་མཆིས་ཀྱི། ལྷས་གྲོང་མི་རྣམས་ལ་བཀའ་སྩལ་ཏུ་གསོལ། དེ་ནས་རྒྱལ་པོས་ཡུལ་ཐམས་ཅད་ན་གནས་པའི་རྔོན་པ་རྣམས་བཀུག་སྟེ་བསྒོ་བ། ཤེས་ལྡན་དག། དེངས་ལ། ཕྱོགས་ཆེ་གེ་མོ་<line/>
ཞིག་ན། གླང་པོ་ཆེ་མཆེ་བ་དྲུག་པ་ཞིག་འདུག་པ་དེའི་མཆེ་བ་དགོས་ཀྱི། མྱུར་དུ་ཁྱེར་ཏེ་ཤོག་ཅིག། ལྷ། བཀའ་བཞིན་དུ་འཚལ་ཞེས་རྔོན་པ་དེ་རྣམས་ཀྱིས་རྒྱལ་པོ་ཚངས་སྦྱིན་ལས་མཉན་ཏོ། །དེ་ནས་<line/>
</page>
<page index="808" id="405A">༄༅། །རྔོན་པ་དེ་རྣམས་ཀྱི་སྡེ་དཔོན་གང་ཡིན་པ་དེས། རྔོན་པ་དེ་རྣམས་ལ་སྨྲས་པ། ཤེས་ལྡན་དག། རང་རང་གི་ལས་ལ་འབད་ཅིང་འདུག་ཅིག་དང་ཁོ་བོ་ཁོ་ན་འགྲོའོ། །ཞེས།<line/>
དེས་གཏོར་མའི་ཆོ་ག་བྱས། གོ་བགོས། མདའ་དུག་ཅན་ལག་ལ་ཐོགས། གཞུ་བརྡུངས་ཏེ་གླང་པོ་ཆེ་ཚོལ་ཞིང་སོང་བ་ལས། ཕྱོགས་དེར་ཕྱིན་པ་དང་དེས། དེ་ཁྱུ་ལས་གར་ཏེ་ཆུང་མ་དང་ལྷན་ཅིག་<line/>
དགའ་མགུར་རྒྱུ་ཞིང་བག་བརྐྱང་སྟེ་འདུག་པ་མཐོང་ངོ༌། །སྨྲས་པ། ཨུཏྤལ་པདྨ་བདོ་བའི་ཆུ་ལྡན་ཡུལ་ཕྱོགས་སུ། །གླང་ཆེན་དམ་པ་མེ་ཏོག་ཀུན་ད་ཟླ་བ་དང༌། །བ་ཡི་འོ་མ་དང་ནི་བ་མོའི་མདོག་ཅན་<line/>
དེ། །གངས་རི་བརྩེགས་པ་འགྲོ་བ་ལྟ་བུར་དེ་ཡིས་མཐོང༌། །གླང་ཆེན་མཆོག་གི་དབང་པོ་ཟླ་བ་འདྲ་བ་དེའི། །མཆེ་བ་དྲུག་པོ་ཟླ་བའི་འོད་ཟེར་ལྟར་སྤ་བ། །པདྨ་དཀར་པོའི་ཕུང་ཆེན་གྱེན་དུ་འཕགས་<line/>
པ་ལ། །པདྨའི་རྩ་ལག་དྲི་མེད་སྡུག་ཅིག་རྟེན་ཀོ་ལྟ། །དེ་ནས་རྔོན་པ་དེས་ལུས་ལ་གོས་ངུར་སྨྲིག་བགོས། མདའ་གཞུ་མཆན་དུ་བཅུག་ནས་འཁྲི་ཤིང་ཚང་ཚིང་གི་ནང་ནས་འཇབ་ཅིང་གོམ་པ་བརྟན་ཏེ་<line/>
དལ་བུས་ཉེ་བར་སོང་བ་དང༌། དེ་ནས་བན་གླང་མོ་དེས་རྒྱང་རིང་པོ་ཁོ་ན་ནས་མཐོང་ནས་དེས། ཁྱིམ་ཐབ་དེ་ལ་སྨྲས་པ། ལྷ། ཚུར་སྤྱོན། མི་ཞིག་མཆི་ཡི་གཞན་དུ་བཞུད་དོ། །དེས་སྨྲས་པ། མི་<line/>
ཅི་འདྲ་བ་ཞིག །དེས་སྨྲས་པ། གོས་ངུར་སྨྲིག་ཅན་ཞིག་གོ །བྱང་ཆུབ་སེམས་དཔས་སྨྲས་པ། གལ་ཏེ་དེ་ལྟ་ཡིན་ཏེ། ཅི་སྟེ་དེ་ལ་ངུར་སྨྲིག་ཡོད་ན། བག་མ་ཚ་ཞིག །ངུར་སྨྲིག་ལས་ནི། མི་<line/>
</page>
<page index="809" id="405B">དགེ་བ་མི་འབྱུང་ངོ༌། །དེ་ཅིའི་ཕྱིར་ཞེ་ན། འདི་ན་སྙིང་རྗེའི་བདག་ཉིད་བྱམས་པའི་ཡིད་ལྡན་པ། །གཞན་གསོད་དགའ་བ་སྤངས་པ་རྣམས་ཀྱི་རྒྱལ་མཚན་ཏེ། །ཟླ་བས་སིམ་པ་འབའ་ཞིག་བྱེད་ཀྱིས་གདུང་མིན་<line/>
ལྟར། །འདི་ལས་འཇིགས་པ་མི་འབྱུང་འདི་ལས་ཞི་བ་ཐོབ། །དེ་ནས་བན་གླང་མོ་དེ་དང་བྱང་ཆུབ་སེམས་དཔའ་དེ་ཡང་བག་ཚ་བ་མེད་པར་རྒྱུ་བར་བརྩམས་པ་ལས། དེ་ནས་རྔོན་པ་དེས་ཚང་ཚིང་གི་ནང་<line/>
དུ་ཞུགས་ནས་མདའ་དུག་ཅན་གྱིས་གནད་དུ་བསྣུན་ཏོ། །དེ་ནས་བན་གླང་མོ་དེས་བྱང་ཆུབ་སེམས་དཔའ་ལ་སྨྲས་པ། ལྷ། ཅི། ད་ཆོས་གོས་ཅན་ལས་བསྙེངས་པ་བྱུང་ངམ་མ་བྱུང༌། བྱང་ཆུབ་སེམས་<line/>
དཔས་སྨྲས་པ། སྙིང་གི་སྡུག་པ་མ་བྱེད་མ་བྱེད་ཅིག། ཉེས་འདི་ཐུབ་པའི་ན་བཟའ་འདིའི་མིན་གྱི། །ཉེས་འདི་ཉོན་མོངས་དབང་དུ་སོང་བ་ཡི། །སེམས་ལྡན་སྙིང་རྗེ་རྣམ་པར་སྤངས་པ་ཡི། །སྐྱེ་བོ་མ་རྨོངས་<line/>
སེམས་ལྡན་རྟོག་པ་ཅན། །སུ་ཡིས་གསེར་གྱིས་གཡོགས་པའི་ལྕགས་ལ་ནི། །མི་རྣམས་སླུ་བར་བྱེད་ཅེས་བསམ་ནས་སུ། །གསེར་དེ་ལྕགས་དང་འདྲ་བ་ཉིད་དུ་ལྟ། །འདི་ཡི་མདའ་དང་གཞུ་དང་ཡིད་གདུག་<line/>
པ། །གང་ཡིན་དེ་ནི་གདུག་པ་ཉིད་དུ་ཤེས། །ངུར་སྨྲིག་མཆོག་ཏུ་ཞི་བ་འདི་ཡང་ནི། །རྟག་ཏུ་ཞི་བ་ཉིད་དུ་བློ་ཡིས་རྟོགས། །དེ་ནས་བན་གླང་མོ་དེ་མི་བཟོད་པ་སྐྱེས་ནས་ཁྱིམ་ཐབ་ལ་སྨྲས་པ། བདག་ནི།<line/>
ཚིག་འདི་དག་གིས་བདེ་བར་བསྐྲུན་པ་ཁྱོད་གསོད་པ་བཏང་སྙོམས་སུ་བགྱིད་རྔོ་མི་ཐོགས་པས། བདག་གིས་འདིའི་ཡན་ལག་དང༌། ཉིང་ལག་རྣམས་སྤྲུགས་གཡེང་དབུག་གཤེག་གཞོམ་པར་བགྱིའོ། །དེ་<line/>
</page>
<page index="810" id="406A">༄༅། །ནས་བྱང་ཆུབ་སེམས་དཔས་འཛུམ་ཕྱུང་སྟེ་སྨྲས་པ། ཨེ་མའོ། ཉོན་མོངས་པའི་འབྱུང་པོ་གསོ་བའི་བྱང་ཆུབ་སེམས་དཔའི་ཆུང་མའི་མངོན་པར་ཞེན་པ་རུང་བ་མ་ཡིན་ནོ།།<line/>
ཅི། འདི་ཡང་མི་ཤེས་སམ། འབྱུང་པོ་གདོན་གྱིས་ཐེབས་པ་སེམས་རྨོངས་པ། །ནད་པ་དེས་ནི་སྨན་པ་མི་བཀུར་ཏེ། །དེ་ལ་སྨན་པ་གནོད་པ་མི་བྱེད་ཀྱི། །འབྱུང་པོ་དེ་ཉིད་ཟིལ་གྱིས་མནན་ནས་<line/>
འཇོམས། །དེ་བཞིན་ཉོན་མོངས་གདོན་གྱིས་ཐེབས་པ་ཡི། །སྐྱེ་བོ་སེམས་རྨོངས་འདི་ནི་སྡིག་རབ་བྱེད། །དེ་ལ་བདག་ཤེས་ཉོན་མོངས་གནོད་བྱེད་ཀྱི། །ཉོན་མོངས་པ་ཡིས་ཕམ་བྱས་རྣམས་ལ་<line/>
མིན། །ལྷན་ཅིག་སྤྱོད་མ་བདག་གིས་བྱང་ཆུབ་ཐོབ་ནས་སྲིད་གསུམ་འདི། །གྲགས་པས་ཀུན་བཀང་ཉོན་མོངས་གཡོ་ཅན་དྲན་འདུལ་བརྟན་པ་དང༌། །དྲང་པོ་འཇོམས་བྱེད་ཁྱེར་[?] བརླགས་བཅད་<line/>
དང་བཏགས་ཅིང་བསྐམས་པ་དང༌། །རབ་ཏུ་བསྐམས་པས་རིང་པོ་མི་ཐོགས་ཤིན་ཏུ་ཚར་གཅད་བྱ། །དེ་ནས་བྱང་ཆུབ་སེམས་དཔའི་ཚིག་རྣམས་ཀྱིས་བ་ན་གླང་མོ་དེ་སྙིང་རྩེ་བྲི་བར་བྱས་པས་<line/>
ཅང་མི་སྨྲ་བར་འདུག་གོ །དེ་ནས་གླང་པོ་ཆེའི་ཚོགས་དེ། བྱང་ཆུབ་སེམས་དཔའི་དྲུང་དུ་འོང་བ་དང༌། བྱང་ཆུབ་སེམས་དཔས་བསམ་པ། གླང་པོ་ཆེ་འདི་དག་གིས་འདི་ཉིད་དུ་རྔོན་པ་འདི་ལ་<line/>
གནོད་པ་བསྐྱེད་ན་མི་རུང་ངོ༌། །སྙམ་མོ། །འདི་ནི། ཆོས་ཉིད་ཡིན་ཏེ། བཅོམ་ལྡན་འདས་བྱང་ཆུབ་སེམས་དཔའ་རྣམས་ནི། ལུས་ཀྱིས་ལོག་པར་ལྟུང་བར་འགྱུར་གྱི། སེམས་ཀྱིས་ནི་མ་ཡིན་<line/>
</page>
<page index="811" id="406B">པས། དེ་རྔོན་པ་དེའི་མདུན་དུ་སོང་ནས། མིའི་སྐད་ཀྱིས་མ་འཇིགས་ཤིག་ཅེས་སྨྲས་ཏེ། དབུགས་ཕྱུང་ནས་བྲང་འོག་ཏུ་སྦས་ཏེ་འདུག་གོ། གླང་པོ་ཆེ་དེ་རྣམས་ཀྱང་སྙད་ཅིག་བཏགས་ནས་ཕྱོགས་དེ་<line/>
ནས་གཞན་དུ་བཏང་ངོ༌། །གླང་པོ་ཆེ་རྣམས་དོང་བ་དང༌། དེས་རྔོན་པ་ལ་སྨྲས་པ། ཀྱེ་ནང་རྗེ། ཤེས་པར་གྱིས་ཤིག །གླང་པོ་ཆེ་རྣམས་དོང་གི། ད་ནི། རང་གི་དགོས་པ་བྱོས་ཤིག །རྔོན་པས་བསམ་པ།<line/>
བདག་འདྲ་བའི་མི་ནི། ཐ་ཤལ་ཡིན་ཏེ། བདག་ལ་དུད་འགྲོའི་སྐྱེས་གནས་སུ་སོང་བ་འདིས་ཀྱང་ཡོན་ཏན་འདི་ལྟ་བུ་དག་གིས་དད་པ་བསྐྱེད་དོ། །སྙམ་ནས། དེ་སྐད་ཕྱུང་སྟེ་ངུས་པ་དང༌། དེ་ནས་བྱང་ཆུབ་སེམས་<line/>
དཔས་སྨྲས་པ། ཀྱེ་ནང་རྗེ། ཅིའི་ཕྱིར་དུ། རྔོན་པས་སྨྲས་པ། བརྒྱབ་བོ། །བྱང་ཆུབ་སེམས་དཔའ་མི་དགའ་ནས་བསམ་པ། མ་ལ་བདག་གིས་སྐྱབས་བྱས་པའི་ཚེ་གནོད་པར་གྱུར་པའམ། བན་གླང་<line/>
མོ་འདིས་བདག་གསོད་པ་ལ་མི་བཟོད་པ་སྐྱེས་པས། འདི་ལ་མི་དགའ་བ་ཅུང་ཟད་ཅིག་བྱས་པར་གྱུར་ཏམ་སྙམ་ནས། རྔོན་པ་དེ་ལ་སྨྲས་པ། ཀྱེ་ནང་རྗེ། ཁྱོད་སུ་ཞིག་གིས་བརྒྱབ། དེ་ནས་རྔོན་པ་དེ་མིག་<line/>
མཆི་མའི་དབའ་རླབས་ཀྱིས་གང་བཞིན་དུ་སྨྲས་པ། གླང་ཆེན་དབང་པོ་ཁྱོད་ཀྱི་ནི། །ལུས་ལ་བདག་གི་མདའ་ཡིས་བརྒྱབ། །ཁྱོད་ཀྱི་ཡོན་ཏན་ཚོགས་ཀྱི་མདས། །བདག་གི་སེམས་ལ་བརྒྱབ་པར་གྱུར། །<line/>
དུག་ཅན་མདའ་ཡིས་ཕོག་པ་ཡི། །ལུས་རྣམས་སྐྱེས་པར་འགྱུར་བ་སྟེ། །ཡོན་ཏན་གྱི་ནི་མདས་ཕོག་པའི། །མི་མཁས་རྣམས་ནི་སྐྱེ་མི་འགྱུར། །གཤེད་མ་ལ་ཡང་སྙིང་རྗེ་བ། །འདི་འདྲ་གང་ལ་ཡོད་<line/>
</page>
<page index="812" id="407A">༄༅། །གྱུར་པ། །ཡོན་ཏན་རྒྱ་མཚོ་ཁྱོད་ཀྱི་ནི། །ཡོན་ཏན་དེང་བརྗོད་སུ་ཡིས་ནུས། །མདོར་ན་བདག་ནི་མི་སྙམ་པའི། །བློ་ཡང་བདག་ལ་མི་འབྱུང་གི། བདག་ལུས་ཡོན་ཏན་གྱིས་སྟོང་<line/>
པ༑ ༑འདི་ལ་ཚིག་བ་ཟ་བ་སྐྱེས། །མི་ཡི་ཤ་ཚུགས་ལྡན་ཡང་བདག །དུད་འགྲོའི་སྐྱེ་གནས་སོང་བ་ཡིན། །གླང་ཆེན་མཆོག་ཁྱོད་དུད་འགྲོ་ཡི། །སྐྱེ་གནས་ཤ་ཚུགས་འཆང་ཡང་མི། །ཤ་ཚུགས་ཙམ་<line/>
གྱིས་དུད་འགྲོའམ། །མིར་ཡང་བརྩི་བ་མ་ཡིན་གྱི། །གང་ལ་ཡོན་ཏན་ཉེར་དམིགས་པ། །དེ་ནི་མི་ཞེས་བྱ་བར་དྲན། །བྱང་ཆུབ་སེམས་དཔས་སྨྲས་པ། ཡོན་ཏན་གྱིས་བསྟོད་པར་བྱེད་པའི་ཚིག་གིས་<line/>
གཏམ་གྱི་བར་ཆད་བྱེད་པ་ཐོང་ལ། དོན་ཅི་ཞིག་གི་ཕྱིར་ཁྱོད་ཀྱིས་ང་ལ་མདས་བསྣུན་པ་མྱུར་དུ་སྨྲོས་ཤིག །དེས་སྨྲས་པ། རྒྱལ་པོའི་ནན་ཏུར་གྱིས་བདག་གིས་བྱ་བ་མ་ཡིན་པ་འདི་བྱས་ཏེ།<line/>
ཁྱོད་ལས་དགོས་པ་ཞིག་ཡོད་དོ། །བྱང་ཆུབ་སེམས་དཔས་སྨྲས་པ། གལ་ཏེ་དེ་ལྟ་ན་དལ་བུས་ཐོང་ལ། ལག་པ་གཉིས་ནི་མྱུར་རྐྱོང་ལ། །ཅི་འདོད་པ་ནི་བླང་བར་གྱིས། །བྱང་ཆུབ་སེམས་དཔའ་<line/>
རྣམས་ལ་ནི། །མི་གཏོང་ཅུང་ཟད་མེད་པས་ལོངས། །བདག་གི་ཤ་འདི་བཅད་ནས་འཁྱེར་བའམ། །མཆེ་བ་རྣམས་ཀྱང་འདོད་པར་བྱེད་ལ་རག །འདི་ནི་གཞན་ལ་བརྩེ་བའི་ཕྱིར་བསྐྱེད་པས། །ལུས་<line/>
འདི་ལ་ནི་ཇི་ལྟར་དགའ་བར་གྱིས། །མྱ་ངན་འདས་པའི་གྲོང་ཁྱེར་འཇུག་ནུས་ཀྱང༌། །འཁོར་བ་བགྲོད་དཀའ་བདག་ནི་ཞུགས་པ་གང༌། །ཐམས་ཅད་མཁྱེན་པ་ཉིད་ཀྱི་གཞིར་གྱུར་པ། །གཞན་ལ་<line/>
</page>
<page index="813" id="407B">བརྩེ་བ་དེ་ཡི་རྒྱུ་ཡིན་ནོ། །དེ་ནས་རྔོན་པ་དེ་ངོ་ཚ་བ་སྐྱེས་ཀྱང༌། རྒྱལ་པོའི་ནན་ཏུར་ལ་བསམ་ནས་སྨྲས་པ། ཁྱོད་ཀྱི་མཆེ་བ་རྣམས་དགོས་ལགས་སོ། །བྱང་ཆུབ་སེམས་དཔས་སྨྲས་པ། དལ་གྱིས་ཕྱུང་ལ་<line/>
ཁྱེར་ཅིག །དེས་སྨྲས་པ། ཁྱོད་ཉིད་ཀྱིས་ཐུགས་དཔག་མཛོད་ཅིག །བདག་ནི་ཁྱོད་ཀྱི་མཆེ་བ་འབྱིན་མི་ཕོད་དོ། །དེ་ཅིའི་ཕྱིར་ཞེ་ན། གལ་ཏེ་སྙིང་རྗེའི་བདག་ཉིད་ཅན། །ཁྱོད་ཀྱི་མཆེ་བ་རྣམས་ཕྱུང་<line/>
ན། །བྱམས་པའི་མེ་ཡིས་ངེས་བསྲེགས་ནས། །བདག་གི་ལག་གཉིས་མི་ལྟུང་ངམ། །བྱང་ཆུབ་སེམས་དཔས་སྨྲས་པ། གལ་ཏེ་དེ་ལྟ་ན། ང་ཉིད་ཀྱིས་ཕྱུང་ལ་སྦྱིན་ནོ། །ཞེས་དེ་ནས་དེས་མཆེ་བ་རྩ་བ་ཤིན་<line/>
ཏུ་རིང་དུ་ཟུག་པ་དག་ཕྱུང་བ་དང་བདག་ཉིད་ཆེན་པོ་དེ་ལས་ཁྲག་ཕྱུང་སྟེ། དེ་མཐོང་ནས་གཞན་དག་གིས་དཔེར་བྱས་པ། མཆེ་བ་བཏོན་པ་ལས་བྱུང་ཁྲག་གིས་མཐོང་ཀ་ཀུན་ནས་བཤོས་པ་དེའི། །མེ་ཏོག་ཀུ་<line/>
མུ་ཏ་བཀྲམ་མདོག་ལྟ་བུ་ཡི་ལུས་དེ་དཔལ་ལྡན་རྣམ་པར་མཛེས། །རི་སྟེང་ཁ་བས་ཁེབས་པའི་རི་བོ་འོད་ཟེར་མཛེས་དང་ལྡན་གྱུར་པའི། །རྩེ་མོ་ཚོན་རྩི་བཙག་གིས་ཁ་བསྒྱུར་ཆུ་ཡིས་གསབ་གསེབ་གཏོར་བ་<line/>
བཞིན། །དེ་ནས་བྱང་ཆུབ་སེམས་དཔས་བདག་ཉིད་སྤྲོ་བསྲིང་བའི་ཕྱིར་སྨྲས་པ། སྙིང་ཁྱོད་ད་ནི་བརྟན་པར་མནོས་ཤིག་རྨོངས་སུ་ཅི་ཞིག་ཡོད། །ཕོངས་པར་གྱུར་དང་མགོན་མེད་འཇིག་རྟེན་ལ་ཡང་བལྟ་བར་<line/>
གྱིས། །ཁྱོད་ནི་སྐྱེ་བོ་འཆི་བའི་དབང་དུ་སོང་བ་རྣམས་ཀྱི་མགོན། །དེ་ལྟས་འདིར་ནི་དེ་ཞུམ་བྱ་བའི་ཆ་མ་ཡིན། །བར་སྐབས་དེར་ནམ་མཁའི་ངོས་ཀྱང་ཡ་མཚན་གྱིས་ཡིད་རངས་པའི་ལྷ་རྣམས་ཀྱིས་གང༌། ཡ་<line/>
</page>
<page index="814" id="408A">༄༅། །མཚན་རྣམ་པ་སྣ་ཚོགས་ཀྱང་བྱུང་ངོ༌། །དེ་ནས་ལྷ་ཞིག་གིས་བྱང་ཆུབ་སེམས་དཔའི་ལས་ཤིན་ཏུ་དཀའ་བ་སྤྱོད་པ་དེ་མཐོང་ནས་སྨྲས་པ། གྲོགས་པོ། བདག་ཉིད་ཆེན་པོའི་གནས་གང་ཡིན་པ་འདི་ནི། ཡ་མཚན་<line/>
ཆེ་སྟེ། མཆེ་བ་རྣམས་ནི་ཕྱུང་བ་ཡི། །ཚོར་བས་ཉམ་ཐག་གྱུར་ཀྱང་དེ། །ལྷག་པའི་བསམ་དང་ལྡན་པའི་སེམས། །བྱང་ཆུབ་ལས་ཀྱང་མི་ལྡོག་གོ །དེ་ནས་ལྷ་གཞན་ཞིག་གིས་དེ་ལ་སྨྲས་པ། མཆེ་བ་<line/>
ཕྱུང་བ་ལས་བྱུང་བའི། །སྡུག་བསྔལ་རང་གིས་མྱོང་ཡང་དེའི། །སྙིང་རྗེ་དམྱལ་བ་ལ་གནས་པའི། །སེམས་ཅན་རྣམས་ལ་མངོན་འཕེལ་བ། །གང་དག་ཡིན་པ་དེ་ཡི་སེམས། །བྱང་ཆུབ་ལས་ལྡོག་ག་ལ་<line/>
འགྱུར། །དེ་ནས་བྱང་ཆུབ་སེམས་དཔས་མཆེ་བ་དེ་དག་ཕྱུང་ནས་རང་ཉིད་ཐོགས་ཏེ་ཅང་མི་སྨྲ་བར་འདུག་གོ། དེ་ནས་རྔོན་པ་མི་དགའ་བ་སྐྱེས་ཏེ། ཅི། འདིས་རང་གི་མཆེ་བ་དེ་དག་བཟུང་ནས་སྦྱིན་པར་གཏོང་མི་<line/>
འདོད་དམ་སྙམ་མོ། །དེ་ནས་བྱང་ཆུབ་སེམས་དཔས་དེའི་བསམ་པ་ཤེས་ནས། མེ་ཏོག་ཀུན་ད་ལྟ་བུའི་སྣ་མངོན་དུ་བརྐྱངས་ནས། གྲོགས་པོ། བག་མ་ཚ་ཞིག་ཅེས་སྨྲས་ཏེ། ཀུ་མུ་ཏ་དང་ཟླ་བ་དང༌། པདྨའི་<line/>
རྩ་འདྲ་མཆེ་བའི་མཆོག། དྲུག་པོ་འདི་དག་ཁྱོད་སྦྱིན་ཞེས། །བདག་གིས་བཟུང་གི་བདེ་བར་འདུག །སྐད་ཅིག་ཙམ་ཞིག་སྡོང་ཅིག་དང༌། །ལེན་པ་པོ་དང་ཉེ་བར་ནི། །དེ་ཡི་བར་གྱི་སྡུག་བསྔལ་གྱིས། །གདུངས་པའི་<line/>
ཡིད་རབ་དང་བར་བྱ། །གལ་ཏེ་ཁྱོད་ནི་ཅི་སྟེ་བདག་བརྟགས་ནས། །ཁྱོད་ཀྱིས་སེམས་ནི་རབ་ཏུ་དང་བར་བྱ། །བདག་ནི་གསོད་འཁུ་གཡོན་ཅན་ངོ་ཚ་མེད། །དེ་ལ་གོ་བར་གྱིས་ཤིག་སྙམ་སེམས་ན། །ཁྱོད་ཀྱི་<line/>
</page>
<page index="815" id="408B">ཉེས་སྤྱད་གདུག་དང་གཞུ་གདུག་པ། །དེ་དང་མདའ་རྣོན་ཁྱད་དུ་བསད་ནས་ནི། །ངུར་སྨྲིག་འཕགས་པའི་རྒྱལ་མཚན་གྱུར་པ་དེ། །མཐོང་ནས་ཡིད་ནི་རབ་ཏུ་དང་བར་བྱ། །སྦྱིན་པ་ཁ་ཅིག་ལེན་པ་ལས་འདག་<line/>
སྟེ། །དེ་བཞིན་གཞན་ནི་སྦྱིན་པ་པོ་ལས་འདག །དེ་ཡི་ཕྱིར་ན་འདིར་ནི་རང་སེམས་ལས། །ཡོན་གྱི་དག་པ་ཡང་དག་བསྐྱེད་པར་འབད། །དེ་ནས་བྱང་ཆུབ་སེམས་དཔས་འདི་ནི། འདོད་ཆགས་དང་བྲལ་<line/>
བའི་རྒྱལ་མཚན་ཡིན་ནོ། །སྙམ་ནས། ངུར་སྨྲིག་དེ་ཉིད་ལ་རྟོག་ཅིང་སེམས་རབ་ཏུ་དང་བར་བྱས་ཏེ། མཆེ་བ་རྣམས་རང་གི་ལག་ནས་བྱིན་ནས་སྨྲས་པ། དུག་ཅན་མདའ་ཡིས་ཕོག་ནས་བདག་གི་སྙིང་<line/>
ལ་ནི། །མི་དགའ་ཅུང་ཟད་མ་གྱུར་བདེན་པ་གང་ཡིན་པའི། །བདེན་པ་དེ་ཡིས་ཡང་དག་བྱང་ཆུབ་མཆོག་ཐོབ་ནས། །འགྲོ་བ་ཉམ་ཐག་སྡུག་བསྔལ་དག་ལས་ཡོངས་ཐར་བྱ། །རྒྱལ་པོ་ཆེན་པོ། དེ་ཇི་སྙམ་<line/>
དུ་སེམས། དེའི་ཚེ་དེའི་དུས་ན་གླང་པོ་ཆེའི་རྒྱལ་པོ་མཆེ་བ་དྲུག་པར་གྱུར་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། གླང་པོ་ཆེའི་རྒྱལ་པོ་མཆེ་བ་<line/>
དྲུག་པ་ཞེས་བྱ་བར་གྱུར་ཏོ། །རྒྱལ་པོ་ཆེན་པོ། དེ་ན་ངས་བྱམས་པའི་སེམས་ཉེ་བར་བསྒྲུབས་པ་དང༌། བྱ་དཀའ་བའི་སྦྱིན་པ་ཡོངས་སུ་བཏང་བས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་<line/>
བོ་སྙམ་ན། དེ་ལྟར་མི་བལྟ་སྟེ། འོན་ཀྱང་ང་ཉིད་བྱམས་པའི་སེམས་དང༌། གཏང་དཀའི་སྦྱིན་པ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་<line/>
</page>
<page index="816" id="409A">༄༅། །ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་རི་བོང་དུ་གྱུར་པ་ན། དྲང་སྲོང་ལ་བདག་ཉིད་ཀྱི་ཤ་བྱིན་པ་<line/>
གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། འདས་པ་ན་རི་ཁྲོད་ཆུ་མིག་དང༌། མེ་ཏོག་དང༌། འབྲས་བུ་དང༌། རྩ་བ་ཕུན་སུམ་ཚོགས་པ་ཞིག་ན་དྲང་སྲོང་དཀའ་ཐུབ་དྲག་པོ་ཅན། འབྲས་<line/>
བུ་དང༌། རྩ་བ་དང༌། ཆུ་སྤྱོད་པ། གཡང་གཞི་དང༌། ཤིང་ཤུན་གྱོན་པ། སྦྱིན་སྲེག་བྱེད་པ་ཞིག་གནས་སོ། །དྲང་སྲོང་དེའི་གྲོགས་པོ་རི་བོང་མི་སྐད་དུ་སྨྲ་བ་ཞིག་ཡོད་དེ། དེ་ཉིན་པར་དྲང་སྲོང་གི་<line/>
དྲུང་དུ་སོང་ནས་སོན་པ་དང་ཕྱག་བྱས་ཏེ། གཏམ་རྣམ་པ་སྣ་ཚོགས་ཀྱིས་ཡང་དག་པར་མགུ་བར་བྱེད་པས། དེ་གཉིས་ཕ་དང་བུ་ཁོ་ན་བཞིན་སྡུག་པས་གནས་པར་གྱུར་ཏོ། །ཇི་ཙམ་དུས་འདས་པ་<line/>
དང་ཐན་ཆེན་བྱུང་སྟེ། དེས་འབབ་ཆུ་དང༌། ཀླུང་རྣམས་ཆུ་ཆུང་བར་གྱུར་ཅིང༌། ཤིང་རྣམས་མེ་ཏོག་དང༌། འབྲས་བུར་མི་ལྡན་པར་གྱུར་ཏོ། །དེ་ནས་དྲང་སྲོང་དེ་བསྟི་གནས་དེ་ན་ཁ་ཟས་དང་བྲལ་བ་<line/>
ལྷག་པར་དགའ་བར་མ་གྱུར་ནས། དེ་གཡང་གཞི་དང༌། ཤིང་ཤུན་རྣམས་བསྡུ་བར་བརྩམས་སོ། །དེ་ནས་རི་བོང་གིས་དེ་དེ་ལྟ་བུ་ལ་ཞུགས་པ་མཐོང་ནས་དྲིས་པ། དྲང་སྲོང་ཆེན་པོ། གང་དུ་བཞུད།<line/>
དྲང་སྲོང་གིས་སྨྲས་པ། གྲོང་འདབ་ཏུ་སོང་ལ་དེར་བཅོས་པའི་བསོད་སྙོམས་ཀྱིས་འཚོ་བར་བྱའོ། །དེ་ནས་དེས་དྲང་སྲོང་གི་ཚིག་ཐོས་ནས་གདུང་བ་སྐྱེས་ཏེ་ཕ་མ་དང་བྲལ་བར་སེམས་ཤིང༌། རྐང་པ་<line/>
</page>
<page index="817" id="409B">གཉིས་ལ་གཏུགས་ནས། དྲང་སྲོང་དེ་ལ་སྨྲས་པ། བདག་མ་དོར་ཅིག །གཞན་ཡང་ཁྱིམ་ན་གནས་པ་ནི། ཉེས་པ་དུ་མས་དཀྲུགས་པ་ལགས་ལ། དགོན་པ་ན་གནས་པ་ནི། ཡོན་ཏན་དུ་མ་ཕུན་སུམ་<line/>
ཚོགས་པ་ལགས་སོ། །དེས་ལན་དུ་མ་སྨྲས་ན་ཡང་ལྡོག་ཏུ་མ་བཏུབ་ནས་དེ་ནས་རི་བོང་གིས་སྨྲས་པ། གལ་ཏེ་དེས་ན། འོན་ཀྱང་རེ་ཞིག་དེང་ལ་གཞེས་ལ། ཇི་ལྟར་དགྱེས་པ་བཞིན་དུ་སང་བཞུད་ཅིག །དེ་ནས་<line/>
དྲང་སྲོང་དེ། འདི་སྙམ་དུ་སེམས་ཏེ། འདིས་དེ་རིང་ངེས་པར་བདག་ཁ་ཟས་ལ་མགྲོན་དུ་འབོད་པར་འདོད་དེ། འདི་ལྟར་དུད་འགྲོའི་སྐྱེ་གནས་སུ་སོང་བའི་སྲོག་ཆགས་འདི་དག་ནི། གསོག་པ་ལ་བརྩོན་པ་<line/>
ཡིན་ནོ། །སྙམ་ནས། དེས་དེ་ལ་ཁས་བླངས་སོ། །དེ་ནས་མེའི་སྤྱད་པ་བྱས་ནས་ཁ་ཟས་ཀྱི་དུས་ལ་བབ་པ་དང༌། རི་བོང་སོང་ནས་དྲང་སྲོང་དེ་ལ་བསྐོར་བ་བྱས་ཏེ་བཟོད་པར་གསོལ་བར་བརྩམས་པ། དྲང་<line/>
སྲོང་ཆེན་པོ། བདག་དུད་འགྲོའི་སྐྱེ་གནས་སུ་སྐྱེས་པས་བླང་བ་དང༌། དོར་བ་མ་འཚལ་ནས་ཁྱོད་ལ་ནོངས་པ་ཅུང་ཟད་ཅི་བགྱིས་པ་བདག་ལ་བཟོད་པར་མཛོད་ཅིང༌། ཅེས་སྨྲས་ནས་དེ་མ་ཐག་ཏུ་མེའི་ནང་དུ་མཆོངས་<line/>
སོ༑ ༑དེ་ནས་དྲང་སྲོང་དེ་མི་དགའ་བ་སྐྱེས་ཏེ། ངོམ་ཟུམ་གནག་ལ་མཆི་མ་ཟག་ཅིང་བུ་སྡུག་པ་གཅིག་པུ་ལ་བྱ་བ་བཞིན་དུ་འཁྱུད་ནས་སྨྲས་པ། བུ། འདི་ཅི་ཞིག་བྱེད་པར་བརྩམས། རི་བོང་གིས་སྨྲས་པ།<line/>
དྲང་སྲོང་ཆེན་པོ། དགོན་པར་དགྱེས་པར་མཛོད་ལ། བདག་གི་ཤས་ཉིན་ཞག་གཅིག་གི་འཚོ་བ་མཛོད་ཅིག །གཞན་ཡང༌། ནགས་སུ་སྐྱེས་པའི་རི་བོང་ལ་ཏིལ་དག་དང༌། མོན་སྲན་སྡེའུ་དང༌། འབྲས་<line/>
</page>
<page index="818" id="410A">༄༅། །ཐུག་ཆེན་པོ་ཅི་མ་མཆིས། བདག་གི་ལུས་ནི་ཞུགས་སུ་ལེགས་པར་བསྒྲལ་བ་འདི། །འདི་རུ་གསོལ་ལ་དེང་ལ་དཀའ་ཐུབ་ནགས་སུ་བཞུགས་པར་མཛོད། །དེ་ནས་དྲང་སྲོང་དེས་<line/>
རི་བོང་གི་ཚིག་ཐོས་ནས་མི་དགའ་བ་སྐྱེས་ཏེ་སྨྲས་པ། གལ་ཏེ་དེ་ལྟ་ན། ཁྱོད་དགའ་བ་ལྟར་ཅི་བྱུང་བ་བྱུང༌། འདི་ཉིད་དུ་སྲོག་དོར་བར་བྱས་ཏེ་གྲོང་གི་མཐར་མི་འགྲོའོ། །རི་བོང་གིས་ཚིག་དེ་ཐོས་ནས།<line/>
ཡིད་དགའ་བར་གྱུར་ཏེ། མགོ་བསྟོད་ནས་ནམ་མཁའི་ངོས་ལོགས་སུ་བལྟས་ཏེ་གསོལ་བ་འདེབས་པར་ཞུགས་ཤིང་སྨྲས་པ། དགོན་པ་ལ་ནི་གནས་བཅས་ཏེ། །བདག་ཉིད་དབེན་པ་ལ་དགའ་ན། །<line/>
བདེན་པའི་ཚིག་ནི་འདི་ཡིས་ནི། །དབང་ཆེན་ལྷ་ཡིས་ཆར་ཕོབ་ཅིག། ཅེས་སྨྲས་པའི་མོད་ལ། བྱང་ཆུབ་སེམས་དཔའི་མཐུས་དབང་པོ་ཆེན་པོའི་གནས་གཡོས་པར་གྱུར་ཏོ། །ལྷ་རྣམས་ཀྱི་ཤེས་པ་<line/>
མཐོང་བ་ནི། འོག་ཏུ་འཇུག་པ་ཡིན་པས་ཅི་ལས་གྱུར་བལྟས་ན། བྱང་ཆུབ་སེམས་དཔའི་མཐུ་ཡིན་ནས། ཇི་ཙམ་ན་ལྷ་རྣམས་ཀྱི་དབང་པོ་བརྒྱ་བྱིན་གྱིས་དབང་ཕྱུག་ཆེན་པོའི་ཆར་ཕབ་སྟེ། དེས་བསྟི་<line/>
གནས་དེ་སླར་རྩྭ་དང༌། ཤིང་གེལ་པ་དང༌། སྨན་དང༌། མེ་ཏོག་དང༌། འབྲས་བུ་ཕུན་སུམ་ཚོགས་པར་གྱུར་ཏོ། །དེ་ནས་དྲང་སྲོང་དེས་དགེ་བའི་བཤེས་གཉེན་རི་བོང་ལ་བརྟེན་ནས་དེ་ན་གནས་ཏེ། མངོན་པར་<line/>
ཤེས་པ་ལྔ་མངོན་སུམ་དུ་བྱས་སོ། །དེ་ནས་དྲང་སྲོང་གིས་སྨྲས་པ། ཀྱེ་རི་བོང༌། བྱ་དཀའ་བའི་བརྩོན་འགྲུས་འདི་དང༌། སྙིང་རྗེ་འདི་ལྟ་བུས་ཅི་ཞིག་དོན་དུ་གཉེར། དེས་སྨྲས་པ། འཇིག་རྟེན་ལོང་བ།<line/>
</page>
<page index="819" id="410B">འདྲེན་པ་མེད་པ། ཡོངས་སུ་འདྲེན་པ་མེད་པ། སེམས་ཅན་མ་བསྒྲལ་བ་རྣམས་སྒྲོལ་བ་དང༌། མ་གྲོལ་བ་རྣམས་དགྲོལ་བ་དང༌། དབུགས་མ་བྱིན་པ་རྣམས་དབུགས་འབྱིན་པ་དང༌། ཡོངས་སུ་མྱ་ངན་<line/>
ལས་མ་འདས་པ་རྣམས་ཡོངས་སུ་མྱ་ངན་ལས་ཟློ་བའི་སངས་རྒྱས་སུ་འགྱུར་བར་བྱའོ། །དེ་ནས་དྲང་སྲོང་དེས་ཚིག་འདི་ཐོས་ནས་རི་བོང་ལ་སྨྲས་པ། གང་གི་ཚེ་ཁྱེད་སངས་རྒྱས་སུ་གྱུར་པ་དེའི་ཚེ་བདག་ལ་ཡང་<line/>
དགོངས་ཤིག །རི་བོང་གིས་སྨྲས་པ། དེ་བཞིན་དུ་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ན་རི་བོང་དུ་གྱུར་པ་གང་ཡིན་པ་དེ་ནི། ང་ཉིད་<line/>
ཡིན་ཏེ། དེའི་ཚེ་དེའི་དུས་ན་རི་བོང་དེར་གྱུར་ཏེ། རྒྱལ་པོ་ཆེན་པོ། དེ་ན་ངས་བྱ་དཀའ་བ་བདག་ཉིད་ཡོངས་སུ་བཏང་བས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། དེ་ལྟར་མི་བལྟ་སྟེ། འོན་<line/>
ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་<line/>
དུ་གཉེར་བའི་ཕྱིར་ཕ་དང་མ་ལོང་བ་ཕྲག་པས་ཁྱེར་བ་གང་ཡིན་པ་དེ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ་འདས་པའི་དུས་ན། ཝཱ་ར་ཎཱ་སིའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དེ།<line/>
འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ། སྐྱེ་བོ་དང༌། མི་མང་པོས་གང་བ། འཐབ་པ་དང༌། འཐབ་མོ་དང༌། ཁྲག་ཁྲུག་དང༌། འགྱེད་པ་དང༌། ཆོམ་རྐུན་མེད་ཅིང་ནད་རབ་ཏུ་ཞི་བར་གྱུར་པ།<line/>
</page>
<page index="820" id="411A">༄༅། །འབྲས་དང༌། བུ་རམ་ཤིང་དང༌། བ་ལང་དང༌། མ་ཧེ་ཕུན་སུམ་ཚོགས་པ་ལ་ཆོས་ཀྱི་རྒྱལ་པོ། ཆོས་དང་ལྡན་པ། ཆོས་བཞིན་གྱིས་རྒྱལ་སྲིད་བྱེད་དོ། །དེའི་མདུན་ན་འདོན་གྱི་<line/>
བྲམ་ཟེའི་བུ་ལྗང་གུ་ཞེས་བྱ་བ། རིག་པའི་གནས་བཅོ་བརྒྱད་ཀྱི་ཕ་རོལ་ཏུ་ཕྱིན་པ། དད་པ་བཟང་བ། དགེ་བའི་བསམ་པ་ཅན། བདག་ལ་ཕན་པ་དང༌། གཞན་ལ་ཕན་པར་ཞུགས་པ། སྙིང་རྗེ་ཅན། ཕ་<line/>
དང་མ་ལ་སྲི་ཞུ་བྱེད་པ་ཡོད་དེ། བུ་ནི། གཅིག་པུ་དེར་ཟད་ལ། ཕ་དང་མ་དེ་དག་ཀྱང་རྒས་ནས་མིག་ཉམས་ཏེ་ལྡོངས་ལ་ཐུག་པ་དང༌། དེ་ནས་དེའི་ཕ་མས་རྒྱལ་པོ་ཚངས་སྦྱིན་ལ་གསོལ་པ། རྒྱལ་པོ་ཆེན་པོ།<line/>
གཞོན་ནུ་ལྗང་གུ་འདི་མདུན་ན་འདོན་དུ་དབང་བསྐུར་དུ་གསོལ། བདག་ཅག་དཀའ་ཐུབ་ཀྱི་ནགས་སུ་མཆི་ལགས་སོ། །དེ་ནས་རྒྱལ་པོ་ཚངས་སྦྱིན་གྱིས་ལྗང་གུ་ལ་སྨྲས་པ། ལྗང་གུ་།ཁྱོད་མདུན་ན་འདོན་གྱིས་<line/>
ཤིག །དེས་སྨྲས་པ། རྒྱལ་པོ་ཆེན་པོ། བདག་མདུན་ན་འདོན་མི་འཚལ་ཏེ། བདག་ནི། རྒས་པ། ཉམ་ཆུང་བ། དབང་པོ་ཉམས་པ་རྣམས་ཀྱི་རིམ་གྲོ་འཚལ་བ་ལགས་སོ། །དེ་ནས་ལྗང་གུས་ཁྱིམ་ན་གནས་<line/>
པ་དང་མདུན་ན་འདོན་མཆིལ་མའི་ཐལ་བ་བཞིན་དུ་སྤངས་ནས་ཕ་མའི་གྲོགས་སུ་ནགས་ན་གནས་སོ། །དེ་ནང་པར་ལངས་ནས་སྔར་ཕ་མ་གཉིས་ལ་སོ་ཤིང་དང༌། ཆུ་གཙང་མས་བསྙེན་བཀུར་བྱེད་དོ། །དེ་<line/>
ནས་དེའི་འོག་ཏུ་ལྷ་ལ་མེའི་སྦྱིན་སྲེག་གིས་མཆོད་སྦྱིན་བྱས་ནས་ཕྱིས་འབྲས་བུ་དང༌། རྩ་བའི་ཕྱིར་ནགས་ཁྲོད་དུ་འཇུག་གོ །དེ་ནས་འབྲས་བུ་དང༌། རྩ་བ་དང༌། ཆུ་བསིལ་བ་ཁྱེར་ཏེ་ཕ་མ་ལ་བྱིན་ནས། དེའི་<line/>
</page>
<page index="821" id="411B">འོག་ཏུ་ཕྱོགས་གཅིག་ཏུ་སོང་ནས་བསམ་གཏན་ལ་བརྩོན་པར་གནས་ཏེ། རིམ་པ་དེ་ལྟ་བུས་དུས་འདའ་བར་བྱེད་དོ། །ཇི་ཙམ་ཉི་མ་གཞན་ཞིག་ལ་ནང་པར་སྔར་ལངས་ཏེ། ཕ་དང་མའི་རྐང་པ་གཉིས་ལ་ཕྱག་བྱས་ནས་<line/>
གསོལ་ཏེ། རྨི་ལམ་དུ་ཡང་མཐོང་བ་རིག་པར་བྱེད་ཅིང་སྨྲས་པ། བདག་གི་གཡར་ལམ་སྦྲུལ་ནག་པོས། །བདག་ལུས་ཤིན་ཏུ་ཟོས་པ་དང༌། །བདག་ནི་ཞགས་པ་ནག་པོ་ཡིས། །བཅིངས་ནས་ལྷོ་ཕྱོགས་ཁྲིད་<line/>
པ་རྨིས། །གཡར་ལམ་འཇིགས་བྱེད་མཐོང་དག་གི །སྙིང་ལ་དོགས་པ་དེང་བདག་ལ། །བླ་མ་དང་བྲལ་ཤིན་ཏུ་ནི། །མི་བཟད་འབྱུང་བར་འགྱུར་སྙམ་བགྱིད། །ཇི་ཙམ་ན་ཕ་མ་དེ་གཉིས་ཀྱིས་དབུགས་<line/>
ཕྱུང་ནས་ཉི་མ་ལ་ཁ་བལྟས་ཏེ་འདུག་ནས། བདེན་པས་གསོལ་བ་བཏབ་སྟེ་རིལ་བ་ཁྱེར་ནས་ཆུ་ལེན་དུ་སོང་ངོ༌། །དེའི་ཚེ་རྒྱལ་པོ་ཚངས་སྦྱིན་རི་དྭགས་འཆོར་དུ་ཆས་ཏེ་དཀའ་ཐུབ་ཀྱི་ནགས་དེར་ཞུགས་པ་དང༌། རྒྱལ་<line/>
པོ་དེ་སྒྲ་གྲགས་པར་ཕོག་པ་ཞིག་སྟེ། དེས་རི་དྭགས་ཀྱི་སྒྲ་ལྟ་བུ་ཞིག་ཐོས་ནས་གཞུ་རྣ་དྲུང་དུ་བཀང་སྟེ་མདའ་འཕངས་པས། ལྗང་གུའི་སྙིང་གར་ཕོག་པར་གྱུར་ཏོ། །དེ་ནས་མདའ་གནད་དུ་ཕོག་པས་ས་ལ་འགྱེལ་ཀྱང་<line/>
དེ་རང་གི་སྡུག་བསྔལ་ཁྱད་དུ་བསད་ནས་ཕ་མ་ཁོ་ནའི་མྱ་ངན་བྱེད་ཅིང་སྨྲས་པ། མདའ་གཅིག་བསྣུན་པས་བདག་དང་ནི། །དབང་པོ་ཉམས་པར་གྱུར་པ་ཡི། །ཕ་དང་དེ་བཞིན་མ་དག་དང༌། །བདག་ཅག་སྐྱེ་བོ་གསུམ་<line/>
བསད་དོ། །དེ་ནས་རྒྱལ་པོས་དེ་ཐོས་ནས་འོངས་ཏེ་དྲིས་པ། ཅི་སྟེ་ངའི་མདའ་གཅིག་བསྣུན་པས་སྐྱེ་བོ་གསུམ་བསད། དེ་ནས་ལྗང་གུས་སྙིང་རྗེ་རྗེ་སྐད་དུ་དུས་ནས་རྒྱལ་པོ་ལ་སྨྲས་པ། བདག་པས་ཆེས་ནི་<line/>
</page>
<page index="822" id="412A">༄༅། །ཉམ་ཆུང་བའི། །ཕ་མ་ཡང་ནི་ལྡོངས་པར་གྱུར། །བདག་ཀྱང་མདའ་ཡིས་བསྣུན་པས་ན། །སྐྱེ་བོ་གསུམ་ནི་འཆི་བར་འགྱུར། །དེ་ནས་རྒྱལ་པོ་འཇིགས་ཤིང་སྐྲག་ལ་དངངས་ནས་<line/>
ལྗང་གུ་ལ་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ། ངས་ཉེས་པ་བྱས་ཏེ། མ་ཤེས་ནས་མདའ་འཕངས་ཀྱི། ང་ལ་དམོད་པ་འདོར་དུ་མི་གཞུག་པར་ཕ་མ་ལ་གསོལ་བ་བྱ་བའི་རིགས་སོ། །དེ་ནས་ལྗང་<line/>
གུས་གུས་པ་དང་བཅས་པས། རྒྱལ་པོ་དབུགས་འབྱིན་པར་བྱེད་དེ། རྒྱལ་པོ་ཆེན་པོ། བདག་དང་ཉེ་བར་མཆིས་པ་རྣམས་ལ་དབང་ཞིག་མཆིས་ན། སྙིང་རྗེ་ཅན་དང༌། སྐྱེ་བོ་ལ་བྱམས་པ་དང༌། འཇིག་<line/>
རྟེན་ཕ་རོལ་ལ་བལྟ་བ་ལགས་པས། དམོད་པས་མ་བསྙེངས་ཤིག །ཡང་སྨྲས་པ། བདག་གི་བླ་མ་གང་ན་བར། །རིལ་བ་འདི་ནི་སྣོམས་མཛོད་ཅིག །དེ་དག་གི་ནི་རྐང་བཀྲུ་བ། །ཐ་མ་འདི་ནི་ལགས་<line/>
པར་འགྱུར། །བདག་གི་ཚིག་གིས་རྐང་པ་ལ་ཕྱག་མཛོད་ལ་འདི་སྐད། རིང་པོར་མི་ཐོགས་པར་མཐར་ནི། གདོན་མི་ཟ་བར་འབྲལ་བར་འགྱུར་རོ། །ཞེས་ཀྱང་གསུངས་ཤིག །དེ་ནས་རྒྱལ་པོ་རང་ཁོ་ནས་<line/>
རིལ་བ་ཁྱེར་ཏེ་ནགས་ཁྲོད་དུ་ཆས་པ་དང༌། དེའི་ཚེ་ཕྱོགས་བཞིར་མི་མ་ཡིན་པ་ཆེ་ཐང་དུ་འཁྲུགས་པར་གྱུར་ཏོ། །དེ་ནས་ལོང་བ་དེ་གཉིས་གཅིག་ལ་གཅིག་སྨྲས་པ། ལྗང་གུ་འདི་ནི། མཚོའི་འགྲམ་<line/>
དུ་རིང་མོ་ཞིག་ལོན་ནོ། །དེ་ནས་དེའི་མས་སྨྲས་པ། ད་ལྟར་ཁོ་མོའི་ལྗང་གུ་དེ། །པདྨ་ཨུཏྤལ་གང་བའི་མཚོ། །ངང་པ་སྒྲ་སྙན་འབྱིན་པ་ན། །རི་དྭགས་ལྷན་ཅིག་རྩེ་བར་བྱེད། །དེ་ནས་རྒྱལ་པོས་དྲུང་དུ་<line/>
</page>
<page index="823" id="412B">ཕྱིན་པ་དང༌། དེའི་རྟིང་སྒྲ་ལས་དྲང་སྲོང་དེ་དག་གིས་སྨྲས་པ། སྙིང་དུ་སྡུག་ཅིང་མཐོང་དགའ་བ། །ལྗང་གུ་ཅི་སྟེ་ནང་དུ་འཇུག །ཕ་མ་ཉམ་ཆུང་བཀྲེས་པ་ཡིས། །ཉམ་ཐག་པ་ལ་ཅི་ཞིག་གཙེ། །དེ་ཡིད་མ་<line/>
དགའ་ནས་སྙིང་རྗེ་རྗེ་སྐད་དུ་སྨྲས་པ། ཁོ་བོ་ནི། ལྗང་གུ་མ་ཡིན་གྱི། ཁོ་བོ་རྒྱལ་པོ་ཚངས་སྦྱིན་ནོ། །བྱོན་པ་ལེགས་ཚུར་ཁྱོད་བདེའམ། །གདན་འདི་ལ་ནི་བཞུགས་ཤིག་དང༌། །ལྗང་གུ་ཆབ་དང་འབྲས་བུ་<line/>
དག །ཐོགས་ནས་དེའུ་རེ་འདིར་མཆིའོ། །མི་དབང་ལྗང་གུ་ཞེས་བགྱི་བ། །ཡོན་ཏན་རྣམས་ལྡན་རང་བཞིན་བྱམས། །དེ་ཡི་བྱམས་པའི་སྟོབས་ཀྱིས་འདིར། །རི་དྭགས་དང་ནི་བྱ་རྣམས་གནས། །དེ་ནས་<line/>
རྒྱལ་པོས་དྲང་སྲོང་གི་རྐང་པ་གཉིས་ལ་གཏུགས་ནས། མཆི་མ་ཟག་ཅིང་སྐད་འདར་འདར་པོར་སྨྲས་པ། ལྗང་གུ་ནི། ནགས་ཚལ་འདིའི་ནང་དུ་སྙིང་ལ་མདས་ཕོག་སྟེ། སྲོག་གི་ལྷག་མ་ཅུང་ཟད་ཅིག་ལུས་ཤིང་<line/>
འདུག་གོ །རིལ་བ་ཆུས་བཀང་བ་འདི་ནི། དེས་བསྐུར་ཏེ། འདིས་ཁྱེད་གཉིས་ཀྱི་རྐང་པའི་ཁྲུས་ཐ་མ་མཛོད་ཅིག །དེ་གཉིས་ཀྱིས་ཐོས་ནས་བརྒྱལ་ཏེ་སའི་སྟེང་དུ་འགྱེལ་ཏོ། །དེ་ནས་རྒྱལ་པོ་ཚངས་སྦྱིན་གྱིས་ཆུས་<line/>
གཏོར་ནས་བསླང་བ་དང༌། དེ་གཉིས་སྙིང་རྗེ་རྗེ་སྐད་དུ་སྨྲེ་སྔགས་འདོན་པ། རྒྱལ་པོ་ཆེན་པོ། དེ་འགུམ་པས་བདག་ཅག་ཀྱང་འགུམ་དུ་བས་སོ། །དེ་ལྟ་མོད་ཀྱི། ཕྱོགས་གང་ན་མཆིས་པ་དེར་བདག་ཅག་ཁྲིད་ཅིག་<line/>
དང༌། ཅི་ནས་བུ་དེ་མ་གུམ་པ་ལ་རེག་པར་བགྱིའོ། །དེ་ནས་རྒྱལ་པོས་ཁྱོ་ཤུག་གཉི་ག་ཁྲིད་དེ་ཕྱོགས་དེར་ཕྱིན་པ་དང༌། དེའི་སྲོག་གི་ལྷག་མ་ཅུང་ཞིག་ལུས་ནས། དེ་ནས་དེའི་ཕ་མས། ལྗང་གུའི་ལུས་ལ་ཀུན་དུ་<line/>
</page>
<page index="824" id="413A">༄༅། །བྱུགས་ནས་སྨྲས་པ། སྡུག་པ་འདི་ནི་སུ་ཡིས་བསྐྱེད། །ལྗོན་ཤིང་དམ་པ་སུ་ཡིས་བཅད། །དེ་ནས་རྒྱལ་པོས་རྐང་པ་གཉིས་ལ་གཏུགས་ནས་སྨྲས་པ། ཁོ་བོས་སྡིག་པའི་<line/>
ལས་ཀྱིས་སུ། །ནགས་ཚལ་ནང་ནས་རྒྱུ་བ་ན། །ཁྱེད་ཅག་གི་ནི་བུ་གཅིག་པ། །འདི་ནི་མདའ་ཡིས་བསྣུན་པར་གྱུར། །དེ་ནས་དེའི་ཕ་མ་དག་སྙིང་རྗེ་རྗེ་སྐད་དུ་སྨྲེ་ཞིང་བདེན་པས་གསོལ་པར་བྱེད་པ། བུ་<line/>
ཁྱོད་ཀྱིས་ནི་ཕ་མ་ལ། །བསྙེན་བཀུར་ལྷ་ལ་མེ་ཡི་ནི། །སྦྱིན་སྲེག་བྱས་པའི་བདེན་པ་གང༌། །དེས་ནི་དུག་ཀྱང་ཞི་བར་ཤོག། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱི་གནས་གཡོས་པར་གྱུར་ནས། དེས་<line/>
ས་གཡོས་པ་འདི་ཅི་ལས་གྱུར་ཅེས་བརྟགས་ན། བསྐལ་པ་བཟང་པོའི་བྱང་ཆུབ་སེམས་དཔའ་གནད་དུ་མདས་ཕོག་སྟེ། དུག་གིས་གློངས་པས་སྡུག་བསྔལ་བར་གྱུར་པ་མཐོང་ངོ༌། །དེ་ནས་གནས་<line/>
ནས་བབས་ནས་བདུད་རྩི་བཏབ་སྟེ་ཕ་མའི་བདེན་པའི་ཚིག་གང་ཡིན་པ་དང༌། ལྷ་རྣམས་ཀྱི་དབང་པོའི་མཐུ་གང་ཡིན་པ་དང༌། ཟུག་རྔུ་ཕྱུང་བ་གང་ཡིན་པ་དེས། རྨ་ཡང་རུབ། དུག་གི་ཤུགས་དེ་ཡང་ཞི་ནས་<line/>
ལྗང་གུ་སྡུག་བསྔལ་དེ་ལས་ཡོངས་སུ་ཐར་ནས་ཡུན་རིང་པོར་ཕ་དང་མ་གཉིས་ལ་བསྙེན་བཀུར་བྱས་སོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་<line/>
དུས་ན་ལྗང་གུ་ཞེས་བྱ་བར་གྱུར་པ་གང་ཡིན་པ་དེ་ནི། ང་ཉིད་ཡིན་ཏེ། རྒྱལ་པོ་ཆེན་པོ། ངས་ཕ་མ་གཉིས་ལ་བསྙེན་བཀུར་བྱས་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན།<line/>
</page>
<page index="825" id="413B">ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ།། །།འདུལ་བ་གཞི། བམ་པོ་ཞེ་<line/>
དགུ་པ། རྒྱལ་པོ་ཆེན་པོ། གཞན་ཡང་ངས་སེམས་ཅན་ལ་ཕན་པ་བྱས་པ་དེ་ཉོན་ཅིག །འཇིག་རྟེན་གྱི་འདུ་ཤེས་ཀྱིས་ཕ་མ་དག་སྨྱུང་བ་ལ་འཇོག་པར་བྱེད། མེར་འཇུག་པ་དང༌། ཆུར་འཇུག་པར་<line/>
བྱེད་པ། དམ་པ་མ་ཡིན་པའི་ཆོས་དེ། ངས་ཐམས་ཅད་ཀྱི་ཐམས་ཅད་དུ་བཅད་དོ། །རྒྱལ་པོ་ཆེན་པོ། གཞན་ཡང་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་པའི་ཕྱིར་ཉན་ཐོས་དུ་མ་མངོན་<line/>
པར་ཤེས་པ་ལྔ་ལ་བཀོད་པ་གང་ཡིན་པ་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། འདས་པའི་དུས་ན་ཝཱ་ར་ཎཱ་སིའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དེ། འབྱོར་པ་དང༌། རྒྱས་པ་<line/>
དང༌། བདེ་བ་དང༌། ལོ་ལེགས་པ། སྐྱེ་བོ་དང་མི་མང་པོས་གང་བ། འཐབ་པ་དང༌། འཐབ་མོ་དང༌། ཁྲག་ཁྲུག་དང༌། འགྱེད་པ་དང༌། ཆོམ་རྐུན་མེད་ཅིང༌། ནད་རབ་ཏུ་ཞི་བ། འབྲས་དང༌། བུ་རམ་ཤིང་<line/>
གི་ཕྲེང་བ་དང༌། བ་ལང་དང༌། མ་ཧེ་ཕུན་སུམ་ཚོགས་པ་ན། བུ་གཅིག་པ་ལ་བྱ་བ་བཞིན་དུ་རྒྱལ་སྲིད་བྱེད་དུ་འཇུག་གོ། རྒྱལ་པོ་ཚངས་སྦྱིན་དེའི་ཆུང་མ་ནི། ཚངས་ལྡན་མ་ཞེས་བྱའོ། །རྫིང་ནི། ཚངས་ལྡན་ཞེས་<line/>
བྱའོ། །རྒྱལ་པོ་ཚངས་སྦྱིན་བུ་མེད་ཅིང་བུ་མངོན་པར་འདོད་ནས། ཞི་བ་དང༌། ཆུ་ལྷ་དང༌། ལུས་ངན་དང༌། བརྒྱ་བྱིན་དང༌། ཚངས་པ་ལ་སོགས་པ་ལྷའི་ཁྱད་པར་ལ་གསོལ་བ་འདེབས་ཤིང༌། འདི་ལྟ་སྟེ། ཀུན་<line/>
</page>
<page index="826" id="414A">༄༅། །དགའ་ར་བའི་ལྷ་དག་དང༌། ཚལ་གྱི་ལྷ་དག་དང༌། བཞི་མདོའི་ལྷ་དག་དང༌། སུམ་མདོའི་ལྷ་དག་དང༌། གཏོར་མ་ལེན་པའི་ལྷ་དག་དང༌། ལྷན་ཅིག་སྐྱེས་པ་དང༌། ཆོས་མཐུན་<line/>
པ་དང༌། རྟག་ཏུ་རྗེས་སུ་འབྲང་བའི་ལྷ་དག་ལ་ཡང་གསོལ་བ་འདེབས་སོ། །འཇིག་རྟེན་ན་གང་དག་གསོལ་པ་འདེབས་པའི་རྒྱུ་ལས། བུ་ཕོ་དང༌། བུ་མོ་དག་སྐྱེའོ། །ཞེས་བྱ་བའི་གཏམ་དེ་ལྟ་བུ་ཡོད་དོ། །<line/>
དེ་ནི། དེ་ལྟ་མ་ཡིན་ཏེ། གལ་ཏེ་དེ་ལྟར་འགྱུར་དུ་ཟིན་ན། རེ་རེ་ལ་ཡང་འདི་ལྟ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོ་བཞིན་དུ་བུ་སྟོང་ཡོད་པར་འགྱུར་རོ། །འོན་ཀྱང་གནས་གསུམ་<line/>
པོ་དག་མངོན་དུ་གྱུར་པ་ལས། མའི་མངལ་དུ་བུ་འཆགས་པར་འགྱུར་ཏེ། གསུམ་པོ་དེ་དག་གང་ཞེ་ན། ཕ་དང་མ་གཉིས་ཆགས་པར་གྱུར་ཅིང་འདུས་པ་དང༌། མ་ཡང་རུང་ཞིང་ཟླ་མཚན་དང་<line/>
ལྡན་པ་དང༌། དྲི་ཟ་ཉེ་བར་གནས་པ་སྟེ། གནས་གསུམ་པོ་དེ་དག་མངོན་དུ་གྱུར་པ་ལས། བུ་ཕོ་དང༌། བུ་མོ་དག་སྐྱེ་བར་འགྱུར་རོ། །དེ་དེ་ལྟར་གསོལ་བ་འདེབས་པ་ལྷུར་ལེན་ཅིང་འདུག་པ་ན། བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པ། དམ་བཅས་པ་ལ་བརྟེན་པའི་སེམས་ཅན་ཞིག །སེམས་ཅན་དམྱལ་བ་ནས་ཤི་འཕོས་ཏེ། བཙུན་མོ་ཚངས་ལྡན་མའི་མངལ་དུ་ཞུགས་སོ། །<line/>
བུད་མེད་མཁས་པའི་རང་བཞིན་ཅན་ལ་ལ་ལ། མ་འདྲེས་པའི་ཆོས་ལྔ་ཡོད་དེ། ལྔ་གང་ཞེ་ན། སྐྱེས་པ་ཆགས་པར་གྱུར་པ་ཤེས་ཤིང་ཆགས་པ་དང་བྲལ་པ་ཤེས་པ་དང༌། དུས་ཤེས་ཤིང་ཟླ་<line/>
</page>
<page index="827" id="414B">མཚན་ཤེས་པ་དང༌། མངལ་ན་གནས་པ་ཞུགས་པ་ཤེས་པ་དང༌། གང་ལས་མངལ་ན་གནས་པ་ཞུགས་པ་དེ་ཤེས་པ་དང༌། ཁྱེའུ་ཤེས་ཤིང་བུ་མོ་ཤེས་པ་སྟེ། གལ་ཏེ་ཁྱེའུ་ཡིན་ན། དཀུ་གཡས་པར་བརྟེན་<line/>
ཅིང་འདུག་ལ། གལ་ཏེ་བུ་མོ་ཡིན་ན། དཀུ་གཡོན་པར་བརྟེན་ཅིང་འདུག་གོ །དེ་ཡིད་དགའ་ཞིང་ཡིད་དགའ་ནས་ཁྱིམ་ཐབ་ལ་སྨྲས་པ། རྗེའི་སྲས། བདག་ལ་སེམས་ཅན་ཞུགས་པར་གྱུར་པ་ན། འདི་ལྟར།<line/>
བདག་གི་དཀུ་གཡས་པར་བརྟེན་ཅིང་མཆིས་པས། ངེས་པར་ཁྱེའུར་འགྱུར་གྱི། དགྱེས་པ་བསྐྱེད་དུ་གསོལ། དེ་ཡང་ཡིད་དགའ་ཞིང་ཡིད་དགའ་ནས་ཁོ་བོ་ཡུན་རིང་པོ་ནས་མངོན་པར་འདོད་པའི་བུའི་ངོ་བོ་<line/>
མཐོང་བ་དང༌། ཁོ་བོ་དང་མཐུན་པར་སྐྱེ་ཞིང༌། མི་མཐུན་པར་མི་སྐྱེ་བ་དང༌། ཁོ་བོའི་བྱ་བ་དག་བྱེད་པ་དང༌། གསོས་པས་ཕྱིར་གསོ་བ་དང༌། བགོ་སྐལ་ལ་སྤྱོད་པ་དང༌། ཁོ་བོའི་རིགས་རྒྱུད་ཡུན་རིང་དུ་གནས་<line/>
བར་སྒྲུབ་པ་དང༌། བདག་ཅག་ཤི་ཞིང་དུས་ལ་བབ་པ་དག་ལ་ཉུང་ངུའམ། མང་པོ་ཡང་རུང་བའི་སྦྱིན་པ་དག་བྱིན་ཞིང་བསོད་ནམས་དག་བྱས་ནས། འདི་དེ་གཉིས་གང་དུ་སྐྱེས་པ་དེར་འགྲོ་ཞིང༌། རྗེས་<line/>
སུ་འགྲོ་བར་གྱུར་ཅིག །ཅེས་མིང་གིས་ཡོན་བསྔོ་བར་བྱེད་པར་གྱུར་ཅིག །ཅེས་ཆེད་དུ་རྗོད་པར་བྱེད་དོ། །དེ་ལ་སེམས་ཅན་ཞུགས་པར་རིག་ནས་འདི་ལྟ་སྟེ། མངལ་ན་གནས་པ་ཡོངས་སུ་སྨིན་པར་<line/>
བྱ་བའི་ཕྱིར་སྟེང་གི་ཁང་བཟང་གི་གཞིར་གྲང་བ་ན་གྲང་བའི་ཡོ་བྱད་དག་དང༌། དྲོ་བ་ན་དྲོ་བའི་ཡོ་བྱད་དག་དང༌། སྨན་པས་བཅས་པའི་ཁ་ཟས་ཧ་ཅང་མི་གྲང་བ་དང༌། ཧ་ཅང་མི་དྲོ་བ་དང༌། ཧ་ཅང་མི་ཁ་བ་དང༌།<line/>
</page>
<page index="828" id="415A">༄༅། །ཧ་ཅང་མི་སྐྱུར་བ་དང༌། ཧ་ཅང་ལན་ཚྭ་མི་ཆེ་བ་དང༌། ཧ་ཅང་མི་མངར་བ་དང༌། ཧ་ཅང་མི་ཚ་བ་དང༌། ཧ་ཅང་མི་བསྐ་བ་དང༌། ཁ་བ་དང༌། སྐྱུར་བ་དང༌། ལན་ཚྭ་དང༌། མངར་<line/>
བ་དང༌། ཚྭ་བ་དང༌། བསྐ་བ་དག་རྣམ་པར་སྤངས་པའི་ཟས་དག་དང༌། དོ་ཤལ་དང༌། སེ་མོ་དོ་དང༌། རྒྱན་གྱིས་ཀླུབས་པའི་ལུས་ལྷའི་བུ་མོ་དགའ་བའི་ཚལ་ན་རྣམ་པར་སྤྱོད་པ་ལྟ་བུ་དང༌། ཁྲི་<line/>
ནས་ཁྲིར་དང༌། ཁྲིའུ་ནས་ཁྲིའུར་རྒྱུ་ཞིང༌། ཤོད་ཀྱི་ས་གཞིར་མི་འབབ་པ་དང༌། དེས་སྒྲ་ཡིད་དུ་མི་འོང་བ་ཅུང་ཟད་ཀྱང་མི་ཐོས་པར་གནོད་པ་མེད་པ་ཉིད་དུ་རིམ་གྲོ་བྱེད་དུ་བཅུག་གོ །དེ་ནས་<line/>
བཙུན་མོ་ཚངས་ལྡན་མ་དུས་གཞན་ཞིག་ན་འདི་ལྟ་བུའི་འདོད་པ་སྐྱེས་ཏེ། ཀྱེ་མའོ། །ལྷས་གྲོང་ཁྱེར་གྱི་ཤར་སྒོར་སྦྱིན་པ་དག་བཏང༌། བསོད་ནམས་བྱས་ཤིང༌། ལྷོ་ཕྱོགས་དང༌། ནུབ་ཕྱོགས་<line/>
དང༌། བྱང་ཕྱོགས་དང༌། དབུས་དང༌། སུམ་མདོ་རྣམས་སུ་ཡང་སྦྱིན་པ་དག་བཏང༌། བསོད་ནམས་དག་བྱས་ལ། བཙོན་ཐམས་ཅད་ཐར་པར་བྱས་ཀྱང་ཅི་མ་རུང་སྙམ་པ་དང༌། དེ་ནས་རྒྱལ་པོ་<line/>
ཚངས་སྦྱིན་གྱིས། བཙུན་མོ་ཚངས་ལྡན་མ་ལས་མཉན་ནས། གྲོང་ཁྱེར་གྱི་ཤར་སྒོར་སྦྱིན་པ་དག་བྱིན། བསོད་ནམས་དག་བྱས་སོ། །ལྷོ་ཕྱོགས་དང༌། ནུབ་ཕྱོགས་དང༌། བྱང་ཕྱོགས་ཀྱི་སྒོ་དང༌།<line/>
གྲོང་ཁྱེར་གྱི་དབུས་དང༌། སུམ་མདོ་རྣམས་སུ་ཡང་སྦྱིན་པ་དག་བྱིན། བསོད་ནམས་དག་བྱས་ནས་བཙོན་ཐམས་ཅད་ཐར་པར་བྱས་སོ། །གཞན་ཡང༌། བཙུན་མོ་ཚངས་ལྡན་མ་འདི་ལྟ་བུའི་འདོད་པ་སྐྱེས་<line/>
</page>
<page index="829" id="415B">ཏེ༑ ཀྱེ་མའོ། བདག་ལྷ་དང་ཐབས་ཅིག་གྲུ་བོ་ཆེའི་ལྡིང་ཁང་དུ་ཞུགས་ཏེ་ཚངས་ལྡན་གྱི་རྫིང་དུ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་ཀྱང་ཅི་མ་རུང་སྙམ་པ་དང༌། དེ་ནས་རྒྱལ་པོ་<line/>
ཚངས་སྦྱིན་གྱིས་བཙུན་མོ་ཚངས་ལྡན་མ་ལས་མཉན་ན། བཙུན་མོ་ཚངས་ལྡན་མ་དང་ཐབས་ཅིག་ཏུ་གྲུ་བོ་ཆེའི་ལྡིང་ཁང་དུ་ཞུགས་ནས་ཚངས་ལྡན་གྱི་རྫིང་ན་རྩེ་བར་བྱེད། དགའ་བར་བྱེད། དགའ་<line/>
མགུར་སྤྱོད་པར་བྱེད་པ་ལས། གྲུ་དེ་ཉིད་དུ་ཁྱེའུ་གཟུགས་བཟང་པོ། བལྟ་ན་སྡུག་པ། མཛེས་པ། པགས་པའི་མདོག་གསེར་འདྲ་བ། མགོ་བོ་གདུགས་ལྟ་བུ་དང་ལྡན་པ། ལག་པ་རིང་བ། དཔྲལ་<line/>
བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ། སྐྱེ་བ་དྲན་པ་ཞིག་བཙས་སོ། །དེ་བཙས་པ་ན་དེའི་ཉེ་དུ་དག་ལྷགས་ཤིང་འདུས་ནས་ཉི་མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་<line/>
བཙས་སྟོན་རྒྱ་ཆེར་བྱས་ནས། ཁྱེའུའི་མིང་ཅིར་གདགས་ཞེས་དེའི་མིང་འདོགས་པར་བྱེད་དེ། ཁྱེའུ་འདི་ནི། ཆུའི་ནང་དུ་བཙས་པ་ཡིན་པས། ཁྱེའུ་ཆུ་སྐྱེས་ཞེས་བྱ་བར་བཏགས་སོ། །གཞོན་ནུ་ཆུ་སྐྱེས་<line/>
མ་མ་བརྒྱད་པོ། པང་ན་འཚོ་བའི་མ་མ་གཉིས་དང༌། ནུ་མ་སྣུན་པའི་མ་མ་གཉིས་དང༌། དྲི་མ་འཕྱི་བའི་མ་མ་གཉིས་དང༌། རྩེད་གྲོགས་ཀྱི་མ་མ་གཉིས་ལ་རྗེས་སུ་གཏད་དོ། །དེ་མ་མ་བརྒྱད་པོ་དག་གིས་འོ་<line/>
མ་དང༌། ཞོ་དང༌། མར་དང༌། ཞུན་མར་དང༌། མར་གྱི་སྙིང་ཁུ་།དང༌། གཞན་ཡང༌། ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་བསྲིང་བར་བྱེད། སྐྱེད་པར་བྱེད་ཅིང༌། རྫིང་ན་གནས་པའི་པདྨ་བཞིན་དུ་མྱུར་<line/>
</page>
<page index="830" id="416A">༄༅། །དུ་སྐྱེད་པར་བྱེད་དོ། །དེ་ནས་གཞོན་ནུ་ཆུ་སྐྱེས་འདི་སྙམ་དུ་སེམས་ཏེ། བདག་གང་ནས་ཤི་འཕོས་སྙམ་ན། སེམས་ཅན་དམྱལ་བ་ནས་སོ། །ལས་ཅི་ཞིག་བྱས་ན། དེས་ན་<line/>
སེམས་ཅན་དམྱལ་བར་སྐྱེས་སྙམ་ན། རྒྱལ་ཚབ་ལོ་དྲུག་ཅུ་བྱས་པས་སོ། །ད་ལྟ་གང་དུ་སྐྱེས་སྙམ་ན། མིའི་རྒྱལ་པོའི་རིགས་སུ་སྐྱེས་ཏེ། གལ་ཏེ་སླར་ཡང་རྒྱལ་སྲིད་བྱས་ན། སླར་ཡང་སེམས་ཅན་<line/>
དམྱལ་བར་གཞོལ་བར་འགྱུར་བས། མ་ལ་བདག་གིས་ཅི་ནས་ཀྱང་ཐབས་ཤིག་བྱའོ། །སྙམ་ནས། དེས་འཕྱེ་བོར་རྫུས་ཏེ་འདུག་གོ། གང་གི་ཉི་མ་ལ་གཞོན་ནུ་ཆུ་སྐྱེས་བཙས་པ་དེ་ཉིད་ཀྱི་ཉིན་པར་<line/>
བློན་པོ་ལྔ་བརྒྱའི་བུ་ཡང་བཙས་སོ། །དེ་ནས་ཉིན་རེ་ཞིང་གཞོན་ནུ་རྣམས་རྒྱལ་པོ་ཚངས་སྦྱིན་བལྟ་བའི་ཕྱིར་འོང་ངོ༌། །དེ་ནས་དུས་གཞན་ཞིག་ན་གཞོན་ནུ་དེ་རྣམས་མཆོང་བ་དང༌། རྒྱུག་ནུས་པར་གྱུར་ཏོ། །<line/>
དེ་ནས་རྒྱལ་པོ་ཚངས་སྦྱིན་འདི་སྙམ་དུ་སེམས་ཏེ། གལ་ཏེ་གཞོན་ནུ་ཆུ་སྐྱེས་འཕྱེ་བོར་མ་གྱུར་ན། དེ་ཡང་དེ་ཙམ་མཆོང་བ་དང༌། རྒྱུག་ནུས་པར་གྱུར་པ་ཞིག །འོན་ཀྱང་བདག་གིས་འདི་འཕྱེ་བོར་<line/>
གྱུར་བཞིན་རྒྱལ་སྲིད་ཀྱི་དབང་ཕྱུག་ལ་གཞག་གོ། སྙམ་མོ། །དེ་ནས་གཞོན་ནུ་ཆུ་སྐྱེས་འདི་སྙམ་དུ་སེམས་ཏེ། རྒྱལ་པོ་འདི་ནི། དོན་མེད་པ་ལ་གཙིགས་ཆེར་འཛིན་པས། མ་ལ་བདག་<line/>
ལྐུགས་པ་ཉིད་དུ་རྫུའོ། །སྙམ་ནས། དེས་ཐབས་བྱ་བར་ལྐུགས་པ་ཉིད་དུ་རྫུས་ཏེ་འདུག་གོ །དེ་ནས་དུས་གཞན་ཞིག་ན་གཞོན་ནུ་དེ་རྣམས་སྨྲ་ཤེས་པར་གྱུར་ཏོ། །དེ་ནས་རྒྱལ་པོ་ཚངས་<line/>
</page>
<page index="831" id="416B">སྦྱིན་འདི་སྙམ་དུ་སེམས་ཏེ། གལ་ཏེ་གཞོན་ནུ་ཆུ་སྐྱེས་ལྐུགས་པར་མ་གྱུར་དང༌། དེ་ཡང་དེ་ཙམ་སྨྲ་ཤེས་པར་གྱུར་པ་ཞིག་སྙམ་མོ། །དེའི་མིང་གཞོན་ནུ་ཆུ་སྐྱེས། གཞོན་ནུ་ཆུ་སྐྱེས་བྱ་བ་དེ་ནུབ་པར་<line/>
གྱུར་ཅིང༌། གཞོན་ནུ་ལྐུགས་འཕྱེ། གཞོན་ནུ་ལྐུགས་འཕྱེ་ཞེས་བྱ་བར་གྲགས་སོ། །དེ་ནས་དུས་གཞན་ཞིག་ན་རྒྱལ་པོ་ཚངས་སྦྱིན་ལག་པ་འགྲམ་པ་ལ་གཏད་ནས་སེམས་ཁོང་དུ་ཆུད་ཅིང་འདུག་པ་<line/>
དང༌། བློན་པོ་རྣམས་ཀྱིས་སྨྲས་པ། ལྷ། ཅིའི་སླད་དུ་ཕྱག་ལ་ཞལ་གཏད་ནས་ཐུགས་མི་དགྱེས་ཤིང་བཞུགས། །རྒྱལ་པོས་སྨྲས་པ། དེ་ལྟར་རྒྱལ་སྲིད་ཀྱི་དབང་ཕྱུག་འདི་འདྲ་བ་ཐོབ་པ་ན།<line/>
བུ་ཕོ་ཡང་མེད། བུ་མོ་ཡང་མེད་པས་ང་ཤི་ན་གདུང་རྒྱུད་ཆད་པར་འགྱུར་ལ། བུ་གཅིག་ཡོད་པ་གང་ཡིན་པ་དེ་ཡང་ལྐུགས་ཤིང་འཕྱེ་བོར་གྱུར་ན། ད་ང་ཉིད་ཅིའི་ཕྱིར་སེམས་ཁོང་དུ་ཆུད་པར་<line/>
མི་འགྱུར། བློན་པོ་དག་གིས་སྨན་པ་རྣམས་བསྡུས་ཏེ། སྨན་པ་རྣམས་ཀྱིས་བལྟས་ནས་སྨྲས་པ། ལྷ། གཞོན་ནུ་འདི་ནི། དབང་པོ་གསལ་ཞིང༌། འདི་ལ་ནད་ཀྱི་རིགས་ཅུང་ཟད་ཀྱང་མ་མཆིས་<line/>
པར་མཐོང་ན། འོན་ཀྱང་སྐྲག་པ་ཞིག་མཛོད་ཅིག །དེ་ནས་རྒྱལ་པོ་ཚངས་སྦྱིན་གྱིས་གཤེད་མ་པ་བཀུག་ནས་གསང་སྟེ་བསྒོ་བ། ངའི་གཞོན་ནུ་ལྐུགས་འཕྱེ་སྐྱེ་བོའི་ཚོགས་ཆེན་པོའི་མངོན་སུམ་<line/>
དུ་སྤོང་གི། ཁྱེད་ཅག་རྣམས་ཀྱིས་མ་གསོད་ཅིག །ལྷ། བཀའ་བཞིན་འཚལ་ཞེས། དེ་ནས་གཤེད་མ་པའི་མི་རྣམས་ཀྱིས་རྒྱལ་པོ་ཚངས་སྦྱིན་ལ་མཉན་ནས། གཞོན་ནུ་ལྐུགས་འཕྱེ་ཤིང་རྟར་<line/>
</page>
<page index="832" id="417A">༄༅། །བཅུག་སྟེ། ཝཱ་ར་ཎཱ་སིའི་དབུས་ཐོག་ཐག་ཁྲིད་པ་དང༌། དེ་ནས་གཞོན་ནུ་ལྐུགས་འཕྱེས་ཝཱ་ར་ཎཱ་སི་འབྱོར་ཅིང་རྒྱས་པ་མཐོང་ནས་འདི་སྐད་ཅེས་སྨྲས་སོ། །ཅི།<line/>
ཝཱ་ར་ཎཱ་སི་འདི་སྟོང་པ་ཡིན་ནམ། འོན་ཏེ་གནས་པ་ཞིག་ཡོད། གཤེད་མ་པའི་མི་རྣམས་ཀྱིས་གཞོན་ནུ་ལྐུགས་འཕྱེ་རྒྱལ་པོ་ལ་ཕུལ་ནས། ལྷ། གཞོན་ནུ་འདིས་ནི། འདི་སྐད་ཀྱི་<line/>
ཚིག་སྨྲས་སོ། །དེ་ནས་རྒྱལ་པོ་ཚངས་སྦྱིན་གྱིས་གཞོན་ནུ་ལྐུགས་འཕྱེ་པང་དུ་བླངས་ནས་འདི་སྐད་ཅེས་སྨྲས་སོ། །སུ་ཞིག་གསད། སུ་ཞིག་སྲོག་དང་དབྲལ། སུ་ལ་ཅི་ཞིག་སྦྱིན་།དེ་<line/>
སྐད་ཅེས་སྨྲས་ན། གཞོན་ནུ་ལྐུགས་འཕྱེ་ཅང་མི་སྨྲའོ། །ཡང་རྒྱལ་པོ་ཚངས་སྦྱིན་གྱིས་གཤེད་མ་པ་རྣམས་ལ་སྨྲས་པ། ངས་གཞོན་ནུ་ཡོངས་སུ་སྤངས་སོ། །ལྷ། བཀའ་བཞིན་<line/>
འཚལ་ཞེས་གཤེད་མ་པའི་མི་རྣམས་ཀྱིས་སླར་ཡང་གཞོན་ནུ་ལྐུགས་འཕྱེ་ཤིང་རྟར་བཅུག་ནས་ཝཱ་ར་ཎཱ་སིའི་དབུས་ཐོག་ཐག་ཁྲིད་པ་དང༌། གཞོན་ནུ་ལྐུགས་འཕྱེས་མི་རོ་ཞིག་མི་བཞིས་<line/>
ཁྱེར་བ་མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་སོ། །འདི་ཅི། ཤི་བ་ཉིད་ཤིའམ། འོན་ཏེ་གསོན་པོ་ཤི། གཤེད་མ་རྣམས་ཀྱིས་སླར་ཡང་གཞོན་ནུ་ལྐུགས་འཕྱེ་རྒྱལ་པོ་ལ་<line/>
ཕུལ་ནས། ལྷ། གཞོན་ནུ་འདིས་ནི། འདི་སྐད་ཀྱི་ཚིག་སྨྲས་སོ། །རྒྱལ་པོ་ཚངས་སྦྱིན་གྱིས་ཡང་གཞོན་ནུ་པང་དུ་བླངས་ནས་འདི་སྐད་ཅེས་སྨྲས་སོ། །སུ་ཞིག་གསད། སུ་ཞིག་གཏག །<line/>
</page>
<page index="833" id="417B">སུ་ཞིག་སྲོག་དང་དབྲལ། སུ་ལ་ཅི་ཞིག་སྦྱིན། དེ་སྐད་ཅེས་སྨྲས་ན། གཞོན་ནུ་ལྐུགས་འཕྱེ་ཅང་མི་སྨྲའོ། །ཡང་རྒྱལ་པོ་ཚངས་སྦྱིན་གྱིས་གཤེད་མ་པ་རྣམས་ལ་སྨྲས་པ། ངས་གཞོན་ནུ་ཡོངས་སུ་སྤངས་<line/>
སོ། །ལྷ། བཀའ་བཞིན་འཚལ་ཞེས་གཤེད་མ་པའི་མི་རྣམས་ཀྱིས་སླར་ཡང་གཞོན་ནུ་ཞ་བོ་ལྐུགས་པ་ཤིང་རྟར་བཅུག་ནས་ཝཱ་ར་ཎཱ་སིའི་དབུས་ཐོག་ཐག་དྲངས་པ་དང༌། གཞོན་ནུ་ལྐུགས་འཕྱེས་འབྲས་ཀྱི་<line/>
ཕུང་པོ་ཆེན་པོ་ཞིག་མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་སོ། །འབྲས་ཀྱི་ཕུང་པོ་ཆེན་པོ་འདི། གལ་ཏེ་དང་པོ་ཉིད་ནས་མ་ཟོས་དང་དྲུང་ཟུག་པར་འགྱུར་བ་ཞིག། གཤེད་མ་པ་རྣམས་ཀྱིས་<line/>
སླར་ཡང༌། གཞོན་ནུ་ཞ་བོ་ལྐུགས་པ་རྒྱལ་པོ་ལ་ཕུལ་ནས། ལྷ། གཞོན་ནུ་འདིས་ནི། འདི་སྐད་ཀྱི་ཚིག་སྨྲས་སོ། །སླར་ཡང་རྒྱལ་པོ་ཚངས་སྦྱིན་གྱིས་གཞོན་ནུ་ལྐུགས་འཕྱེ་པང་དུ་བླངས་ནས་<line/>
འདི་སྐད་ཅེས་སྨྲས་སོ། །སུ་ཞིག་གསད། སུ་ཞིག་སྲོག་དང་བྲལ། སུ་ལ་ཅི་ཞིག་སྦྱིན། དེ་སྐད་ཅེས་སྨྲས་ན། གཞོན་ནུ་ལྐུགས་འཕྱེ་ཅང་མི་སྨྲའོ། །ཡང་རྒྱལ་པོ་ཚངས་སྦྱིན་གྱིས་གཤེད་མ་<line/>
པ་རྣམས་ལ་སྨྲས་པ། ཤེས་ལྡན་དག །ངས་གཞོན་ནུ་ཡོངས་སུ་སྤངས་ཀྱི། དེང་ལ་མྱུར་དུ་གཞོན་ནུ་ཚལ་གྱི་ནང་དུ་དོང་བརྐོས་ཏེ་ཆུག་ཅིག །ལྷ། བཀའ་བཞིན་འཚལ་ཞེས་གཤེད་མ་པའི་<line/>
མི་རྣམས་ཀྱིས་གཞོན་ནུ་ལྐུགས་འཕྱེ་ཤིང་རྟར་བཅུག་ནས་དུར་ཁྲོད་ཆེན་པོ་གང་ན་བ་དེར་སོང་སྟེ་ཕྱིན་པ་དང༌། དོང་རྐོ་བར་བརྩམས་སོ། །དེ་ནས་གཞོན་ནུ་ལྐུགས་འཕྱེས་ཚིགས་སུ་བཅད་དེ་སྨྲས་པ།<line/>
</page>
<page index="834" id="418A">༄༅། །ཁ་ལོ་སྒྱུར་ཁྱོད་ཅི་ཡི་ཕྱིར། །དོང་ནི་མྱུར་དུ་རྐོ་བྱེད་པའི། །དོང་དེ་ཅི་བྱ་ཞེས་དྲི་ཡི། །མྱུར་དུ་ང་ལ་སྨྲ་བར་གྱིས། །ཁ་ལོ་སྒྱུར་བས་སྨྲས་པ། རྒྱལ་པོའི་སྲས་བོ་བཙས་པ་ནི།<line/>
ཞ་བོ་ལྐུགས་པ་སྨྲ་མི་ཤེས། །དེས་འདི་ཚལ་ཁྲོད་མྱུར་དུ་ནི། །དོང་བརྐོས་ཆུག་ཅེས་བཀའ་སྩལ་ཏོ། །དེ་ནས་གཞོན་ནུ་ལྐུགས་འཕྱེ་འདི་སྙམ་དུ་སེམས་ཏེ། འདི་དག་ནི། གདུག་པ། ལག་<line/>
དམར་གསོད་པ་དང་གཅོད་པ་ལ་ཆགས་པ། གཞན་གྱི་སྲོག་འཕྲོག་པ། ཕ་རོལ་གྱི་སྲོག་གཅོད་པར་བྱེད་པས་འཚོ་བར་བྱེད་པ་ཡིན་ནོ། །སྙམ་ནས། དེ་འཇིགས་ཤིང་བརྒྱལ་ན། འདི་དག་<line/>
གིས་བདག་གསད་པར་འགྱུར་རོ། །སྙམ་དུ་རིག་ནས། གཤེད་མ་པ་རྣམས་ལ་སྨྲས་པ། ལྷས་གལ་ཏེ་བདག་ལ་མཆོག་ཅིག་གནང་ན། བདག་རྐང་གིས་གྲོང་ཁྱེར་དུ་འཇུག་ཅིང་<line/>
ཚིག་ཀྱང་སྨྲའོ། །གཤེད་མ་པའི་མི་རྣམས་ཀྱིས་རྒྱལ་པོའི་དྲུང་དུ་སོང་ནས་རྒྱས་པར་སྨྲས་པ་དང༌། རྒྱལ་པོས་སྨྲས་པ། གལ་ཏེ་གཞོན་ནུ་རྒྱལ་སྲིད་འདོད་ན་ཡང༌། ངས་དེང་གཞོན་ནུ་ལ་སྦྱིན་<line/>
པར་བྱའོ། །དེ་ནས་རྒྱལ་པོ་ཚངས་སྦྱིན་ཡིད་དགའ་ཞིང༌། །ཡིད་དགའ་ནས་བློན་པོ་རྣམས་ལ་བསྒོ་བ། ཤེས་ལྡན་དག །དེངས་ལ་གྲོང་ཁྱེར་ཐམས་ཅད་རྡོ་བ་དང༌། གསེག་མ་དང༌། གྱོ་མོ་<line/>
རྣམས་མྱུར་དུ་སོལ་ལ། པོག་གི་དུད་པ་དང༌། ཕྱེ་མས་འཁྲིགས་པར་བྱས་ཏེ། རྒྱལ་མཚན་དང་བ་དན་སྒྲེང་ལ། མེ་ཏོག་སྣ་ཚོགས་ཀྱི་སིལ་མ་ཁྲོམ་ཞིག་ཅེས་བསྒོའོ། །ས་བདག་རྣམས་<line/>
</page>
<page index="835" id="418B">ནི༑ ཚིག་གིས་འགྲུབ་ལ། ལྷ་རྣམས་དང༌། རྣལ་འབྱོར་པ་རྣམས་ནི། སེམས་བསྐྱེད་མ་ཐག་ཏུ་ཐམས་ཅད་འགྲུབ་ཅེས་བྱ་བས། ལྷ། བཀའ་བཞིན་འཚལ་ཞེས་བློན་པོ་རྣམས་ཀྱིས་རྒྱལ་པོ་ལས་<line/>
མཉན་ནས། གྲོང་ཁྱེར་ཐམས་ཅད་རྡོ་བ་དང༌། གསེག་མ་དང༌། གྱོ་མོ་རྣམས་བསལ་ཅིང༌། པོག་གི་དུད་པ་དང༌། ཕྱེ་མས་འཁྲིགས་པར་བྱས་ནས། རྒྱལ་མཚན་དང་བ་དན་བསྒྲེང་སྟེ། མེ་ཏོག་སྣ་ཚོགས་<line/>
ཀྱི་སིལ་མ་བཀྲམ་མོ། །གཞོན་ནུ་ལྐུགས་འཕྱེ་རྐང་པས་གྲོང་ཁྱེར་དུ་འཇུག་པ་ན། ཡ་མཚན་སྐྱེས་པའི་སྲོག་ཆགས་བརྒྱ་སྟོང་ཕྲག་དུ་མ་དག་ཀྱང་འདུས་སོ། །དེ་ནས་གཞོན་ནུ་ལྐུགས་ཕྱེ་རྐང་གིས་<line/>
གྲོང་ཁྱེར་དུ་ཞུགས་ནས་རྒྱལ་པོ་ཚངས་སྦྱིན་གང་ན་བ་དེར་སོང་སྟེ་ཕྱིན་པ་དང༌། རྒྱལ་པོ་ཚངས་སྦྱིན་གྱི་རྐང་པ་གཉིས་ལ་གཏུགས་ནས་དེའི་ཚེ་ཚིགས་སུ་བཅད་དེ་སྨྲས་པ། མི་དབང་བདག་ནི་ལྐུགས་འཕྱེ་<line/>
དང༌། །བླུན་པོ་བློ་མི་གསལ་མ་ལགས། །རྣམ་པར་གསལ་བར་བགྱིད་པ་ཡིས། །ཚིག་གིས་གསལ་བར་བགྱིད་པ་ལགས། །མི་དབང་བདག་ནི་ལྐུགས་འཕྱེ་དང༌། །བློན་པོ་བློ་མི་ལྡན་མ་ལགས། །དབང་<line/>
པོ་རྣམས་ནི་ཚང་བ་དང༌། །གསལ་བ་དག་དང་ལྡན་པ་ལགས། །རྒྱལ་པོས་སྨྲས་པ། བུ། ཅིའི་ཕྱིར་ཆིག་མི་འབྱིན་ཅིང་རྐང་གིས་མི་འགྲོ། །ལྷ། དེའི་སླད་ནས་གསོན་ཅིག །བདག་གིས་སྔོན་གྱི་ཚེ་རབས་<line/>
དྲན། །ལོ་ནི་དྲུག་ཅུའི་བར་དུ་ནི། །མི་ཡི་ནང་ན་རིགས་བརྒྱུད་པའི། །རྒྱལ་ཚབ་བདག་གིས་བགྱིས་པ་གང༌། །ལོ་ནི་དྲུག་ཁྲིའི་བར་དག་ཏུ། །དམྱལ་བའི་ནང་དུ་མི་བཟད་སྨིན། །དམྱལ་བའི་སྡུག་བསྔལ་མི་<line/>
</page>
<page index="836" id="419A">༄༅། །བཟད་པ། །དྲག་པོ་འཇིགས་བྱེད་དེ་དྲན་ནས། །དམྱལ་བར་ཡང་མཆི་མི་རུང་བས་།རྒྱལ་སྲིད་ལ་ནི་མངོན་མི་དགའ། །ཡབ་ཅིག་གནང་བར་མཛོད་ཅིག་དང༌། །ད་ནི་རབ་<line/>
ཏུ་དབྱུང་བར་བགྱི། །རྒྱལ་པོས་སྨྲས་པ། །བུ། དྲང་སྲོང་རྣམས་ཀྱིས་གང་དཀའ་ཐུབ་ཅུང་ཟད་ཅི་བྱས་པ་དང༌། མཆོད་སྦྱིན་དང་སྦྱིན་སྲེག་ཅི་བྱས་པ་དེ་དག་ཐམས་ཅད་ནི། རྒྱལ་སྲིད་ཀྱི་ཕྱིར་<line/>
ཡིན་ན། ཁྱོད་ཅིའི་ཕྱིར་རྒྱལ་སྲིད་ལག་མཐིལ་དུ་འོངས་པ་སྤངས་ཏེ་རབ་ཏུ་འབྱུང༌། དེ་ནས་གཞོན་ནུ་ལྐུགས་འཕྱེས་དེའི་ཚེ་ཚིགས་སུ་བཅད་དེ་སྨྲས་པ། ཀིམ་པའི་འབྲས་བུ་འདྲ་བ་ཡི། །<line/>
འདོད་པ་རྣམས་ནི་སྤྱོད་མི་འཚལ། །བདུད་རྩིའི་འབྲས་བུའི་རོ་ལྟ་བུའི། །ཚངས་པར་སྤྱོད་པ་སྤྱད་པར་བགྱི། །རྒྱལ་པོས་སྨྲས་པ། བུ། བདེ་བ་གང་ཅི་ཉམས་སུ་མྱོང་བ་དེ་ཐམས་ཅད་ནི། རྒྱལ་<line/>
སྲིད་ཀྱི་ཡིན་ན། ཅིའི་ཕྱིར་ཁྱོད་རྒྱལ་སྲིད་ཀྱི་བདེ་བ་སྤངས་ཏེ་རབ་ཏུ་འབྱུང༌། གཞོན་ནུ་ལྐུགས་འཕྱེས་དེའི་ཚེ་ཚིགས་སུ་བཅད་དེ་སྨྲས་པ། གང་ལས་སྡུག་བསྔལ་རབ་འབྱུང་བའི། །བདེ་དེ་<line/>
བདེའི་སྙམ་མི་བགྱི། །གང་ལས་བདེ་བར་རབ་སྐྱེས་པའི། །སྡུག་བསྔལ་སྡུག་བསྔལ་སྙམ་མི་བགྱིད། །ཡབ་ཅིག་བདག་ལ་གནང་བར་མཛོད། །དཀའ་ཐུབ་ནགས་སུ་མཆི་བར་བགྱི། །རྒྱལ་<line/>
པོས་སྨྲས་པ། བུ། རེ་ཞིག་ཁང་བཟང་གི་གཞི་པོག་གི་དུད་པ་དང་ཕྱེ་མས་འཁྲིགས་པ། མེ་ཏོག་སྣ་ཚོགས་བཀྲམ་པར་མལ་འཇམ་པོ་སྟེང་གཡོགས་བཟང་པོ་ཅན་བཤམས་པ་ལ། གང་<line/>
</page>
<page index="837" id="419B">ནས་ཀྱང་འཇིགས་པ་མེད་པར་ནི། ཉལ། རོལ་མོའི་སྒྲ་སྙན་པས་ནི། སད། གོས་འཇམ་པོ་ནི། བགོ། ཟས་ཞིམ་པོ་ནི། ཟ། བཏུང་བ་ཞིམ་པོ་ནི། བཏུང་བར་བྱའོ། །དགོན་པར་ནི། རབ་ཏུ་བྱུང་བས་<line/>
རྟག་ཏུ་ཤིང་དྲུང་དུ་རྩྭའི་གདིང་བ་དང༌། ལོ་མའི་གདིང་བ་ལ། འཇིགས་ཤིང་བག་ཚ་བའི་སེམས་ཀྱིས་གཅན་གཟན་གདུག་པ་རྣམས་དང་ལྷན་ཅིག་ཉལ། ལྕེ་སྤྱང་གི་སྒྲས་ནི། སད། གཡང་གཞི་<line/>
དང༌། ཤིང་ཤུན་གྱི་གོས་ནི་གྱོན། རྩ་བ་དང་འབྲས་བུ་ནི། ཟ། ཆུ་དྲོན་པོ་དང༌། ཆུ་རྙོག་མ་ཅན་གྱི་བཏུང་བ་ནི། བཏུང་དགོས་ན། ཁྱོད་ཅིའི་ཕྱིར་རྒྱལ་སྲིད་སྤངས་ཏེ་རབ་ཏུ་འབྱུང༌། དེ་ནས་གཞོན་<line/>
ནུ་ལྐུགས་འཕྱེས་དེའི་ཚེ་ཚིགས་སུ་བཅད་དེ་སྨྲས་པ། ནགས་ན་ཤིང་ཤུན་གཡང་གཞི་གྱོན་ཅིང་འབྲས་བུ་ཟ། །གཅན་གཟན་གདུག་པ་རྣམས་དང་ལྷན་ཅིག་གདུག་པ་བླའི། །མཁས་པ་འཇིག་<line/>
རྟེན་ཕ་རོལ་དག་གིས་འཇིགས་པ་ཡིས། །རྒྱལ་སྲིད་ཕྱིར་ནི་གསོད་དང་རྡེག་དང་འཆིང་མི་རུང༌། །ཡབ་ཅིག་བདག་ལ་གནང་བར་མཛོད། །དཀའ་ཐུབ་ནགས་སུ་མཆིས་པར་བགྱི། །རྒྱལ་པོས་<line/>
སྨྲས་པ། །བུ་རེ་ཞིག་ངའི་ཐེ་ཚོམ་གསུམ་པོ་འདི་དག་ཆོད་ཅིག །དེའི་འོག་ཏུ་ཁྱོད་རབ་ཏུ་འབྱུང་བར་མི་དཀའ་བར་འགྱུར་རོ། །གང་ཁྱོད་ཀྱིས་ཝཱ་ར་ཎཱ་སིའི་འབྱོར་ཅིང་རྒྱས་པ་མཐོང་ནས་ཝཱ་<line/>
ར་ཎཱ་སི་འདི་ཅི་སྟོང་པ་ཡིན་ནམ། འོན་ཏེ་གནས་པ་ཞིག་ཡོད་ཅེས་སྨྲས་པ། དེ་ཁྱོད་ཀྱིས་ཅི་ཞིག་ལས་བསམ་སྟེ་སྨྲས། ལྷ། དེའི་སླད་དུ་གསོན་ཅིག །ལྷས་བདག་ནོངས་པ་མ་མཆིས་པར་དགུམ་<line/>
</page>
<page index="838" id="420A">༄༅། །པར་བཀའ་སྩལ་ན། འགས་ཀྱང་གཞོན་ནུ་འདི་ཅིའི་ཕྱིར་གསད་ཅེས་ཆོས་ཀྱི་ཚིག་མ་སྨྲས་བདེ་ལས་བསམ་སྟེ་བདག་གིས་སྨྲས་ལགས་སོ། །བཟང་ངོ༌། །གང་ཁྱོད་<line/>
ཀྱིས་མི་རོ་མཐོང་ནས། །ཅི་འདི། ཤི་བ་ཉིད་ཤིའམ། འོན་ཏེ་གསོན་པོ་ཤི་ཞེས་སྨྲས་པ་དེ་ཅི་ལས་བསམ་སྟེ་སྨྲས། ལྷ། དེའི་སླད་དུ་གསོན་ཅིག །གང་ཞིག་ཉེས་པར་བགྱིད་པའི་ལས་<line/>
བགྱིད་བགྱིད་ནས་གུམ་པ་དེ་ནི། གུམ་པ་ཉིད་གུམ་པ་ལགས་ལ། གང་ཞིག་ལེགས་པར་བགྱིད་པའི་ལས་བགྱིད་བགྱིད་དེ་གུམ་པ་དེ་ནི། གསོན་པོར་གུམ་པ་ལགས་པ་དེ་ལས་བསམ་ནས་<line/>
བདག་གིས་སྨྲས་ལགས་སོ། །བཟང་ངོ༌། །གང་ཁྱོད་ཀྱིས་འབྲས་ཀྱི་ཕུང་པོ་ཆེན་པོ་མཐོང་ནས་འབྲས་ཀྱི་ཕུང་པོ་ཆེན་པོ་འདི། །དང་པོ་ཉིད་ནས་མ་ཟོས་དང་དྲུང་ཟུག་པར་འགྱུར་བ་ཞིག་ཅེས་<line/>
སྨྲས་པ་དེ། ཅི་ལས་བསམ་སྟེ་སྨྲས། ལྷ། དེའི་སླད་དུ་གསོན་ཅིག །ཞིང་པ་འདི་རྣམས་ཀྱིས་འབྲས་བུན་བླངས་ཏེ་འཚལ་ནས་ལས་བགྱིད་ཅིང༌། དེ་དག་ལོ་ཏོག་སྨིན་ནས་འབྲས་ཀྱི་ཕུང་<line/>
པོ་ཆེན་པོ་བཅེར་ནས་བུ་ལོན་པ་རྣམས་ལ་འཇལ་ཏེ། དེ་ལྟར་ན། དེ་དག་གི་དྲུང་དེ་ནི། སྔ་ནས་འཚལ་བ་ཉིད་ལགས་སོ། །དེ་བཞིན་དུ་དགེ་བ་བཅུའི་ལས་ཀྱི་ལམ་གྱིས་མི་ཉིད་ཐོབ་ལ། དེ་ཐོབ་ནས་<line/>
དགེ་བའི་ལས་ཀྱིས་ལམ་མི་གསོག་ན། དེ་ལྟར་ན། དེའི་སྔོན་གྱི་དགེ་བ་དེ་རྒྱུན་ཆད་པར་འགྱུར་རོ། །དགེ་བའི་རྩ་བ་དེ་རྒྱུན་ཆད་ན། བདེ་འགྲོ་ལས་ཉམ་ཤིང་ངན་འགྲོར་གནས་པར་འགྱུར་བ་དེ་<line/>
</page>
<page index="839" id="420B">ལས་བསམ་ནས་བདག་གིས་སྨྲས་ལགས་སོ། །དེ་ནས་རྒྱལ་པོས་བུའི་ཚིག་ཐོས་ནས། མཆི་མས་བརྣངས་བཞིན་བུ་ལ་འཁྱུད་དེ་སྨྲས་པ། བརྟུལ་ཞུགས་ངེས་ལོངས་རང་གི་ཆོས་སྤྱོད་ཅིག །བདག་<line/>
ཀྱང་ཁྱོད་ཀྱི་སློབ་མར་ཁས་བླང་ངོ༌། །དེ་ནས་རྒྱལ་པོ་ཚངས་སྦྱིན་གྱིས་བློན་པོ་རྣམས་ལ་སྨྲས་པ། ཤེས་ལྡན་དག །གལ་ཏེ་གཞོན་ནུ་ལྐུགས་འཕྱེ་རབ་ཏུ་མ་བྱུང་ན། ཅིར་འགྱུར། །ལྷ། རྒྱལ་པོར་<line/>
འགྱུར་རོ། །ཁྱོད་ཅག་གི་བུ་རྣམས་ཅིར་འགྱུར། ལྷ། དེའི་གཡོག་ཏུ་འགྱུར་རོ། །དེ་རབ་ཏུ་བྱུང་ན། ཁྱེད་ཅག་གི་བུ་རྣམས་ཅིའི་ཕྱིར་རབ་ཏུ་མི་འབྱུང༌། །ལྷ། བཀའ་ཅི་སྩལ་ཏུ་བས་སོ། །དེའི་<line/>
ཚེ་ཝཱ་ར་ཎཱ་སི་དང་ཧ་ཅང་མི་རིང་བའི་བསྟི་གནས་ཤིག་ཡོད་དེ། དེ་ན་དྲང་སྲོང་བྱམས་པའི་བདག་ཉིད། སྙིང་རྗེ་ཅན། སྙིང་བརྩེ་བ། སེམས་ཅན་ཐམས་ཅད་ལ་བྱམས་པ་ཞིག་གནས་སོ། །དེ་<line/>
ནས་གཞོན་ནུ་ལྐུགས་འཕྱེས་འཁོར་ལྔ་བརྒྱ་དང་འབྱོར་པ་ཆེན་པོས་དྲང་སྲོང་དེ་ལས་རབ་ཏུ་བྱུང་ནས། དེས་དེ་ལ་གདམས་ངག་བྱིན་ཏེ། དེས་འབད་པ་དང༌། བརྩལ་བ་དང༌། བརྩོན་འགྲུས་<line/>
དྲག་པོས་མངོན་པར་ཤེས་པ་ལྔ་མངོན་སུམ་དུ་བྱས་སོ། །དེ་ནས་དུས་གཞན་ཞིག་ན་དྲང་སྲོང་དེ་དུས་ཀྱི་ཆོས་དང་ལྡན་པར་གྱུར་ནས། གཞོན་ནུ་ལྐུགས་འཕྱེས་དྲང་སྲོང་དེའི་རོ་དྲི་སྣ་ཚོགས་ཀྱི་ཤིང་<line/>
ཕུང་པོར་སྤུངས་ནས་བསྲེགས་ཏེ་མཆོད་པ་དང་བཀུར་སྟི་ཚེར་བྱས་སོ། །གཞོན་ནུ་ལྐུགས་འཕྱེས་བྲམ་ཟེའི་ཁྱེའུ་ལྔ་བརྒྱ་པོ་དེ་རྣམས་ལ་གདམས་ངག་བྱིན་ནས་དེ་རྣམས་ཀྱིས་འབད་པ་དང༌། བརྩལ་<line/>
</page>
<page index="840" id="421A">༄༅། །བ་དང༌། བརྩོན་འགྲུས་དྲག་པོས་མངོན་པར་ཤེས་པ་ལྔ་མངོན་སུམ་དུ་བྱས་སོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་<line/>
ཀྱི་གཞོན་ནུ་ལྐུགས་འཕྱེས་རྒྱལ་སྲིད་ལག་མཐིལ་དུ་འོངས་པ་ཡོངས་སུ་སྤངས་ཏེ་བྲམ་ཟེའི་ཁྱེའུ་ལྔ་བརྒྱ་དང་མངོན་པར་ཤེས་པ་ལྔ་མངོན་སུམ་དུ་བྱས་པ་གང་ཡིན་པ་དེ་ནི། ང་ཉིད་ཡིན་ནོ། །རྒྱལ་པོ་ཆེན་<line/>
པོ། ངས་སེམས་ཅན་ཐམས་ཅད་ལ་ཕན་པ་བྱས་པ་དང༌། རྒྱལ་སྲིད་སྤངས་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་<line/>
ཀྱང་ངས་སེམས་ཅན་ལ་ཕན་པ་བྱས་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌།<line/>
ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་རི་དྭགས་དང་བྱའི་ཚོགས་མེའི་འཇིགས་པ་ལས་ཐར་པར་བྱས་པ་གང་ཡིན་པ་དེ། ཉོན་ཅིག །རྒྱལ་པོ་ཆེན་<line/>
པོ། སྔོན་བྱུང་བ། འདས་པའི་དུས་ན་ནགས་ཚལ་སྟུག་པོ་རི་དང༌། ཆུ་དང༌། རྩྭ་སྔོན་པོ་དང༌། གེལ་བ་དང༌། ཤིང་སཱ་ལ་དང༌། པ་ལ་ཤ་རྣམས་ཀྱིས་མཛེས་པར་བྱས་པ་ཞིག་གི་ཚལ་<line/>
གསེབ་ན། བྱའི་ཚོགས་ཆེན་པོ་ཞིག་གནས་སོ། །ཚལ་སྟུག་པོ་དེ་ན་ཡང་ཤིང་གཉིས་ཕན་ཚུན་དྲུད་པས་མེ་བྱུང་བར་གྱུར་ཏོ། །དེ་ནས་བྱའི་ཚོགས་གང་དག་འཕུར་ནུས་པ་དེ་དག་ནི། དོང་<line/>
</page>
<page index="841" id="421B">ངོ༌། །འཕུར་མི་ནུས་པ་གང་ཡིན་པ་དང༌། སྒོ་ང་རྣམས་ནི། དེ་ཉིད་དུ་བོར་རོ། །དེའི་ཚེ་བྱང་ཆུབ་སེམས་དཔའ་སྲེག་པ་ཞིག་ཏུ་སྐྱེས་སོ། །བྱང་ཆུབ་སེམས་དཔས་མེ་ཆེན་པོ་སྲེག་ཅིང་རྒྱང་རིང་པོ་ཁོ་ན་<line/>
ནས་འོང་བ་མཐོང་ངོ༌། །མཐོང་ནས་ཀྱང་དེ་སེམས་ཅན་དེ་རྣམས་ལ་སྙིང་བརྩེ་བ་ཆེན་པོ་སྐྱེས་སོ། །དེ་ནས་བྱང་ཆུབ་སེམས་དཔའ་འདི་སྙམ་དུ་སེམས་སོ། །བདག་གིས་སེམས་ཅན་སྡུག་བསྔལ་<line/>
བར་གྱུར་པ་འདི་རྣམས་ཀྱི་དོན་ལ་བརྩོན་པར་མ་བྱས་ན། བདག་གསོན་ཏེ་ཡང་ཅི་རུང༌། བདག་གིས་སེམས་ཅན་རྣམས་འཁོར་བ་ལས་ཇི་ལྟར་བསྒྲལ་བར་བྱ་སྙམ་དུ་བསམ་ནས། བྱང་<line/>
ཆུབ་སེམས་དཔའ་འདབ་མ་ཆུས་གཤེར་བར་བྱས་ནས་མེའི་ཕུང་པོའི་སྟེང་གི་ནམ་མཁའ་ལ་འདུག་ནས་འདབ་མ་སྤྲུག་ཅིང་ཚིགས་སུ་བཅད་དེ་སྨྲས་པ། འདི་དག་འདབ་མ་ཡོད་མོད་ཀྱི། །འདི་དག་<line/>
འཕུར་བར་མི་ནུས་སོ། །འདི་དག་རྐང་པ་ཡོད་མོད་ཀྱི། །འདི་དག་འགྲོ་བར་མི་ནུས་སོ། །འདི་དག་ཕ་མ་འཕུར་ཏེ་དོང༌། །མེ་ནི་མ་གཡོ་བར་འདུག་ཅིག །བྱམས་པ་ཤིན་ཏུ་བསྒོམས་པ་ཡི། །བདེན་པའི་<line/>
ཚིག་ནི་གང་ཡིན་པ། །བདེན་པའི་ཚིག་ནི་དེ་ཡིས་སུ། །མེ་ནི་མ་གཡོ་བར་འདུག་ཅིག །ལྷ་རྣམས་ཀྱི་དབང་པོ་བརྒྱ་བྱིན་གྱིས། བྱང་ཆུབ་སེམས་དཔའ་སེམས་ཅན་ལ་ཕན་པར་བྱེད་པ་དེ་མཐོང་ངོ༌། །<line/>
མཐོང་ནས་ཀྱང་མི་དགའ་བར་གྱུར་ཏེ། འདིས་བདག་ཉིད་ཡོངས་སུ་བཏང་བས། དེ་རྣམས་ལ་ཕན་པ་ཅི་ཞིག་ནུས། གཞན་ཡང་བསྐལ་པ་བཟང་པོའི་བྱང་ཆུབ་སེམས་དཔའ་འདི་སེམས་ཅན་<line/>
</page>
<page index="842" id="422A">༄༅། །རྣམས་ལ་ཕན་པ་བྱེད་པ་ལ་སྐྱོ་བར་འགྱུར་གྱི་མ་ལ་བདག་གིས་འདིའི་གྲོགས་བྱའོ། །སྙམ་ནས། ལྷ་རྣམས་ཀྱི་དབང་པོ་བརྒྱ་བྱིན་གྱིས་ཆར་ཆེན་པོ་རབ་ཏུ་ཕབ་པས། མེ་དེ་རབ་<line/>
ཏུ་ཞི་བར་གྱུར་ཏོ། །དེས་ན་སེམས་ཅན་དེ་ཐམས་ཅད་མེའི་འཇིགས་པ་ལས་ཐར་པར་གྱུར་ཏོ། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་སྲེག་པ་གང་ཡིན་པ་དེ་ནི། ང་ཉིད་བྱང་<line/>
ཆུབ་སེམས་དཔའི་སྤྱད་པ་སྤྱོད་པ་དེ་ཡིན་ནོ། །རྒྱལ་པོ་ཆེན་པོ། དེ་ན་ངའི་བྱང་ཆུབ་སེམས་དཔའི་སྤྱོད་པས་སེམས་ཅན་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་<line/>
ཆེན་པོ། གཞན་ཡང་ངས་སེམས་ཅན་ལ་ཕན་པ་བྱས་ཏེ་བློན་པོ་ལྔ་བརྒྱ་རང་གི་ཤ་དང་ཁྲག་གིས་ཚིམ་པར་བྱས་པ་གང་ཡིན་པ་དེ། ཉོན་ཅིག །རྒྱལ་པོ་ཆེན་པོ། སྔོན་བྱུང་བ། འདས་པའི་དུས་<line/>
ན་ཝཱ་ར་ཎཱ་སིའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དོ། །དེའི་བློན་པོ་ལྔ་བརྒྱ་ཡོད་པ་ལས། ཁམས་ཀྱི་རྒྱལ་ཕྲན་རྣམས་ཀྱིས་བློན་པོ་ལྔ་བརྒྱ་པོ་དེ་རྣམས་ཁ་ཕྱུང་བའི་<line/>
གླེང་གཞི་དེ་དག་རྒྱལ་པོས་ཐོས་ནས། རྒྱལ་པོ་དེ་ཡང་ཆོས་དང་ལྡན་པ། སྙིང་བརྩེ་བ་ཅན། ཆོས་འདོད་པ། སྐྱེ་བོ་ལ་བྱམས་པ། བདག་ལ་ཕན་པ་དང༌། གཞན་ལ་ཕན་པར་ཞུགས་པ་ཞིག་<line/>
</page>
<page index="843" id="422B">པས། དེས་བསམ་པ། འདི་དག་བསད་དེ་ཅི་རུང་སྙམ་ནས། དེས་དེ་རྣམས་སྤྱུགས་ཏེ། དེ་རྣམས་སྨྱགས་བཅད་དེ་དོང་བ་ལས། བྱེ་གླིང་ཞིག་ལ་ཕྱིན་ཏོ། །དེ་ན་དེ་རྣམས་སྐོམ་པས་ཉེན་ནས་ཕན་ཚུན་<line/>
བརྟགས་ན། ཆུ་གང་ན་ཡང་མ་མཐོང་ནས་དེ་རྣམས་ཀྱིས་མགྲིན་གཅིག་ཏུ་སྒྲ་བྱུང་བ་དང༌། དེའི་ཚེ་བྱང་ཆུབ་སེམས་དཔའ་གླང་པོ་ཆེ་རྣམས་ཀྱི་ནང་དུ་ཡན་ལག་བདུན་ལེགས་པར་གནས་པ།<line/>
གླང་པོ་ཆེ་ས་སྲུང་གི་བུའི་ཤ་ཚུགས་ལྟ་བུ་ཞིག་ཏུ་སྐྱེས་པ་དེའི་བསོད་ནམས་ཀྱི་མཐུས། རི་སུལ་དག་མེ་ཏོག་དང༌། འབྲས་བུ་ཕུན་སུམ་ཚོགས་ཤིང༌། རྫིང་དང༌། མཚེའུ་དང༌། ཆུ་འབབ་པ་<line/>
དང་ལྡན་ནོ། གླང་པོ་ཆེའི་གཙོ་བོ་དེས་ཐག་རིང་པོ་ན་གནས་བཞིན་དུ་ཚོར་ནས་དེས་སྣ་ཆུས་བགང་ནས་བརྒྱུགས་ཏེ། དེས་བློན་པོ་དེ་རྣམས་ཀྱི་དྲུང་དུ་ཕྱིན་པ་དང་དབུགས་ཕྱུང་ནས། ཆུས་དེ་རྣམས་<line/>
ཀྱི་ཁ་བཤལ་ཏེ་རྒྱབ་ཏུ་ཞོན་དང༌། རི་སུལ་དེར་བཙུད་དེ། འབྲས་བུ་དང༌། རྩ་བ་དང༌། ཆུས་ཚིམ་པར་བྱས་ཤིང༌། ལམ་གྱིས་དུབ་པ་བསལ་ནས། དེ་ནས་དེས་དེ་རྣམས་ལ་སྨྲས་པ། རི་སུལ་<line/>
འདིའི་ཕ་རོལ་ངོས་ན་གླང་པོ་ཆེའི་གཙོ་བོའི་རོ་ཞིག་ཡོད་ཀྱི། དེའི་རྒྱུ་ལྟོ་ཁྲུས་ཏེ་ཆུས་ཁོང་ལ། རྩ་བ་དང༌། འབྲས་བུ་དག་བསྡུས་ཏེ་དེངས་ཤིག་དང་དེ་ལྟར་ན་འབྲོག་འདི་རྟོལ་བར་འགྱུར་རོ། །དེ་སྐད་<line/>
ཅེས་བསྟན་ནས། དེ་ནས་གླང་པོ་ཆེའི་གཙོ་བོ་དེ། རི་དེ་ལ་འཛེགས་ནས་སེམས་བསྐྱེད་སྨོན་ལམ་བཏབ་པ། ཇི་ལྟར་བདག་གིས་སྡུག་བསྔལ་ཉམ་ང་བ་འདི་ལས་ཡོངས་སུ་བསྐྱབས་པ་དང༌། འབྲོག་<line/>
</page>
<page index="844" id="423A">༄༅། །འདི་ལས་རྟོལ་བའི་ཐབས་བསྟན་པ་དང༌། འདི་དག་གི་དོན་དུ་རང་གི་སྲོག་ཕངས་པ་ཡོངས་སུ་བཏང་བ་དེ་བཞིན་དུ། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་<line/>
པར་རྫོགས་པར་སངས་རྒྱས་ནས། བདག་གིས་འདི་དག་ཉིད་འཁོར་བའི་དགོན་པ་ལས་སྒྲོལ་བར་གྱུར་ཅིག །ཅེས་སྨྲས་ནས། གླང་པོ་ཆེ་དེས་ལག་པ་གཉིས་ཀྱིས་སྣ་བརྫིས་ནས། བདག་<line/>
ཉིད་རི་དེའི་ཁ་ནས་མཆོངས་པ་དང༌། གླང་པོ་ཆེའི་གཙོ་བོ་ལུས་ཆེན་པོ་ལྷུང་མ་ཐག་ཏུ། མོད་ལ་ཤི་བར་གྱུར་ཏོ། །བློན་པོ་དེ་རྣམས་ཀྱིས་བཙལ་བ་ན་མཐོང་སྟེ། དེ་རྣམས་གནས་དེར་སོང་ནས་<line/>
དེ་རྣམས་ཀྱིས་གླང་པོ་ཆེའི་གཙོ་བོ་དེ་མཐོང་བ་དང་གཅིག་ལ་གཅིག་སྨྲས་པ། གླང་པོ་ཆེའི་གཙོ་བོ་གང་གིས་བདག་ཅག་གི་སྲོག་འབྱིན་པ་དེ་ནི། འདི་ཡིན་ཏེ། གལ་ཏེ་འདིའི་སྟེང་དུ་ལག་པ་<line/>
བཞག་ན། ཇི་ལྟར་བདག་ཅག་གི་ལག་པ་ས་ལ་ལྟུང་བར་མི་འགྱུར། དེ་ནས་གནས་གཙང་མའི་ལྷ་རྣམས་ཀྱིས། བདག་ཉིད་ཆེན་པོ་འདིས་གང་གི་དོན་དུ་སྲོག་ཡོངས་སུ་བཏང་བའི་ཡིད་ལ་རེ་བ་<line/>
ཡོངས་སུ་རྫོགས་པར་གྱིས་ཤིག །ཅེས་སྒྲ་ཕྱུང་ངོ༌། །དེ་ནས་བློན་པོ་དེ་རྣམས་ཀྱིས། གླང་པོ་ཆེའི་གཙོ་བོ་དེའི་རྒྱུ་ལྟོ་ཕྱུང་ནས་བཀྲུས་ཏེ་ཆུས་བཀང་ནས་རྩབ་དང༌། འབྲས་བུ་རྣམས་ཁྱེར་ནས་<line/>
གླང་པོ་ཆེའི་གཙོ་བོ་དེའི་རོ་ལ་མཆོད་པ་བྱས་ནས། འབྲོག་དེ་རྟོལ་ནས་ཕྱིས་སྨོན་ལམ་བཏབ་པ། ཇི་ལྟར་བདག་ཉིད་ཆེན་པོ་འདིས། བདག་ཅག་རྣམས་རྗེས་སུ་གཟུང་བའི་ཕྱིར་རང་གི་སྲོག་ཡོངས་<line/>
</page>
<page index="845" id="423B">སུ་བཏང་བ་དང༌། བདག་ཅག་འབྲོག་འདི་ལས་ཡོངས་སུ་བསྐྱབས་པ་དེ་བཞིན་དུ། བདག་ཉིད་ཆེན་པོ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་བདག་ཅག་<line/>
འཁོར་བའི་འབྲོག་ཆེན་པོ་ལས་ཡོངས་སུ་ཐར་པར་བྱེད་པར་གྱུར་ཅིག །ཅེས་བྱས་སོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་གླང་པོ་<line/>
ཆེའི་གཙོ་བོ་གང་ཡིན་པ་དེ་ནི། ང་ཉིད་ཡིན་ནོ། །རྒྱལ་པོ་ཆེན་པོ། ངས་བདག་ཉིད་ཡོངས་སུ་བཏང་བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་<line/>
བལྟ་སྟེ། འོན་ཀྱང་ངས་བདག་ཉིད་ཡོངས་སུ་བཏང་བ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཅམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྲོག་ཆགས་སྟོང་ཕྲག་མང་པོ་རང་གི་ཤས་ཚིམ་པར་བྱས་ཀྱང་ངའི་སེམས་ཉམས་པ་མེད་པ་གང་ཡིན་པ་དེ། ཉོན་ཅིག །<line/>
རྒྱལ་པོ་ཆེན་པོ། སྔོན་བྱུང་བ། འདས་པའི་དུས་ན། ཀླུ་གཞོན་ནུ་ཙམ་པ་སྐྱེས་ཞེས་བྱ་བ། དང་པ་བཟང་བ། དགེ་བའི་བསམ་པ་ཅན་དེ། ཚེས་བརྒྱད་དང༌། བཅུ་བཞི་ལ་གནས་ནས་བྱུང་ནས་<line/>
ཡན་ལག་བརྒྱད་དང་ལྡན་པའི་གསོ་སྤྱོང་བླངས་ཏེ་གནས་གསལ་བར་ལུས་ཆེན་པོར་བྱས་ནས་ལུས་བཏང་སྟེ་གནས་ཤིང༌། འཇིག་རྟེན་ན་འགྲོ་བ་དང༌། གནས་པ་ལ་ཅུང་ཟད་ཀྱང་གནོད་པ་མི་བྱེད་<line/>
</page>
<page index="846" id="424A">༄༅། །དོ། །ལོ་ཉེས་བྱུང་ནས་ལས་ལ་མི་ལྟ་བའི་མི། གནག་རྫི་དང༌། ཕྱུག་རྫི་དང༌། ཤིང་འཐུན་དང༌། ལམ་གྱིས་འཚོ་བ་དང༌། ལམ་གོལ་བས་འཚོ་བའི་མི་རྣམས་ཀྱིས། ཀླུའི་<line/>
ཤ་ལས་བཅད་ཅིང་བཅད་ཅིང་བཟའ་བར་བརྩམས་ཏེ། དེ་ན་ངས་དུས་མང་པོར་རང་གི་ཤས་ཚིམ་པར་བྱས་ན་ཡང་ངའི་སེམས་མ་ཉམས་སོ། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་<line/>
དུས་ཀྱི་ཀླུ་གཞོན་ནུ་ཙམ་པ་སྐྱེས་གང་ཡིན་པ་དེ་ནི། ང་ཉིད་ཡིན་ནོ། །རྒྱལ་པོ་ཆེན་པོ། ངས་རང་གི་ཤ་ཡོངས་སུ་བཏང་བ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་<line/>
ཀྱིས་དེ་ལྟར་མི་བལྟ་སྟེ། འོན་ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང་ངས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་ལ་ཕན་པ་བྱས་པ་གང་ཡིན་པ་དེ། ཉོན་ཅིག །རྒྱལ་པོ་ཆེན་པོ། སྔོན་བྱུང་བ། མཚོ་ཆེན་པོ་མ་དྲོས་པ་ན། ངང་པ་རྣམས་ཀྱི་སྡེ་<line/>
དཔོན་ཡུལ་འཁོར་སྐྱོང་ཞེས་བྱ་བ་ཞིག་བྱུང་བར་གྱུར་ཏོ། །དེ་ལ་བུ་གཉིས་ཡོད་དེ། གང་བ་དང༌། བཞིན་རྒྱས་ཞེས་བྱ་སྟེ། ཕུ་བོ་ནི། གང་བའོ། །ནུ་བོ་ནི། བཞིན་རྒྱས་སོ། །གང་བ་ནི། གཏུམ་པ། གཟུ་<line/>
ལུམས་ཅན། བརླང་བ་ཞིག་པས། རྒྱུན་ཁོ་ནར་ངང་པ་རྣམས་ལ་སྡིག་པར་བྱེད་དེ། ཁ་ཅིག་ལ་སྒྲོ་འབྱིན། ཁ་ཅིག་ལ་སྡེར་མོས་རྨ་འབྱིན་ཏེ། དེ་ལྟ་བུ་དང༌། གནོད་པ་གཞན་ཡང་བརྒྱ་ཕྲག་<line/>
</page>
<page index="847" id="424B">དག་བྱས་ནས་ངང་པ་རྣམས་ངང་པའི་སྡེ་དཔོན་ཡུལ་འཁོར་སྐྱོང་གི་དྲུང་དུ་སོང་ནས་ཉི་མ་རེ་རེ་ཞིང་ཡང་གོ་བར་བྱེད་པ་དང༌། དེས་བསམ་པ། གང་བ་ནི། གཏུམ་པ། གཟུ་ལུམས་ཅན། བརླང་པ་ཡིན་ཏེ།<line/>
གལ་ཏེ་འདི་རྒྱལ་ཚབ་ཏུ་བཅུག་ན། བདག་འདས་པ་དང༌། འདིས་ངང་པའི་ཁྱུ་བཤིག་པར་འགྱུར་གྱི། འདི་ལ་ཐབས་ཤིག་བཤམ་པར་བྱའོ། །སྙམ་ནས། དེས་གང་བ་དང༌། བཞིན་རྒྱས་གཉིས་ཀ་<line/>
བཀུག་སྟེ་སྨྲས་པ། འབབ་ཆུའི་དོང་དང༌། མཚོ་དང༌། མཚེའུ་རྣམས་བལྟས་ཏེ་ངའི་དྲུང་དུ་ཐོག་མར་སུ་འོངས་པ་དེ། ངས་ངང་པ་རྣམས་ཀྱི་སྡེ་དཔོན་དུ་གཞུག་གོ། དེ་གཉིས་ཕན་ཚུན་འགྲན་པས་<line/>
འཁོར་ལྔ་བརྒྱ་ལྔ་བརྒྱ་དང་དོང་བ་ལས། དེ་གཉིས་ཀྱིས་འབབ་ཆུའི་དོང་དང༌། མཚོ་དང༌། མཚེའུ་རྣམས་ཕན་ཚུན་དུ་བལྟས་ནས། དེ་གཉིས་རིམ་གྱིས་ཝཱ་ར་ཎཱ་སིའི་གྲོང་ཁྱེར་དུ་ཕྱིན་ཏོ། །དེའི་ཚེ་ཝཱ་ར་<line/>
ཎཱ་སིའི་གྲོང་ཁྱེར་ན་རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དེ། འབྱོར་བ་དང༌། རྒྱས་པ་དང་ཞེས་བྱ་བ་ནས་སྐྱེ་བོ་དང་མི་མང་པོས་རབ་ཏུ་གང་བ་ཞེས་བྱ་བའི་བར་དུ་སྟེ། ཝཱ་ར་ཎཱ་སིའི་སྐྱེད་མོས་ཚལ་ན་<line/>
དེའི་རྫིང་ཚངས་ལྡན་ཞེས་བྱ་བ། མཚོ་བས་ཁྱད་པར་དུ་འཕགས་པར་ཟབ་པ་ཞིག་ཡོད་དེ། དེ་ལས་ཆུ་ལས་སྐྱེ་བའི་མེ་ཏོག་རྣམ་པ་སྣ་ཚོགས་བསྐྱེད་ཅིང༌། ཕྱོགས་བཞི་འཁོར་བར་ཡང་མེ་ཏོག་དང༌། འབྲས་<line/>
བུའི་ཤིང་སྟོང་ཕྲག་དུ་མ་དག་བསྐྲུན་ནས། དེ་ཨུཏྤལ་དང༌། པདྨ་དང༌། ཀུ་མུ་ད་དང༌། པདྨ་དཀར་པོས་ཁེབས་ལ། ཤིང་རྣམ་པ་དུ་མས་སྟུག་པོར་བརྒྱན་ནས་བྱ་རྣམ་པ་མང་པོ་དག་སྐད་འབྱིན་ཏོ། །དེའི་འབྱོར་<line/>
</page>
<page index="848" id="425A">༄༅། །པ་དེ་མཐོང་ནས། གང་བ་ངང་པ་ལྔ་བརྒྱས་ཡོངས་སུ་བསྐོར་ཏེ་བབས་ནས། ཅི་དགར་རྒྱུ་ཞིང༌། དེས་རྩེ་བར་བརྩམས་སོ། །བཞིན་རྒྱས་ལ་ཡང་རང་གི་ཁྱུས་སྨྲས་པ། ཁྱོད་ཀྱང་<line/>
བོགས་ལ་རྩེད་མོ་མཛོད། དེས་སྨྲས་པ། རེ་ཞིག་རྒྱལ་སྲིད་ཇེ་བླངས་ལ། དེ་ནས་ཕྱིས་འོངས་ཏེ་རྩེ་བར་བྱའོ། །ཞེས་དེས་མྱུར་བར་སོང་ནས་རྒྱལ་སྲིད་བླངས་ཏེ། དེ་ནས་ངང་པ་ལྔ་བརྒྱས་ཡོངས་སུ་<line/>
བསྐོར་ནས་ཝཱ་ར་ཎཱ་སིར་ལྷགས་ཏེ་ཚངས་ལྡན་གྱི་རྫིང་དུ་བབས་ནས་རྩེ་བར་བརྩམས་ཏེ། དེ་དེ་ལྟ་བུའི་བག་ཡོད་པས་གནས་པ། སྐྱེ་བོའི་ཚོགས་ཀྱིས་མཐོང་ནས་ཡ་མཚན་སྐྱེས་ཏེ། ཨེ་མ་ཧོ།<line/>
ངང་པའི་སྡེ་དཔོན་མཆོག་ཏུ་བལྟ་ན་སྡུག་པའི་གཟུགས་ཅན་གང་ནས་འདིར་འོངས། ཚངས་ལྡན་གྱི་རྫིང་གི་རྒྱུན་དུ་གྱུར་ཅིང༌། ཆུ་ན་རྒྱུ་བའི་བྱ་ཐམས་ཅད་གཟུགས་མཛེས་པས་ཟིལ་གྱིས་མནན་<line/>
ཏེ། འཇིག་རྟེན་དགའ་བ་བསྐྱེད་ཅིང་དགའ་མགུར་གནས་སོ། །དེ་ནས་ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་ཐམས་ཅད་ཀྱིས་ཐོས་ནས། ཚངས་ལྡན་གྱི་རྫིང་བུའི་མཐའ་ཡོངས་སུ་བསྐོར་ཏེ། དེ་<line/>
བག་སྐྱོང་ཞིང་གནས་པ་དང༌། གཟུགས་མཛེས་པ་ལ་བལྟ་ཞིང་གནས་སོ། །བློན་པོ་རྣམས་ཀྱིས་རྒྱལ་པོ་ལ་རིག་པར་བྱས་པ། ལྷ། ངང་པའི་སྡེ་དཔོན་ཞིག་ག་ཞིག་ཅིག་ནས་མཆིས་ནས། དེ་ཚངས་<line/>
ལྡན་གྱི་རྫིང་དུ་འཁོར་བརྒྱ་ཕྲག་དུ་མ་དང་བབས་ཏེ་ཆུ་ན་རྒྱུ་བའི་བྱ་ཐམས་ཅད་གཟུགས་མཛེས་པས་ཟིལ་གྱིས་མནན་ནས། འཇིག་རྟེན་དགའ་བ་བསྐྱེད་ཅིང༌། བག་བརྐྱང་སྟེ་གནས་ཤིང་མཆིས་སོ། །<line/>
</page>
<page index="849" id="425B">རྒྱལ་པོས་སྨྲས་པ། ཤེས་ལྡན་དག། གལ་ཏེ་དེ་ལྟར་གྱུར་ན་བྱ་བ་རྣམས་ཁུག་ཅིག །དེ་རྣམས་ཀྱིས་བཀུག་ནས། རྒྱལ་པོས་སྨྲས་པ། ཤེས་ལྡན་དག། ཚངས་ལྡན་གྱི་མཚོ་ན་བྱ་མཆོག་<line/>
ཏུ་གཟུགས་མཛེས་པ། བལྟ་ན་སྡུག་པ། ངང་པའི་སྡེ་དཔོན་ཞིག་ག་ཞིག་ཅིག་ནས་འོངས་སོ། །ཞེས་ཐོས་ཀྱི། ཁྱེད་ཅག་གིས་དེ་གཅིག་པུ་མ་སྣད་པར་རྙིས་བཟུང་ལ་ངའི་དྲུང་དུ་ཁྱེར་ཏེ་ཤོག་ཅིག །<line/>
དེས་དེ་རྙི་མ་ཆག་ཏུ་འཇམ་པོས་རྨ་མ་བྱུང་བར་བཟུང་བ་དང༌། དེས་ཚིགས་སུ་བཅད་དེ་སྨྲས་པ། བདག་ནི་དམ་པོས་རྙིས་བཟུང་བས། མི་ཡི་དབང་སོང་བྱར་མེད་ཀྱི། །ཅི་ནས་ངང་པའི་ཁྱུ་དག་ནི། །མྱུར་<line/>
དུ་མ་དྲོས་འདེང་བར་གྱིས། །ངང་པ་ལྔ་བརྒྱར་གཅིག་གིས་མ་ཚང་བ་ནི། བྲོས་སོ། །དེ་ནས་གཅིག་པུ་རྙིས་བཟུང་བས་མྱ་ངན་གྱིས་ནོན་ཅིང་གནས་པ་དེ། བྱ་བ་རྣམས་ཀྱིས་མཐོང་ནས་ངོ་མཚར་སྐྱེས་<line/>
ཏེ། རྒྱལ་པོས་འཇིགས་ནས་མ་སྣད་པ་དང༌། མ་ཤི་བར་དེ་དག་གི་ངང་པའི་སྡེ་དཔོན་དེ་ཁྱེར་ནས་རྒྱལ་པོའི་དྲུང་དུ་སོང་ངོ༌། པས་རང་ཉིད་སོང་ངོ༌། །གཅིག་ཤོས་དེ་ཡང་གཟུང་བཞིན་དུ་ཆགས་པའི་རྙིས་བཅིངས་པས་རང་<line/>
ཉིད་སོང་ངོ༌། །ངང་པའི་སྡེ་དཔོན་རྒྱལ་པོ་ལ་ཕུལ་བ་དང༌། རྒྱལ་པོས་སྨྲས་པ། ཤེས་ལྡན་དག །གཅིག་ཤོས་འདི། ཅི་སྟེ་ཁྱེར་ཏེ་འོངས། དེ་རྣམས་ཀྱིས་སྨྲས་པ། ལྷ། བདག་ཅག་གིས་ནི།<line/>
འདི་མ་བཟུང་ན། འོན་ཀྱང་རང་ཉིད་མཆིས་ལགས་སོ། །རྒྱལ་པོ་མཆོག་ཏུ་ངོ་མཚར་དུ་གྱུར་ཏེ་དད་པ་ཆེན་པོ་སྐྱེས་སོ། །དེ་ནས་རྒྱལ་པོས་ངང་པའི་དེ་དཔོན་སེང་གེའི་ཁྲི་སྟེང་དུ་བཞག་གོ། །དེ་ནས་ངང་<line/>
</page>
<page index="850" id="426A">༄༅། །པའི་སྡེ་དཔོན་གྱིས་མིའི་སྐད་ཀྱིས་གང་ཐོས་ནས་རྒྱལ་པོ་འཁོར་དང་བཅས་པ་དགེ་བ་བཅུའི་ལས་ཀྱི་ལམ་ལ་བཀོད་པ་དེ་ལྟ་བུའི་ཆོས་བཤད་པ་བྱས་སོ། །རྒྱལ་པོས་བློན་<line/>
པོ་རྣམས་ལ་བསྒོ་བ། ཤེས་ལྡན་དག །དེངས་ལ། ཝཱ་ར་ཎཱ་སིའི་གྲོང་ཁྱེར་དུ་དྲིལ་སྒྲོག་ཏུ་ཆུག་ལ། ངའི་ཡུལ་ན་ཆུ་ན་རྒྱུ་བའི་སྲོག་ཆགས་རྣམས་སུས་ཀྱང་མ་གསོད་ཅིག །དེ་རྣམས་ཀྱིས་<line/>
དྲིལ་སྒྲོག་ཏུ་བཅུག་ནས། སུ་ཡང་ཆུ་ན་རྒྱུ་བའི་སྲོག་ཆགས་མ་གསོད་ཅིག །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་ངང་པའི་སྡེ་དཔོན་<line/>
བཞིན་རྒྱས་གང་ཡིན་པ་དེ་ནི། ང་ཉིད་ཡིན་ཏེ། དེ་ན་ངས་སེམས་ཅན་དེ་སྙེད་ལ་ཕན་པ་བྱས་སོ། །རྒྱལ་པོ་ཆེན་པོ། ངས་སེམས་ཅན་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་སེམས་ཅན་ལ་ཕན་པ་བྱས་པ་དེས་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་<line/>
དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་ལ་ཕན་པ་བྱས་ཏེ་དགེ་བ་ལ་བཙུད་པ་གང་<line/>
ཡིན་པ་དེ། ཉོན་ཅིག །རྒྱལ་པོ་ཆེན་པོ། སྔོན་བྱུང་བ། སྟོན་པ་མིག་མཛེས་ཞེས་བྱ་བ། ཕྱི་རོལ་པའི་མུ་སྟེགས་རྫུ་འཕྲུལ་དང་ལྡན་པ། འདོད་པ་རྣམས་ལས་འདོད་ཆགས་དང་བྲལ་བ་ཞིག་བྱུང་སྟེ།<line/>
</page>
<page index="851" id="426B">སྟོན་པ་མིག་མཛེས་ཀྱི་ཉན་ཐོས་བརྒྱ་ཕྲག་དུ་མ་དང༌། སྟོང་ཕྲག་དུ་མ་དང༌། བརྒྱ་སྟོང་ཕྲག་དུ་མ་བྱུང་ངོ༌། །སྟོན་པ་མིག་མཛེས་ཉན་ཐོས་རྣམས་ལ་ཆོས་སྟོན་པ་ནི། ཤིན་ཏུ་ཟད་པར་འགྱུར་བ་མ་ཡིན། ཤིན་ཏུ་<line/>
དྲི་མ་མེད་པར་འགྱུར་བ་མ་ཡིན། ཤིན་ཏུ་ཚངས་པར་སྤྱོད་པ་ལ་གནས་པར་འགྱུར་བ་མ་ཡིན་ཏེ། ཚངས་པའི་འཇིག་རྟེན་དང་སྐལ་བ་མཉམ་པའི་བར་ཡིན་ནོ། །སྟོན་པ་མིག་མཛེས་ཀྱི་ཉན་ཐོས་ཐམས་ཅད་<line/>
ཀྱི་ཐམས་ཅད་དུ་བསླབ་པ་ཡོངས་སུ་རྫོགས་པ་གང་ཡིན་པ་དེ་དག་ནི། ཚངས་པའི་གནས་པ་བཞི་བསྒོམས་ནས། འདོད་པ་རྣམས་ལ་འདོད་པའི་འདུན་པ་སྤངས་ཏེ། དེ་ལ་ལན་མང་དུ་གནས་ཤིང༌།<line/>
ཚངས་པའི་འཇིག་རྟེན་དང་སྐལ་བ་མཉམ་པར་སྐྱེས་སོ། །ཐམས་ཅད་ཀྱི་ཐམས་ཅད་དུ་མ་ཡིན་པ་གང་དག་ཡིན་པ་དེ་ལས། ཁ་ཅིག་ནི། འཕྲུལ་དགར་རོ། །ཁ་ཅིག་ནི། དགའ་ལྡན་དུ། ཁ་ཅིག་ནི། སུམ་<line/>
ཅུ་རྩ་གསུམ་པ་དང༌། རྒྱལ་ཆེན་བཞིའི་རིས་དང༌། རྒྱལ་རིགས་ཤིང་སཱ་ལ་ཆེན་པོ་ལྟ་བུ་དང༌། བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དང༌། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུ་རྣམས་<line/>
དང་སྐལ་བ་མཉམ་པར་སྐྱེས་སོ། །དེ་ནས་སྟོན་པ་མིག་མཛེས་འདི་སྙམ་དུ་སེམས་ཏེ། གལ་ཏེ་བདག་ཉན་ཐོས་རྣམས་དང་ལྷན་ཅིག་འགྲོ་བ་མཉམ་པ་དང༌། སྐྱེ་བ་མཉམ་པ་དང༌། ཚེ་ཕྱི་མ་མཉམ་པ་ནི། འོས་<line/>
པ་མ་ཡིན་གྱི། མ་ལ་བདག་གིས་གོང་དུ་བསམ་གཏན་གཉིས་པ་བྱམས་པས་བསྒོམ་པར་བྱའོ། །སྙམ་ནས། དེ་བསམ་གཏན་གཉིས་པ་བསྒོམས་པས་འོད་གསལ་གྱི་ལྷ་རྣམས་དང་སྐལ་བ་མཉམ་<line/>
</page>
<page index="852" id="427A">༄༅། །པར་སྐྱེས་པར་གྱུར་ཏོ། །རྒྱལ་པོ་ཆེན་པོ། དེའི་ཚེ་དེའི་དུས་ན། སྟོན་པ་མིག་མཛེས་ཞེས་བྱ་བར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་<line/>
ཉིད་དེའི་ཚེ་དེའི་དུས་ན། སྟོན་པ་མིག་མཛེས་ཞེས་བྱ་བ། ཕྱི་རོལ་པའི་མུ་སྟེགས་རྫུ་འཕྲུལ་དང་ལྡན་པ། འདོད་པ་རྣམས་ལས་འདོད་ཆགས་དང་བྲལ་བ་ང་ཡིན་པར་གྱུར་ཏེ། ང་ཉིད་ཀྱི་ཉན་ཐོས་<line/>
བརྒྱ་ཕྲག་དུ་མ་དང༌། སྟོང་ཕྲག་དུ་མ་དང༌། བརྒྱ་སྟོང་ཕྲག་དུ་མ་བྱུང་བར་གྱུར་པའི་ཉན་ཐོས་རྣམས་ལ་ང་ཉིད་ཀྱིས། ཤིན་ཏུ་ཟད་པར་འགྱུར་བ་མ་ཡིན། ཤིན་ཏུ་དྲི་མ་མེད་པར་འགྱུར་བ་མ་ཡིན།<line/>
ཤིན་ཏུ་ཚངས་པར་སྤྱོད་པ་ལ་གནས་པར་འགྱུར་བ་མ་ཡིན་གྱི། ཚངས་པའི་འཇིག་རྟེན་དང་སྐལ་བ་མཉམ་པའི་བར་གྱི་ཆོས་བཤད་དོ། །རྒྱལ་པོ་ཆེན་པོ། ཇི་སྙམ་དུ་སེམས། ངས་སེམས་ཅན་<line/>
ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་<line/>
རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་ལ་ཕན་པ་བྱས་པ་<line/>
གང་ཡིན་པ་དེ་ནི་ཉོན་ཅིག །རྒྱལ་པོ་ཆེན་པོ། སྔོན་བྱུང་བ། སྟོན་པ་ལྐུགས་འཕྱེ་ཞེས་བྱ་བ། ཕྱི་རོལ་པའི་མུ་སྟེགས་རྫུ་འཕྲུལ་དང་ལྡན་པ། འདོད་པ་རྣམས་ལ་འདོད་ཆགས་དང་བྲལ་བ་ཞིག་བྱུང་<line/>
</page>
<page index="853" id="427B">པར་གྱུར་ཏོ། །དེ་བྲམ་ཟེའི་ཁྱེའུ་ལྔ་བརྒྱ་སློབ་པར་བྱེད་དོ། །དེ་ནས་དུས་གཞན་ཞིག་ན་སྟོན་པ་ལྐུགས་འཕྱེ་འདི་སྙམ་དུ་སེམས་ཏེ། ཅིའི་ཕྱིར་བྲམ་ཟེའི་ཁྱེའུ་འདི་རྣམས་ཀྱིས་མངོན་པར་ཤེས་པ་ལྔ་<line/>
མངོན་སུམ་དུ་མ་བྱས་སྙམ་མོ། །དེ་ཡང་འདི་སྙམ་དུ་སེམས་ཏེ། འདི་རྣམས་གཡང་གཞི་དང༌། ཤིང་ཤུན་དང་དབྱུག་གུ་དང༌། རིལ་བ་སྤྱི་ལུགས་དང༌། བླུགས་གཟར་གྱི་སྣོད་ལྷག་པར་འཆང་ཞིང༌།<line/>
ཚོད་རྔད་དང༌། ཨུཏྤལའི་རྩ་བ་སྦྱོར་བ་ལ་བརྩོན་པར་གནས་པ་ལས་གྱུར་ཏོ། །སྙམ་མོ། །དེ་ནས་སྟོན་པ་ལྐུགས་འཕྱེས་འདི་སྙམ་དུ་སེམས་ཏེ། གལ་ཏེ་བྲམ་ཟེའི་ཁྱེའུ་རྣམས་ལ་ནན་ཏུར་ཞིག་<line/>
མ་བྱས་ན་དབྲལ་བར་དཀའོ། །སྙམ་མོ། །བྱང་ཆུབ་སེམས་དཔའ་རྣམས་ཀྱི་གདུལ་བ་ལ་མཁས་པ་ནི། བླ་ན་མེད་པ་ཡིན་པས། དེ་ནས་སྟོན་པ་ལྐུགས་འཕྱེས། བྲམ་ཟེའི་ཁྱེའུ་རྣམས་ལ་སྨྲས་<line/>
པ། བྲམ་ཟེའི་ཁྱེའུ་དག་ཟླ་བ་གསུམ་པོ་འདི་དག་ལ། ཁོ་བོ་ནང་དུ་ཡང་དག་འཇོག་འདོད་ཀྱིས། ཁོ་བོ་ལ་འབྲས་བུ་དང༌། རྩ་བ་སྟོབ་པའི་བྲམ་ཟེའི་ཁྱེའུ་གཅིག་དང༌། གསོ་སྦྱོང་བཅོ་ལྔ་པ་དེ་<line/>
ཉིད་མ་གཏོགས་པར་བྲམ་ཟེའི་ཁྱེའུ་སུ་ཡང་མ་འོངས་ཤིག །བྲམ་ཟེའི་ཁྱེའུ་དེ་རྣམས་ཀྱིས་ཀྱང་ཁྲིམས་སུ་བཅས་པ། བདག་ཅག་ལས། དབྱར་གྱི་ནང་ལོགས་སུ་རྩ་བ་དང༌། འབྲས་བུ་སྟོབ་<line/>
པའི་བྲམ་ཟེའི་ཁྱེའུ་གཅིག་དང༌། གསོ་སྦྱོང་བཅོ་ལྔ་པ་དེ་ཉིད་མ་གཏོགས་པར་བྲམ་ཟེའི་ཁྱེའུ་སུ་ཡང་མཁན་པོ་བལྟ་ཞིང་འགྲོ་བར་མི་བྱའོ། །བདག་ཅག་ལས། དབྱར་གྱི་ནང་ལོགས་སུ་རྩ་བ་དང༌།<line/>
</page>
<page index="854" id="428A">༄༅། །འབྲས་བུ་སྟོབ་པའི་བྲམ་ཟེའི་ཁྱེའུ་གཅིག་དང༌། གསོ་སྦྱོང་བཅོ་ལྔ་པ་དེ་ཉིད་མ་གཏོགས་པར་གང་ཞིག་མཁན་པོ་བལྟ་ཞིང་སོང་བར་གྱུར་ན། དེ་ནི། བདག་ཅག་གིས་ཉེས་པ་ཅན་<line/>
དུ་བརྩིའོ། །ཞེས་བྱས་ནས། སྟོན་པ་ལྐུགས་འཕྱེ་ཟླ་བ་གསུམ་པོ་དེ་ལ་ནང་དུ་ཡང་དག་འཇོག་ལ་ཞུགས་པ་དང༌། རྩ་བ་དང༌། འབྲས་བུ་སྟོབ་པའི་བྲམ་ཟེའི་ཁྱེའུ་གཅིག་དང༌། གསོ་སྦྱོང་བཅོ་ལྔ་པ་དེ་<line/>
ཉིད་མ་གཏོགས་པར་བྲམ་ཟེའི་ཁྱེའུ་སུ་ཡང་དེའི་དྲུང་དུ་མི་འགྲོའོ། །སྟོན་པ་ལྐུགས་འཕྱེས་རྒྱང་རིང་པོ་ཁོ་ན་ནས་རི་དྭགས་ཤིག་མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་སོ། །རི་དྭགས་འོངས་པ་<line/>
ལེགས་སོ། །ཚུར་རི་དྭགས་ཁྱོད་དང༌། ཁོ་བོ་ནི། མཚུངས་ཏེ། ཁྱོད་ཀྱང་ཟས་ལྟོ་འགྲངས་ཅམ་གྱིས་ཆོག་ཅིང་ཀུན་ཏུ་ཆོག་ལ། ཁོ་བོ་ཡང་ལྟོ་འགྲངས་ཙམ་གྱིས་ཆོག་ཅིང་ཀུན་ཏུ་ཆོག་ན། འདི་<line/>
ན་ཁ་ཅིག་ནི། དེ་ལྟ་མ་ཡིན་ཏེ། ཧ་ཅང་ཚོད་རྔད་དང༌། ཨུཏྤ་ལའི་རྩ་བ་སྦྱོར་བ་ལ་བརྩོན་པར་གནས་སོ། །དེ་ནས་བྲམ་ཟེའི་ཁྱེའུ་དེ་རྣམས་འདི་སྙམ་དུ་སེམས་ཏེ། གདོན་མི་ཟ་བར་མཁན་པོ་ནི། བརྟུལ་<line/>
ཞུགས་རྫོགས་པར་གྱུར་ཏེ། འདི་ལྟར། མཁན་པོ་རི་དྭགས་དང་ལྷན་ཅིག་སྨྲ་བར་བྱེད་དོ། །སྙམ་དུ་སེམས་ནས། སྟོན་པ་ལྐུགས་འཕྱེས་གང་ན་བ་དེར་དོང་སྟེ་ལྷགས་པ་དང༌། སྟོན་པའི་རྐང་པ་<line/>
གཉིས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ །དེ་ནས་སྟོན་པ་ལྐུགས་འཕྱེ་ཅང་མི་སྨྲའོ། །དེ་ནས་བྲམ་ཟེའི་ཁྱེའུ་དེ་རྣམས་འདི་སྙམ་དུ་སེམས་ཏེ། གདོན་མི་ཟ་བར་མཁན་པོ་<line/>
</page>
<page index="855" id="428B">ནི། བརྟུལ་ཞུགས་རྫོགས་པར་གྱུར་ཏེ། འདི་ལྟར། མཁན་པོ་རི་དྭགས་དང་ལྷན་ཅིག་སྨྲ་བར་བྱེད་དོ། །སྙམ་དུ་བསམ་ནས། སྟོན་པ་ལྐུགས་འཕྱེ་ནི། གང་གི་ཕྱིར་རི་དྭགས་དང་ལྷན་ཅིག་སྨྲ་བར་བྱེད་ཀྱི།<line/>
མི་རྣམས་དང་ནི་མ་ཡིན་ནོ། །ཞེས་སྨྲས་ནས་སྟན་ལས་ལངས་ཏེ་དོང་ངོ༌། །དེ་ནས་རི་དྭགས་ཀྱི་བརྟུལ་ཞུགས་ཅན་ཞིག །སྟོན་པ་ལྐུགས་འཕྱེ་གང་ན་བ་དེར་སོང་བ་དང༌། སྟོན་པ་ལྐུགས་འཕྱེས་<line/>
རྒྱང་རིང་པོ་ཁོ་ན་ནས་རི་དྭགས་ཀྱི་བརྟུལ་ཞུགས་ཅན་མཐོང་ངོ༌། །མཐོང་ནས་ཀྱང་འདི་སྐད་ཅེས་སྨྲས་སོ། །རི་དྭགས་ཀྱི་བརྟུལ་ཞུགས་ཅན་ཁྱོད་འོངས་པ་ལེགས་སོ། །ཚུར་ཁྱོད་དང༌། ཁོ་བོ་ནི།<line/>
མཚུངས་ཏེ། ཁྱོད་ཀྱང་གཡང་གཞི་གཅིག་ཐོགས། ཁོ་བོ་ཡང་གཡང་གཞི་གཅིག་ཐོགས། ཁྱོད་ཀྱང་རིལ་བ་དང༌། དབྱུག་གུ་དང༌། བླུགས་གཟར་གྱི་སྣོད་རེ་རེ་ཐོགས། ཁོ་བོ་ཡང་རེ་རེ་ཐོགས།<line/>
ཁྱོད་ཀྱང་བསོད་སྙོམས་ལྟོ་འགྲངས་ཙམ་གྱིས་ཆོག་ཅིང་ཀུན་ཏུ་ཆོག་ལ། ཁོ་བོ་ཡང་བསོད་སྙོམས་ལྟོ་འགྲངས་ཙམ་གྱིས་ཆོག་ཅིང་ཀུན་ཏུ་ཆོག་ན། འདི་ན་ཁ་ཅིག་ནི། དེ་ལྟ་མ་ཡིན་ཏེ། གཡང་<line/>
གཞི་དང༌། ཤིང་ཤུན་དང༌། དབྱུག་གུ་དང༌། རིལ་བ་དང༌། བླུགས་གཟར་གྱི་སྣོད་ལྷག་པ་འཆང་ཞིང༌། ཧ་ཅང་ཚོད་རྔད་དང༌། ཁྲེ་རྒོད་དང༌། ཨུཏྤལའི་རྩ་བ་སྦྱོར་བ་ལ་བརྩོན་པར་གནས་སོ། །དེ་ནས་<line/>
བྲམ་ཟེའི་ཁྱེའུ་དེ་རྣམས་འདི་སྙམ་དུ་སེམས་ཏེ། ཇི་ལྟར། མཁན་པོ་འདོད་ཆེན་ཆེ་བ་ལ་ནི། རྣམ་པར་སྨོད་ལ། འདོད་ཆེན་ཆུང་བ་ལ་ནི། བསྟོད་པས་དོན་གྱིས་ན། མཁན་པོས་བདག་ཅག་ལ་ནན་<line/>
</page>
<page index="856" id="429A">༄༅། །ཏུར་བྱས་ཀྱི། མ་ལ་བདག་ཅག་གིས་གཡང་གཞི་དང༌། ཤིང་ཤུན་དང༌། དབྱུག་གུ་དང༌། རིལ་བ་དང༌། བླུགས་གཟར་གྱི་སྣོད་ལྷག་པ་ཆུ་བོ་རྟག་འབབ་ཀྱི་ནང་དུ་<line/>
བོར་ལ། མཁན་པོ་གང་ན་བ་དེར་འདོང་ངོ༌། །ཞེས་དེ་རྣམས་ཀྱིས་གཡང་གཞི་དང༌། ཤིང་ཤུན་དང༌། དབྱུག་གུ་དང༌། རིལ་བ་དང༌། བླུགས་གཟར་གྱི་སྣོད་ལྷག་པ་རྣམས་ཆུ་བོ་རྟག་འབབ་ཀྱི་<line/>
ནང་དུ་བོར་ནས། རྒྱུད་གཙང་བ་དང༌། སྤྱོད་པ་གཞུང་བཞིན་དུ་བྱས་ནས་སྟོན་པ་ལྐུགས་འཕྱེ་གང་ན་བ་དེར་དོང་སྟེ་ལྷགས་པ་དང༌། སྟོན་པ་ལྐུགས་འཕྱེའི་རྐང་པ་གཉིས་ལ་མགོ་བོས་ཕྱག་འཚལ་<line/>
ཏེ་ཕྱོགས་གཅིག་ཏུ་འདུག་གོ །སྟོན་པ་ལྐུགས་འཕྱེས་བྲམ་ཟེའི་ཁྱེའུ་དེ་རྣམས་ཀྱི་བསམ་པ་དང༌། བག་ལ་ཉལ་དང༌། ཁམས་དང༌། རང་བཞིན་ཤེས་ནས། ཇི་ལྟར་བྲམ་ཟེའི་ཁྱེའུ་ལྔ་བརྒྱ་པོ་དེ་དག་<line/>
གིས་མངོན་པར་ཤེས་པ་ལྔ་མངོན་སུམ་དུ་བྱས་པ་དེ་ལྟ་བུའི་ཆོས་བཤད་པ་བྱས་སོ། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་སྟོན་པ་ལྐུགས་འཕྱེ་གང་ཡིན་པ་དེ་ནི། ང་ཉིད་ཡིན་<line/>
ནོ། །རྒྱལ་པོ་ཆེན་པོ། ངས་སེམས་ཅན་ལ་ཕན་པ་བྱས་པ་གང་ཡིན་པ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་དེ་ནི། བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་<line/>
</page>
<page index="857" id="429B">པའི་ཕྱིར་བྱང་ཆུབ་སེམས་དཔའི་སྤྱོད་པས་སེམས་ཅན་ལ་ཕན་པ་བྱས་པ་གང་ཡིན་པ་དེ། ཉོན་ཅིག །རྒྱལ་པོ་ཆེན་པོ། སྔོན་བྱུང་བའི་མི་རྣམས་ཀྱི་ཚེ་ལོ་བརྒྱད་ཁྲི་ཐུབ་པར་གྱུར་ཏོ། །མི་རྣམས་ཀྱི་ཚེ་ལོ་<line/>
བརྒྱད་ཁྲི་ཐུབ་པ་ན། འཛམ་བུའི་གླིང་འདི་ཉིད་འབྱོར་བར་གྱུར་ཅིང་ཞེས་བྱ་བ་རྒྱས་པར་ཇི་སྐད་ཆོས་ལྡན་གྱི་མདོ་ལས་འབྱུང་བ་ལྟ་བུའོ། །ཇི་ཙམ་ན། མི་ཚེ་ལོ་བརྒྱད་ཁྲི་ཐུབ་པ་རྣམས་ལ་ལུས་ཀྱི་<line/>
གནོད་པ་འདི་ལྟ་བུ་བྱུང་སྟེ། འདི་ལྟ་སྟེ། གྲང་བ་དང༌། ཚ་བ་དང༌། བཀྲེས་པ་དང༌། སྐོམ་པ་དང༌། འདོད་པ་དང༌། ཟ་བ་དང༌། རྒ་བའོ། །མི་རྣམས་ཀྱི་ཚེ་ལོ་བརྒྱད་ཁྲི་ཐུབ་པ་ན། རྒྱལ་པོ་བྱེད་ལྡན་<line/>
ཞེས་བྱ་བ་བྱུང་སྟེ། རྒྱལ་པོ་བྱེད་ལྡན་གྱི་སྐྱེད་མོས་ཚལ་གྱི་གནས་ན་ཤིང་ནྱ་གྲོ་དྷའི་རྒྱལ་པོ་ཤིན་ཏུ་རབ་གནས་ཞེས་བྱ་བ་ཞིག་ཡོད་དོ། །ནྱ་གྲོ་དྷའི་རྒྱལ་པོ་ཤིན་ཏུ་རབ་གནས་ཀྱི་དྲུང་ན་བྲམ་ཟེ་<line/>
ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད་ཅེས་བྱ་བ། བྲམ་ཟེའི་ཁྱེའུ་ལྔ་བརྒྱ་ཙམ་ལ། བྲམ་ཟེ་རྣམས་ཀྱི་གསང་ཚིག་ཀློག་ཏུ་འཇུག་གོ། དེ་ནས་བྲམ་ཟེ་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་<line/>
ཁྱུད་གཅིག་པུ་དབེན་པར་སྡོད་ནས་སེམས་ལ་སེམས་ཀྱི་རྟོག་པ་འདི་ལྟ་བུ་སྐྱེས་ཏེ། མི་རྣམས་ནི། ཚེ་ཐུང་ལ་ཚེ་ཕྱི་མར་འགྲོ་དགོས་ཏེ། སྐྱེས་པ་ལ་མི་འཆི་བ་མེད་པས། དགེ་བ་བྱ་ཞིང་ཚངས་པར་<line/>
སྤྱོད་པ་སྤྱད་དགོས་ན། འོན་ཀྱང་ད་ལྟར་མི་འདི་དག་ནི། འདི་ལྟ་སྟེ། དོན་སྤྱད་པ་དང༌། བསོད་ནམས་སྤྱད་པ་དང༌། དགེ་བ་སྤྱད་པ་ལ་སེམས་ལས་ཆུང་དུ། སེམས་ལས་ཆུང་ངུར་གནས་པར་བྱེད་ཀྱི།<line/>
</page>
<page index="858" id="430A">༄༅། །མ་ལ་བདག་སྐྲ་དང་ཁ་སྤུ་བྲེགས་ལ། གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་བྱའོ། །སྙམ་མོ། །དེ་ནས་བྲམ་ཟེའི་ཤིང་<line/>
སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད་ཀྱིས་བྲམ་ཟེའི་ཁྱེའུ་རྣམས་ལ་སྨྲས་པ། བྲམ་ཟེའི་ཁྱེའུ་དག །ཤེས་པར་གྱིས་ཤིག །འདི་ན་ཁོ་བོ་གཅིག་པུ་ཞེས་བྱ་བ་ནས་རབ་ཏུ་འབྱུང་ངོ༌། །ཞེས་བྱ་བའི་བར་<line/>
རྒྱས་པར་སྦྱར་རོ། །བྲམ་ཟེའི་ཁྱེའུ་དག །བདག་ནི། སྐྲ་དང་ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ན། ཤེས་ལྡན་དག་ཅི་བྱེད། ཀྱེ་མཁན་པོ། བདག་ཅག་གིས་གང་ཅུང་ཟད་ཅི་འཚལ་བ་དེ་<line/>
ཐམས་ཅད་ནི། ཤེས་ལྡན་མཁན་པོ་ལ་བརྟེན་ནས་ལགས་པས། གལ་ཏེ་ཤེས་ལྡན་མཁན་པོ་སྐྲ་དང་ཁ་སྤུ་བྲེགས་ཞེས་བྱ་བ་ནས་རབ་ཏུ་འབྱུང་ན། བདག་ཅག་ཀྱང་ཤེས་ལྡན་མཁན་པོ་རབ་ཏུ་བྱུང་<line/>
བའི་རྗེས་སུ་རབ་ཏུ་འབྱུང་བར་བགྱིའོ། །བྲམ་ཟེའི་ཁྱེའུ་དག །དེའི་དུས་ལ་དབབ་པར་ཤེས་པར་གྱིས་ཤིག །དེ་ནས་བྲམ་ཟེའི་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད་སྐྲ་དང་ཁ་སྤུ་བྲེགས་ནས་<line/>
ཞེས་བྱ་བ་ནས་རབ་ཏུ་བྱུང་ཞེས་བྱ་བའི་བར་དུ་སྟེ། བྲམ་ཟེའི་ཁྱེའུ་ལྔ་བརྒྱ་པོ་དེ་རྣམས་ཀྱང་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ། བྲམ་ཟེ་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད་<line/>
རབ་ཏུ་བྱུང་བའི་རྗེས་སུ་རབ་ཏུ་བྱུང་ངོ༌། །དེ་ནས་བྲམ་ཟེ་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད་ཀྱིས་མྱ་ངན་ལས་འདའ་བར་མི་འགྱུར་བའི་སྒྲིབ་པ་ལ་སྤངས་ནས་ཞེས་བྱ་བ་ནས་རྒྱས་པར་བྱམས་<line/>
</page>
<page index="859" id="430B">པ་དང་ལྡན་པའི་སེམས་ཞེས་བྱ་བ་དང༌། རྒྱས་པར་སྙིང་རྗེ་དང༌། དགའ་བ་དང༌། བཏང་སྙོམས་ཀྱི་བར་དུ་བརྗོད་པར་བྱ་སྟེ། བཏང་སྙོམས་དང་ལྡན་པའི་སེམས་འཁོན་མེད་པ། འགྲན་ཟླ་མེད་པ། གནོད་<line/>
པ་མེད་པ། ཡངས་པ། རྒྱ་ཆེན་པོར་གྱུར་པ། ཚད་མེད་པ། ཤིན་ཏུ་བསྒོམས་པས་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དེ་ནས་བྲམ་ཟེ་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་<line/>
ཁྱུད་ཀྱི་མིང༌། བྲམ་ཟེ་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད། བྲམ་ཟེ་ཤིང་སཱ་ལ་ཆེན་པོ་ལྟ་བུ་རྩིབས་ཀྱི་མུ་ཁྱུད་ཅེས་བྱ་བའི་མིང་གང་ཡིན་པ་ནུབ་པར་གྱུར་ཅིང༌། སྟོན་པ་རྩིབས་ཀྱི་མུ་ཁྱུད་<line/>
ཅེས་བྱ་བར་གྲགས་སོ། །དེ་ནས་སྟོན་པ་རྩིབས་ཀྱི་མུ་ཁྱུད་ཀྱིས་བྲམ་ཟེའི་ཁྱེའུ་རྣམས་ལ་སྨྲས་པ། བྲམ་ཟེའི་ཁྱེའུ་དག །མི་རྣམས་ནི། ཚེ་ཐུང་བ། ཉོན་མོངས་པ། རིང་པོར་མི་ཐོགས་པ་ཡིན་ལ།<line/>
དེ་ཡང་སྡུག་བསྔལ་དང་ལྡན་ནོ། །དཔེར་ན། རྩྭའི་རྩེ་མོ་ལ་ཆགས་པའི་ཟིལ་པ་ནི། ཉི་མ་ཤར་བའི་ཚེ་མྱུར་བར་ལྡང་ཞིང་རིང་པོར་མི་གནས་སོ། །བྲམ་ཟེའི་ཁྱེའུ་དག །དེ་བཞིན་དུ་མི་རྣམས་ཀྱི་ཚེ་<line/>
ཡང་ཟིལ་པ་དང་འདྲ་བ་རིང་པོར་མི་ཐོགས་པར་ཉོན་མོངས་པ་ཡིན་ལ། དེ་ཡང་སྡུག་བསྔལ་དང་ལྡན་ནོ། །དཔེར་ན། ཆུ་ལ་རི་མོ་མཁན་གྱིས་རི་མོ་བྲིས་པ་ནི། མྱུར་དུ་འཇིག་ཅིང་རིང་པོར་མི་གནས་<line/>
སོ། །བྲམ་ཟེའི་ཁྱེའུ་དག། དེ་བཞིན་དུ་མི་རྣམས་ཀྱི་ཚེ་ཡང་ཆུའི་རི་མོ་བཞིན་དུ་རིང་པོར་མི་གནས་པ། ཉོན་མོངས་པ་ཡིན་ལ། དེ་ཡང་སྡུག་བསྔལ་དང་ལྡན་ནོ། །དཔེར་ན། ཆུ་ལ་དབྱུག་པས་ཁྲམ་<line/>
</page>
<page index="860" id="431A">༄༅། །བཏབ་པ་ནི། མྱུར་དུ་འཇིག་ཅིང་རིང་པོར་མི་གནས་སོ། །དེ་བཞིན་དུ་ཚེ་ཡང་དབྱུག་པས་བྲིས་པ་ལྟ་བུ་ཡིན་ནོ། །དཔེར་ན། ཁོར་ཡུག་ཆུར་བོར་བ་ནི། མྱུར་དུ་འབྱིང་ཞིང་རིང་<line/>
པོར་མི་གནས་སོ། །དེ་བཞིན་དུ་ཚེ་ཡང་ཁོར་ཡུག་ལྟ་བུ་ཡིན་ནོ། །དཔེར་ན། རྡོ་རྗེ་ཆུར་བོར་བ་ནི། མྱུར་དུ་འབྱིང་ཞིང་རིང་པོར་མི་གནས་སོ། །དེ་བཞིན་དུ་ཚེ་ཡང་རྡོ་རྗེ་ཆུར་བོར་བ་ལྟ་བུ་ཡིན་ནོ། །དཔེར་<line/>
ན༑ དབྱུག་པ་གནམ་དུ་འཕངས་པ་ནི། མྱུར་དུ་ལྟུང་ཞིང་རིང་པོར་མི་གནས་སོ། །དེ་བཞིན་དུ་ཚེ་ཡང་དབྱུག་པ་གནམ་དུ་འཕངས་པ་ལྟ་བུ་ཡིན་ནོ། །དཔེར་ན། ཐགས་བཅས་པ་ཇི་ཙམ་བཏགས་<line/>
པ་དེ་ཙམ་དུ་བཏག་པར་བྱ་བ་རྟིང་ལ་ཐུག་པར་འགྱུར་རོ། །དེ་བཞིན་དུ་སྲོག་ཀྱང་བཏག་པར་བྱ་བ་རྟིང་ལ་ཐུག་པ་ལྟ་བུ་ཡིན་ནོ། །དཔེར་ན། གསད་པར་ཁྲིད་པའི་ཕྱུགས་ནི། གོམ་པ་རེ་རེ་བོར་ཞིང་<line/>
གསད་པ་ལ་ཉེ་བ་ཡིན་ནོ། །དེ་བཞིན་དུ་ཚེ་ཡང་གསད་པའི་ཕྱུགས་ལྟ་བུ་ཡིན་ནོ། །དཔེར་ན། གསད་པར་ཁྲིད་པའི་མི་ནི། གོམ་རེ་རེ་བོར་ཞིང་གསད་པ་ལ་ཉེ་བ་ཡིན་ནོ། །དེ་བཞིན་དུ་ཚེ་ཡང་<line/>
གསད་པའི་མི་ལྟ་བུ་ཡིན་ནོ། །དཔེར་ན། ཤའི་ཁམ་ཚད་ཅིག་ཟངས་ཆུ་མང་པོའི་ནང་དུ་བཅུག་སྟེ། འོག་ནས་མེ་སྦར་ན། མྱུར་དུ་གོར་བར་འགྱུར་ཞིང་རིང་པོར་མི་གནས་སོ། །དེ་བཞིན་ཚེ་<line/>
ཡང་ཤའི་ཁམ་ཚད་ལྟ་བུ་ཡིན་ནོ།། །།འདུལ་བ་གཞི། བམ་པོ་ལྔ་བཅུ་པ། དཔེར་ན། རི་ལས་འབབ་པའི་ཆུ་བོ་གཏིང་ཟབ་པ། ཤུགས་དྲག་པ། ཐག་རིང་པོར་འབབ་<line/>
</page>
<page index="861" id="431B">པ༑ ཤིང་རྩི་འདེད་པར་བྱེད་པ་ནི། ཉིན་ཞག་དེ་དག་འདས་ཤིང༌། སྐད་ཅིག་དང༌། ཐང་གཅིག་དང༌། ཡུད་ཙམ་དེ་དག་འདས་ན། ཆུའི་གནས་པ་དང༌། འཇིག་པ་མི་མངོན་ནོ། །དེ་བཞིན་དུ་མི་རྣམས་ཀྱི་ཚེ་<line/>
ཡང་ཆུ་བོའི་རྒྱུན་ལྟ་བུ་སྟེ། རིང་པོར་མི་ཐོགས་པར་ཉོན་མོངས་པ་ཡིན་ལ། དེ་ཡང་སྡུག་བསྔལ་དང་ལྡན་ནོ། །བྲམ་ཟེའི་ཁྱེའུ་དག། བདག་ནི་བྱམས་པ་དང་ལྡན་པ་ཞེས་བྱ་བ་ནས། རྒྱས་པར་སྙིང་རྗེ་དང༌།<line/>
དགའ་བ་དང༌། བཏང་སྙོམས་དང་ལྡན་པའི་སེམས་ཞེས་བྱ་བ་ནས་གནས་སོ། །ཞེས་བྱ་བའི་བར་དུའོ། །བྲམ་ཟེའི་ཁྱེའུ་དག། ཚུར་ཁྱེད་ཀྱིས་ཀྱང་བྱམས་པ་དང་ལྡན་པའི་སེམས་དང༌། སྙིང་རྗེ་དང༌། དགའ་<line/>
བ་དང༌། བཏང་སྙོམས་དང་ལྡན་པའི་སེམས་ཀྱི་བར་གྱིས་གནས་པར་གྱིས་ཤིག །རྒྱལ་པོ་ཆེན་པོ། སྟོན་པ་རྩིབས་ཀྱི་མུ་ཁྱུད་དེ། དེ་ཙམ་དུ་ཚེ་རིང༌། དེ་ཙམ་དུ་རིང་དུ་གནས། དེ་ཙམ་གྱིས་ཚེའི་<line/>
མཐར་ཐུག་པ་ཡང་རེ་ཞིག །དགེ་སློང་དག་ལ་མི་རྣམས་ནི། ཚེ་ཐུང་བ། རིང་པོར་མི་ཐོགས་པ། ཉོན་མོངས་པ་ཡིན་ལ། དེ་ཡང་སྡུག་བསྔལ་དང་ལྡན་ནོ། །ཞེས་བྱ་བ་དེ་ལྟ་བུའི་ཆོས་སྟོན་ནོ། །རྒྱལ་པོ་<line/>
ཆེན་པོ། དེ་ཇི་སྙམ་དུ་སེམས། དེའི་ཚེ་དེའི་དུས་ན་སྟོན་པ་རྩིབས་ཀྱི་མུ་ཁྱུད་ཅེས་བྱ་བར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། སྟོན་<line/>
པ་རྩིབས་ཀྱི་མུ་ཁྱུད་ཅེས་བྱ་བར་གྱུར་ཏོ། །རྒྱལ་པོ་ཆེན་པོ། ངས་སེམས་ཅན་རྣམས་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་<line/>
</page>
<page index="862" id="432A">༄༅། །བལྟ་སྟེ། འོན་ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །སྟོན་པ་མིག་མཛེས་ཇི་ལྟ་བར། བྲམ་<line/>
ཟེའི་ཁྱེའུ་འཇོམས་བྱེད་དང༌། གླང་པོ་སྐྱོང་ཡང་དེ་དང་འདྲའོ། །རྒྱལ་པོ་ཆེན་པོ། གཞན་ཡང༌། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བ་ན། ང་བྱང་ཆུབ་སེམས་<line/>
དཔའི་སྤྱོད་པ་ལ་ཤེས་རབ་ཆེན་པོ་དང༌། སྤོབས་པ་ཆེན་པོར་གྱུར་ནས་སེམས་ཅན་ལ་ཕན་པ་བྱས་པ་གང་ཡིན་པ་དེ་ཉོན་ཅིག། རྒྱལ་པོ་ཆེན་པོ། སྔོན་བྱུང་བ། རྒྱལ་པོ་ཕྱོགས་བདག་ཅེས་བྱ་བ་<line/>
ཞིག་བྱུང་སྟེ། རྒྱལ་པོ་ཕྱོགས་བདག་གི་པུ་གཞོན་ནུ་རྡུལ་ཕྲན་ཞེས་བྱ་བ་ཞིག་བྱུང་ངོ༌། །རྒྱལ་པོ་ཕྱོགས་བདག་ལ་བྲམ་ཟེ་ཤིང་སཱ་ལ་ཆེན་པོ་ལྟ་བུ་གནག་ལྷས་སྐྱེས་ཞེས་བྱ་བ་ཞིག་ཡོད་དེ། བྲམ་<line/>
ཟེ་ཤིང་སཱ་ལ་ཆེན་པོ་ལྟ་བུ་གནག་ལྷས་སྐྱེས་ཀྱི་བུ་བྲམ་ཟེའི་ཁྱེའུ་མེ་གསོ་ཞེས་བྱ་བ་མཁས་པ། གསལ་བ། ཡིད་གཞུངས་པ། གཞུང་དང་མཐུན་པར་སྤྱོད་པའི་ཤེས་རབ་དང་ལྡན་པ་ཞིག་ཡོད་<line/>
དེ། འདི་ལྟར། དེ་ནི། ཕ་བྲམ་ཟེ་གནག་ལྷས་སྐྱེས་ཞིང་ལས་ཀྱི་མཐའ་གང་ཡིན་པ་དེ་རྣམས་བྲམ་ཟེའི་ཁྱེའུ་མེ་གསོལ་འདྲི་ཞིང་བྱེད་དོ། །དོན་བྱ་བའི་དོན་ངེས་པར་བརྟག་པ་གང་ཡིན་པ་དེ་རྣམས་<line/>
ཀྱང་བྲམ་ཟེའི་ཁྱེའུ་མེ་གསོ་ལ་དྲིས་ནས་བྱེད་ཀྱི། མ་དྲིས་པར་ནི་མ་ཡིན་ནོ། །གཞོན་ནུ་རྡུལ་ཕྲན་དང༌། རྒྱལ་པོའི་འཁོར་རྒྱལ་རིགས་དྲུག་གི་གྲོངས་པོ་དང༌། སྙིང་དུ་སྡུག་པ་དང༌། ནེའུ་ཟླ་ཡང་ཡིན་<line/>
</page>
<page index="863" id="432B">ནོ༑ ༑གང་གི་ཚེ་རྒྱལ་པོ་ཕྱོགས་བདག་རྩེ་འདོད་པའམ། དགའ་བར་འདོད་པའམ། དགའ་མགུར་སྤྱོད་འདོད་པར་གྱུར་པ་དེའི་ཚེ། དེས་དགོས་པ་ཐམས་ཅད་དང༌། ལས་སུ་བྱ་བ་ཐམས་ཅད་བྲམ་ཟེ་གནག་<line/>
ལྷས་སྐྱེས་ལ་སླར་གཏད་ནས། སྟེང་གི་ཁང་བཟང་གི་གཞི་ལ་སྐྱེས་པ་མེད་པར་སོང་སྟེ། རོལ་མོ་རྣམས་ཀྱིས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་ནས་དུས་གཞན་ཞིག་ན་བྲམ་ཟེ་<line/>
གནག་ལྷས་སྐྱེས་ཤིའོ། །དེ་ཤི་བ་ན་རྒྱལ་པོ་ཕྱོགས་བདག་ཤིན་ཏུ་སྡུག་བསྔལ་ཞིང༌། ཡིད་མི་བདེ་བར་གྱུར་ཏོ། །སྡུག་བསྔལ་ཞིང་ཡིད་མི་བདེ་བའི་ཚོར་བ་ཉམས་སུ་མྱོང་ནས། ཀྱི་ཧུད་བྲམ་ཟེ་གནག་<line/>
ལྷས་སྐྱེས་ཤི་བས། བདག་ཆེ་ཐང་དུ་དམས་པར་གྱུར་ཏོ། །ཀྱི་ཧུད་བྲམ་ཟེ་གནག་ལྷས་སྐྱེས་ཤི་བས་བདག་ཉིད་ཤིན་ཏུ་ཆེ་ཐང་དུ་དམས་པར་གྱུར་ཏོ་ཞེས་ཟེར་རོ། །དེ་ནས་གཞོན་ནུ་རྡུལ་ཕྲན་རྒྱལ་པོ་<line/>
ཕྱོགས་བདག་གང་ན་དེར་སོང་སྟེ་ཕྱིན་པ་དང༌། རྒྱལ་པོ་ཕྱོགས་བདག་ལ་འདི་སྐད་ཅེས་སྨྲས་སོ། །ལྷ། ཅིའི་སླད་དུ་བྲམ་ཟེ་གནག་ལྷས་སྐྱེས་གུམ་པས་ཤིན་ཏུ་སྡུག་བསྔལ་ཞིང་ཐུགས་ལ་གཅགས་<line/>
པར་གྱུར་ཏེ། སྡུག་བསྔལ་ཞིང་ཐུགས་ལ་གཅགས་པའི་ཚོར་བ་ཉམས་སུ་མྱོང་བར་མཛད། གཞོན་ནུ། ཁོ་བོ་གང་གི་ཚེ་རྩེ་འདོད་པའམ། དགའ་བར་འདོད་པའམ་དགའ་མགུར་སྤྱོད་པར་འདོད་པ་གྱུར་<line/>
པ་དེའི་ཚེ། ཁོ་བོའི་དགོས་པ་ཐམས་ཅད་དང༌། ལས་སུ་བྱ་བ་ཐམས་ཅད་བྲམ་ཟེ་གནག་ལྷས་སྐྱེས་ལ་སླར་གཏད་ནས། སྟེང་གི་ཁང་བཟང་གི་གཞི་ན་སྐྱེས་པ་མེད་པར་སོང་ནས་རོལ་མོ་རྣམས་ཀྱིས་རྩེ་<line/>
</page>
<page index="864" id="433A">༄༅། །བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །ད་ནི། ཁོ་བོ་འདི་སྙམ་དུ་སེམས་ཏེ། ཀྱི་ཧུད་བྲམ་ཟེ་གནག་ལྷས་སྐྱེས་ཤི་བས་བདག་ཆེ་ཐང་དུ་དམས་པར་<line/>
གྱུར་ཏོ། །ཀྱི་ཧུད་བྲམ་ཟེ་གནག་ལྷས་སྐྱེས་ཤི་བས་བདག་ཤིན་ཏུ་ཆེ་ཐང་དུ་དམས་པར་གྱུར་ཏོ། །སྙམ་མོ། །ལྷ། བྲམ་ཟེ་གནག་ལྷས་སྐྱེས་གུམ་པས་ཤིན་ཏུ་སྡུག་བསྔལ་ཞིང་ཐུགས་མི་དགྱེས་པར་<line/>
གྱུར་ཏེ་སྡུག་བསྔལ་ཞིང་ཐུགས་མི་དགྱེས་པའི་ཚོར་བ་ཉམས་སུ་མྱོང་བར་མ་མཛད་ཅིག །དེ་ཅིའི་སླད་དུ་ཞེ་ན། ལྷ། བྲམ་ཟེ་གནག་ལྷས་ཀྱི་བུ་བྲམ་ཟེའི་ཁྱེའུ་མེ་གསོ་ཞེས་བགྱི་བ་མཁས་པ། གསལ་<line/>
བ༑ ཡིད་གཞུངས་པ། གཞུང་དང་མཐུན་པར་སྤྱོད་པའི་ཤེས་རབ་དང་ལྡན་པ་ཞིག་མཆིས་ཏེ། འདི་ལྟར། དེའི་ཕ་བྲམ་ཟེ་གནག་ལྷས་སྐྱེས་ཀྱི་ལས་ཀྱི་མཐའ་བགྱིས་པ་གང་ལགས་པ་དེ་དག་ཀྱང་<line/>
བྲམ་ཟེའི་ཁྱེའུ་མེ་གསོ་ལ་དྲིས་ནས་བགྱིད་ཀྱི། མ་དྲིས་པར་ནི། མ་ལགས་སོ། །དོན་དུ་བགྱི་བའི་དོན་ངེས་པར་བརྟག་པ་གང་ལགས་པ་དེ་དག་ཀྱང༌། བྲམ་ཟེའི་ཁྱེའུ་མེ་གསོ་ལ་དྲིས་ནས་བགྱིད་ཀྱི།<line/>
མ་དྲིས་པར་ནི། མ་ལགས་སོ། །ལྷ། དེ་ལྟ་ལགས་པས། ཕ་གནག་ལྷས་སྐྱེས་ཀྱི་ལས་ཐབས་སུ་དབང་བསྐུར་དུ་གསོལ། དེ་ནས་རྒྱལ་པོ་ཕྱོགས་བདག་གིས། བྲམ་ཟེའི་ཁྱེའུ་མེ་གསོ་ཕོ་ཉས་<line/>
བཀུག་ནས་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ། ཁྱོད་ངས་དེད་ཕྱིན་ཆད་ནས་ཕ་གནག་ལྷས་སྐྱེས་ཀྱི་ལས་ཐབས་སུ་བཅུག་གོ །བཀའ་བཞིན་འཚལ་ཞེས་བྲམ་ཟེའི་ཁྱེའུ་མེ་གསོས་མཉན་ཏོ།།<line/>
</page>
<page index="865" id="433B">དེ་ནས་བྲམ་ཁྱེའུ་ཁྱེའུ་མེ་གསོ་དེ། ཕ་བྲམ་ཟེ་གནག་ལྷས་སྐྱེས་བྱེད་བྱེད་པའི་ཞིང་ལས་ཀྱི་མཐའ་གང་ཡིན་པ་དེ་རྣམས་ཀྱང་བྱེད་དོ། །དེའི་ཕ་བྲམ་ཟེ་གནག་ལྷས་སྐྱེས་དོན་དུ་བྱ་བའི་དོན་ངེས་པ་ཅན་རྟོག་<line/>
རྟོག་པ་གང་ཡིན་པ་དེ་དག་ཀྱང་དེ་ངེས་པར་རྟོག་གོ །དེ་ནས་བྲམ་ཟེའི་ཁྱེའུ་མེ་གསོའི་མིང༌། བྲམ་ཟེའི་ཁྱེའུ་མེ་གསོ་ཞེས་བྱ་བ་གང་ཡིན་པ་དེ་ནུབ་པར་གྱུར་ཅིང༌། བྲམ་ཟེ་གནག་ལྷས་སྐྱེས། བྲམ་ཟེ་<line/>
གནག་ལྷས་སྐྱེས་ཞེས་བྱ་བར་གྲགས་སོ། །དེ་ནས་བྲམ་ཟེ་གནག་ལྷས་སྐྱེས་ཀྱིས། རྒྱལ་པོའི་འཁོར་རྒྱལ་རིགས་དྲུག་ཕོ་ཉས་བཀུག་ནས་འདི་སྐད་ཅེས་སྨྲས་སོ། །ཤེས་ལྡན་དག །ཚུར་ཁྱེད་གཞོན་<line/>
ནུ་རྡུལ་ཕྲན་གང་ན་བ་དེར་དོང་ལ་ཕྱིན་པ་དང༌། གཞོན་ནུ་རྡུལ་ཕྲན་ལ་རྒྱལ་བ་དང་ཚེ་སྤེལ་བ་དག་བྱོས་ལ། གཞོན་ནུ་རྡུལ་ཕྲན་ལ་འདི་སྐད་ཅེས། ཇི་ལྟར་རྡུལ་ཕྲན་ཁྱོད་བདེ་ན། དེ་བཞིན་དུ་བདག་<line/>
ཅག་ཀྱང་བདེ་ཞིང༌། ཇི་ལྟར་རྡུལ་ཕྲན་ཁྱོད་སྡུག་བསྔལ་ན། དེ་བཞིན་དུ་བདག་ཅག་ཀྱང་སྡུག་བསྔལ་བར་འགྱུར་ལ། རྒྱལ་པོའི་འཁོར་རྒྱལ་རིགས་དྲུག་པོ་ནི། རྡུལ་ཕྲན་ཁྱོད་ཀྱི་གྲོགས་པོ་དང༌། སྙིང་<line/>
དུ་སྡུག་པ་དང༌། ནེའུ་ཟླ་ཡིན་གྱི། རྡུལ་ཕྲན་ཁྱོད། གལ་ཏེ་ཡབ་འདས་ནས་ཡབ་ཀྱི་རྒྱལ་སྲིད་ཀྱི་དབང་ཕྱུག་ལ་བཞག་ན། ཅི་ནས་ཀྱང་བདག་ཅག་ལ་ལོངས་སྤྱོད་དག་ལས། ལོངས་སྤྱོད་ཀྱི་བགོ་<line/>
བཤའ་མཛོད་ཅིག་ཅེས་གྱིས་ཤིག། མཁན་པོ་།བཀའ་བཞིན་འཚལ་ཞེས་རྒྱལ་པོའི་འཁོར་རྒྱལ་རིགས་དྲུག་གིས། བྲམ་ཟེ་གནག་ལྷས་སྐྱེས་ལས་མཉན་ནས་གཞོན་ནུ་རྡུལ་ཕྲན་གང་ན་བ་དེར་དོང་<line/>
</page>
<page index="866" id="434A">༄༅། །སྟེ་ཕྱིན་པ་དང༌། གཞོན་ནུ་རྡུལ་ཕྲན་ལ་རྒྱལ་བ་དང༌། ཚེ་སྤེལ་བ་དག་བྱས་ནས། གཞོན་ནུ་རྡུལ་ཕྲན་ལ་འདི་སྐད་ཅེས་སྨྲས་སོ། །ཇི་ལྟར་རྡུལ་ཕྲན་ཁྱོད་བདེ་ན། དེ་བཞིན་དུ་བདག་<line/>
ཅག་བདེ་ཞིང༌། ཇི་ལྟར་རྡུལ་ཕྲན་ཁྱོད་སྡུག་བསྔལ་ན། དེ་བཞིན་དུ་བདག་ཅག་སྡུག་བསྔལ་བར་འགྱུར་ལ། རྒྱལ་པོའི་འཁོར་རྒྱལ་རིགས་དྲུག་ནི། རྡུལ་ཕྲན་ཁྱོད་ཀྱི་གྲོགས་པོ་དང༌། སྙིང་དུ་སྡུག་པ་<line/>
དང༌། ནེའུ་ཟླ་ལགས་ཀྱི། རྡུལ་ཕྲན་ཁྱོད། གལ་ཏེ་ཡབ་འདས་ནས། རྒྱལ་སྲིད་ཀྱི་དབང་ཕྱུག་ལ་བཞག་ན། ཅི་ནས་ཀྱང་བདག་ཅག་ལ་ལོངས་སྤྱོད་དག་ལས། ལོངས་སྤྱོད་ཀྱི་བགོ་བཤའ་མཛོད་<line/>
ཅིག །དེ་བཞིན་དུ་བྱའོ། །ཞེས་གཞོན་ནུ་རྡུལ་ཕྲན་གྱིས་མཉན་ཏོ། །དེ་ནས་དུས་གཞན་ཞིག་ན་རྒྱལ་པོ་ཕྱོགས་བདག་དུས་ལས་འདས་ཏེ་ཤི་བར་གྱུར་ན། བློན་པོའི་ཚོགས་རྣམས་དང༌། སྣ་ཆེན་<line/>
པོ་ལ་གཏོགས་པ་དང༌། རྒྱལ་ཁྲིམས་འདོད་པ་རྣམས་དང༌། གསང་ཚིག་ལྷན་ཅིག་འདོན་པ་རྣམས་ཀྱིས། གཞོན་ནུ་རྡུལ་ཕྲན་ཕའི་རྒྱལ་སྲིད་ཀྱི་དབང་ཕྱུག་ལ་བཞག་ཅིང༌། དེ་རྒྱལ་སྲིད་ལ་དབང་བསྐུར་<line/>
བའི་ཕྱིར་དབང་བསྐུར་རོ། །དེ་ནས་གཞོན་ནུ་རྡུལ་ཕྲན་གྱི་མིང༌། གཞོན་ནུ་རྡུལ་ཕྲན་ཅེས་བྱ་བ་གང་ཡིན་པ་དེ་ནུབ་ཅིང༌། རྒྱལ་པོ་རྡུལ་ཕྲན་ཞེས་བྱ་བར་གྲགས་སོ། །དེ་ནས་རྒྱལ་པོ་རྡུལ་ཕྲན་གྱིས།<line/>
བྲམ་ཟེ་གནག་ལྷས་སྐྱེས་ཕོ་ཉས་བཀུག་ནས་འདི་སྐད་ཅེས་སྨྲས་སོ། །མཁན་པོས་ངའི་ཡབ་ལ་ཇི་ལྟར་རྗེས་སུ་སྟོན་པ་དེ་ལྟར་ང་ལའང་ད་ཕྱིན་ཆད་རྗེས་སུ་སྟོན་པར་བྱ་བར་སོམས་ཤིག །བཀའ་<line/>
</page>
<page index="867" id="434B">བཞིན་འཚལ་ཞེས་བྲམ་ཟེ་གནག་ལྷས་སྐྱེས་ཀྱིས་མཉན་ཏོ། །དེ་ནས་བྲམ་ཟེ་གནག་ལྷས་སྐྱེས་ཀྱིས། རྒྱལ་པོའི་འཁོར་རྒྱལ་རིགས་དྲུག་ཕོ་ཉས་བཀུག་སྟེ་འདི་སྐད་ཅེས་སྨྲས་སོ། །ཤེས་ལྡན་དག །ཁྱེད་ཅག་<line/>
རྒྱལ་པོ་རྡུལ་ཕྲན་གང་ན་བ་དེར་དོང་ལ་ཕྱིན་པ་དང༌། རྒྱལ་པོ་རྡུལ་ཕྲན་ལ་རྒྱལ་བ་དང༌། ཚེ་སྤེལ་བ་དག་བྱོས་ལ་འདི་སྐད་ཅེས། ལྷ། ལྷ་གཞོན་ནུར་གྱུར་པ་ན་བདག་ཅག་སྤྱན་སྔར་མཆིས་ནས་འདི་སྐད་<line/>
ཅེས། ཇི་ལྟར་རྡུལ་ཕྲན་ཁྱོད་བདེ་ན། དེ་བཞིན་དུ་བདག་ཅག་བདེ་ཞིང༌། ཇི་ལྟར་རྡུལ་ཕྲན་ཁྱོད་སྡུག་བསྔལ་ན། དེ་བཞིན་དུ་བདག་ཅག་སྡུག་བསྔལ་བར་འགྱུར་ལ། རྒྱལ་པོའི་འཁོར་རྒྱལ་རིགས་དྲུག་པོ་<line/>
ནི༑ རྡུལ་ཕྲན་ཁྱོད་ཀྱི་གྲོགས་པོ་དང༌། སྙིང་དུ་སྡུག་པ་དང༌། ནེའུ་ཟླ་ལགས་ཀྱི། རྡུལ་ཕྲན་ཁྱོད། གལ་ཏེ་ཡབ་འདས་ཏེ་ཡབ་ཀྱི་རྒྱལ་སྲིད་ཀྱི་དབང་ཕྱུག་ལ་བཞག་ན། ཅི་ནས་ཀྱང་བདག་ཅག་ལ་ལོངས་<line/>
སྤྱོད་དག་ལས། ལོངས་སྤྱོད་ཀྱི་བགོ་བཤའ་མཛོད་ཅིག་ཅེས་གསོལ་པ་དགོངས་སམ་ཞེས་སྨྲོས་ཤིག། གལ་ཏེ་འདི་སྐད་ཅེས། ངས་དྲན་ནོ། །ཟེར་ན། ལྷ། ད་ནི། དེའི་དུས་ལ་བབ་པ་ལགས་སོ། །<line/>
ཞེས་སྨྲོས་ཤིག །འོན་ཏེ་དེས་འདི་སྐད་ཅེས་ཆེན་པོ་ནང་ཡངས་ལ་ཕྱི་ཤིང་རྟའི་དབྱིབས་ལྟར་འདུག་པ་འདི་ཆ་བདུན་དུ་འགེད་པ་སུ་ཞིག་ཡོད་ཅེས་ཟེར་ན། ལྷ། གནག་ལྷས་སྐྱེས་མ་ལགས་པ་གཞན་<line/>
སུ་ཡང་མ་མཆིས་སོ། །ཞེས་སྨྲོས་ཤིག། མཁན་པོ། བཀའ་བཞིན་འཚལ་ཞེས་རྒྱལ་པོའི་འཁོར་རྒྱལ་རིགས་དྲུག་གིས། བྲམ་ཟེ་གནག་ལྷས་སྐྱེས་ལས་མཉན་ནས། རྒྱལ་པོ་རྡུལ་ཕྲན་གང་ན་བ་དེ་ན་<line/>
</page>
<page index="868" id="435A">༄༅། །དོང་སྟེ་ཕྱིན་པ་དང༌། རྒྱལ་པོ་རྡུལ་ཕྲན་ལ་རྒྱལ་བ་དང༌། ཚེ་སྤེལ་བ་དག་བྱས་ནས། རྒྱལ་པོ་རྡུལ་ཕྲན་ལ་འདི་སྐད་ཅེས་སྨྲས་སོ། །ལྷ། ལྷ་སྔོན་གཞོན་ནུར་གྱུར་པ་ན། བདག་<line/>
ཅག་སྤྱན་སྔར་མཆིས་ནས་འདི་སྐད་ཅེས། ཇི་ལྟར་རྡུལ་ཕྲན་ཁྱོད་བདེ་ན། །དེ་བཞིན་དུ་བདག་ཅག་བདེ་ཞིང༌། ཇི་ལྟར་རྡུལ་ཕྲན་ཁྱོད་སྡུག་བསྔལ་ན། དེ་བཞིན་དུ་བདག་ཅག་སྡུག་བསྔལ་བར་འགྱུར་<line/>
ལ༑ བདག་ཅག་རྒྱལ་པོའི་འཁོར་རྒྱལ་རིགས་དྲུག་པོ་ནི། རྡུལ་ཕྲན་ཁྱོད་ཀྱི་གྲོགས་པོ་དང༌། སྙིང་དུ་སྡུག་པ་དང༌། ནེའུ་ཟླ་ལགས་ཀྱི། རྡུལ་ཕྲན་ཁྱོད། གལ་ཏེ་ཡབ་འདས་ཏེ་ཡབ་ཀྱི་རྒྱལ་སྲིད་ཀྱི་<line/>
དབང་ཕྱུག་ལ་བཞག་ན། ཅི་ནས་ཀྱང་བདག་ཅག་ལ་ལོངས་སྤྱོད་དག་ལས། ལོངས་སྤྱོད་ཀྱི་བགོ་བཤའ་མཛོད་ཅིག་ཅེས་གསོལ་པ་དགོངས་ལགས་སམ། ཤེས་ལྡན་དག། ངས་དྲན་ནོ། །ལྷ།<line/>
ད་ནི། དེའི་དུས་ལ་བབ་ལགས་སོ། །འོ་ན་ས་ཆེན་པོ་ནང་ཡངས་ལ་ཕྱི་ཤིང་རྟའི་དབྱིབས་ལྟར་འདུག་པ་འདི་ཆ་བདུན་དུ་འགེད་པ་སུ་ཞིག་ཡོད། ལྷ། གནག་ལྷས་སྐྱེས་མ་ལགས་པ་གཞན་མ་མཆིས་<line/>
སོ༑ ༑དེ་ནས་རྒྱལ་པོ་རྡུལ་ཕྲན་གྱིས། བྲམ་ཟེ་གནག་ལྷས་སྐྱེས་ཕོ་ཉས་བཀུག་ནས་འདི་སྐད་ཅེས་སྨྲས་སོ། །མཁན་པོ། ཁྱོད་ཀྱིས་ས་ཆེན་པོ་འདི་ནང་ཡངས་ལ་ཕྱི་ཤིང་རྟའི་དབྱིབས་ལྟར་འདུག་<line/>
པ་འདི་ཆ་བདུན་དུ་འགེད་ནུས་སམ། ལྷ། ལེགས་པར་རྔོ་ཐོགས་སོ། །དེ་ནས་བྲམ་ཟེ་གནག་ལྷས་སྐྱེས་ཀྱིས་རྒྱལ་པོ་རྡུལ་ཕྲན་ལས་མཉན་ནས་དཀྱིལ་དང་དཀྱིལ་ན་ཡུལ་ཁོར་བུ་ཆུང་དང༌། ཁོར་བུ་<line/>
</page>
<page index="869" id="435B">ཆུང་ཡོད་པ་གང་དག་ཡིན་པ་དེ་དག་རྒྱལ་པོ་རྡུལ་ཕྲན་གྱི་རིས་སུ་བཅད་པ་དང༌། དེས་རྒྱལ་པོ་རྡུལ་ཕྲན་ཡིད་རངས་པར་གྱུར་ཏེ། བྲམ་ཟེ་གནག་ལྷས་སྐྱེས་ཀྱིས། ཁོ་བོའི་རིགས་ཇི་ལྟ་བུ་ཞིག་ཏུ་བཅད་ན། དེ་<line/>
ལྟར་དཔེར་ན། མཁས་པ། གསལ་བ། བྱེ་བྲག་ཤེས་པས་བྱས་པ་ལྟ་བུར་གྱུར་ཏོ། །ཞེས་ཡིད་རངས་པ་ཡང་གོ་བར་བྱས་སོ། །ཡུལ་ཁོར་བུ་ཆུང་གཞན་གང་ཡིན་པ་དེ་དག་ཀྱང་རྒྱལ་པོའི་འཁོར་རྒྱལ་<line/>
རིགས་དྲུག་གི་རིགས་སུ་བཅད་པ་དང༌། དེས་རྒྱལ་པོའི་འཁོར་རྒྱལ་རིགས་དྲུག་ཀྱང་ཡིད་རངས་པར་གྱུར་ཏེ། བྲམ་ཟེ་གནག་ལྷས་སྐྱེས་ཀྱིས་ཇི་ལྟ་བུ་ཞིག་ཏུ་བགོས་ན། ཇི་ལྟར་མཁས་པ། གསལ་བ།<line/>
བྱེ་བྲག་ཤེས་པས་བྱས་པ་བཞིན་དུ་ཁོ་བོ་ཅག་གིས་ཡུན་རིང་པོ་ནས་བསམ་བསམ་པའི་ཡུལ་དེ་དག་ད་ཁོ་བོ་ཅག་གི་རིགས་སུ་བཅད་ཅེས་ཡིད་རངས་པ་ཡང་གོ་བར་བྱས་སོ། །དེ་ནས་རྒྱལ་པོའི་ཞིམ་རིང་རྒྱལ་<line/>
རིགས་དྲུག་གིས། བྲམ་ཟེ་གནག་ལྷས་སྐྱེས་ལ་འདི་སྐད་ཅེས་སྨྲས་སོ། །མཁན་པོ། རྒྱལ་པོ་རྡུལ་ཕྲན་ལ་ཇི་ལྟར་རྗེས་སུ་སྟོན་པ་དེ་བཞིན་དུ། དེང་སླན་ཆད་བདག་ལ་ཡང་ཁྱོད་ཀྱིས་རྗེས་སུ་བསྟན་པར་<line/>
དགོངས་སུ་གསོལ། དེ་བཞིན་དུ་བྱའོ། །ཞེས་བྲམ་ཟེ་གནག་ལྷས་སྐྱེས་མཉན་ཏོ། །དེ་ནས་བྲམ་ཟེ་གནག་ལྷས་སྐྱེས་རྒྱལ་པོ་རྡུལ་ཕྲན་དང༌། རྒྱལ་པོའི་འཁོར་རྒྱལ་རིགས་དྲུག་དང༌། རྒྱལ་རིགས་ཤིང་སཱ་ལ་<line/>
ཆེན་པོ་ལྟ་བུ་བདུན་དང༌། བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་བདུན་དང༌། ཁྱིམ་བདག་ཤིང་སཱ་ལ་ཆེན་པོ་ལྟ་བུ་བདུན་དང༌། ཐབས་རིར་བབ་པའི་ཆུང་མ་བཞི་བཅུ་ལ་རྗེས་སུ་སྟོན་ཏོ། །བྲམ་ཟེའི་ཁྱེའུ་ལྔ་<line/>
</page>
<page index="870" id="436A">༄༅། །བརྒྱ་ཙམ་ལ་བྲམ་ཟེའི་གསང་ཚིག་ཀློག་ཏུ་འཇུག་གོ། འདུལ་སྦྱོང་མཁན་དང༌། གླང་པོ་ཆེ་ལ་ཞོན་པ་དང༌། རྟ་ལ་ཞོན་པ་དང༌། རལ་གྲི་འཛིན་སྟངས་མཁན་དང༌། གཞུ་འཛིན་པ་དང༌།<line/>
ཞམ་འབྲིང་བྱེད་པ་དང༌། གོ་རེ་ལོང་བྱེད་པ་དང༌། བྲོ་གར་ལེན་པ་དང༌། རྒྱལ་པོའི་བུ་རྟུལ་ཕོད་པ། དཔའ་བ། རབ་གནོན་ཚན་པོ་ཆེ་དང་ལྡན་པ་རྣམས་དང༌། སེམས་སྲུང་བ་དང༌། སྐྲ་མཁན་དང༌། ཁྲུས་བྱེད་པ་<line/>
དུ་མ་ལ་ཡང་རྗེས་སུ་སྟོན་པར་བྱེད་དོ། །དེ་ནས་བྲམ་ཟེ་གནག་ལྷས་སྐྱེས་ཀྱི་མིང༌། བྲམ་ཟེ་གནག་ལྷས་སྐྱེས་བྲམ་ཟེ་གནག་ལྷས་སྐྱེས་ཞེས་བྱ་བའི་མིང་གང་ཡིན་པ་དེ་ནུབ་པར་གྱུར་ཅིག། བྲམ་ཟེ་ཆེན་པོ་<line/>
གནག་ལྷས་སྐྱེས། བྲམ་ཟེ་ཆེན་པོ་གནག་ལྷས་སྐྱེས་ཞེས་བྱ་བར་གྲགས་སོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས། བྲམ་ཟེ་རྣམས་ཀྱིས་ནི། ཚངས་པར་བཀུར་རོ། །རྒྱལ་པོས་ནི། ལྷར་བཀུར་རོ། །<line/>
གྲོང་མི་དང༌། ཡུལ་མི་རྣམས་ཀྱིས་ནི། རྒྱལ་པོར་བཀུར་རོ། །བྲམ་ཟེ་རྣམས་ཀྱིས་ནི། འདི་སྙམ་དུ་ཤེས་ཏེ། བྲམ་ཟེ་ཆེན་པོ་གནག་ལྷས་སྐྱེས་ཀྱིས་ཚངས་པའི་ལམ་མཐོང་སྟེ། ཚངས་པའི་ལམ་ཤེས་<line/>
ཤིང་མཐོང་ནས། མཐའ་དག་རྫོགས་པར་བྱས་ཏེ་གནས་སོ། །སྙམ་མོ། །རྒྱལ་པོ་དང༌། གྲོང་མི་དང༌། ཡུལ་མི་རྣམས་ཀྱིས་ཀྱང༌། འདི་སྙམ་དུ་ཤེས་ཏེ། བྲམ་ཟེ་ཆེན་པོ་གནག་ལྷས་སྐྱེས་ཀྱིས་ཚངས་<line/>
པའི་ལམ་ཤེས་ཤིང༌། ཚངས་པའི་ལམ་མཐོང་སྟེ། ཚངས་པའི་ལམ་ཤེས་ཤིང་མཐོང་ནས་མཐའ་དག་རྫོགས་པར་བྱས་ཏེ་གནས་སོ་སྙམ་མོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས། འདི་སྙམ་དུ་<line/>
</page>
<page index="871" id="436B">སེམས་ཏེ། བདག་ད་ལྟར་བྲམ་ཟེ་རྣམས་ཀྱིས་ནི། ཚངས་པར་བཀུར། རྒྱལ་པོས་ནི། ལྷར་བཀུར། གྲོང་མི་དང༌། ཡུལ་མི་རྣམས་ཀྱིས་ནི། རྒྱལ་པོར་བཀུར། བྲམ་ཟེ་རྣམས་ནི། འདི་སྙམ་དུ་ཤེས་<line/>
ཏེ། བྲམ་ཟེ་ཆེན་པོ་གནག་ལྷས་སྐྱེས་ཀྱིས་ཚངས་པའི་ལམ་མཐོང་སྟེ། ཚངས་པའི་ལམ་ཤེས་ཤིང་མཐོང་ནས་མཐའ་དག་རྫོགས་པར་བྱས་ཏེ་གནས་སོ། །སྙམ་མོ། །རྒྱལ་པོ་དང༌། གྲོང་མི་དང༌། ཡུལ་<line/>
མི་རྣམས་ཀྱིས་ཀྱང༌། འདི་སྙམ་དུ་ཤེས་ཏེ། བྲམ་ཟེ་ཆེན་པོ་གནག་ལྷས་སྐྱེས་ནི། ཚངས་པའི་ལམ་ཤེས་ཤིང༌། ཚངས་པའི་ལམ་མཐོང་སྟེ། ཚངས་པའི་ལམ་ཤེས་ཤིང་མཐོང་ནས་མཐའ་དག་རྫོགས་<line/>
པར་བྱས་ཏེ་གནས་པར་བྱས་སོ། །སྙམ་མོ། །བདག་གིས་ནི་ཚངས་པའི་ལམ་ཡང་མི་ཤེས། བདག་ནི། ཚངས་པའི་ལམ་ཤེས་ཤིང་མཐོང་ནས་མཐའ་དག་རྫོགས་པར་བྱས་ཏེ་གནས་པ་ཡང་མ་<line/>
ཡིན་ན། བདག་གི་ཕ་བྲམ་ཟེ་གནག་ལྷས་སྐྱེས་ལས། བྲམ་ཟེ་གང་ཞིག་དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་གནས་ན། དེའི་དྲུང་དུ་ཚངས་པ་འོང་བར་འགྱུར་རོ།།<line/>
ཞེས་ཐོས་ཀྱི། མ་ལ་བདག་གིས་དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་གནས་པར་བྱའོ། །སྙམ་མོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས་ཀྱིས། རྒྱལ་པོ་རྡུལ་ཕྲན་<line/>
ལ་འདི་སྐད་ཅེས་སྨྲས་སོ། །ལྷ། རེ་ཞིག་རྗེས་སུ་སྟོན་པ་གཞན་ཞིག་བཙལ་དུ་གསོལ། བདག་ནི། དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་གནས་པར་འཚལ་ལོ། །མཁན་<line/>
</page>
<page index="872" id="437A">༄༅། །པོ༑ ད་དེའི་དུས་ལ་བབ་པར་མཁྱེན་པར་མཛོད་ཅིག །རྒྱལ་པོའི་འཁོར་རྒྱལ་རིགས་དྲུག་དང༌། རྒྱལ་རིགས་ཤིང་སཱ་ལ་ཆེན་པོ་ལྟ་བུ་བདུན་དང༌། བྲམ་ཟེ་ཤིང་སཱ་ལ་ཆེན་པོ་ལྟ་བུ་བདུན་དང༌།<line/>
ཁྱིམ་བདག་ཤིང་སཱ་ལ་ཆེན་པོ་ལྟ་བུ་བདུན་དང༌། ཐབས་རིར་བབ་པའི་ཆུང་མ་བཞི་བཅུ་ལ་སྨྲས་པ། ཤེས་ལྡན་དག །རེ་ཞིག་མ་གཡེང་བར་བག་ཡོད་པས་ཁྱིམ་ན་འཁོད་ཅིག །བདག་ནི། དབྱར་གྱི་ཟླ་བ་<line/>
བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་གནས་པར་འདོད་དོ། །རྗེའི་སྲས། ད་དེའི་དུས་ལ་བབ་ལགས་སོ། །བྲམ་ཟེའི་ཁྱེའུ་ལྔ་བརྒྱ་པོ་དེ་དག་ལ་སྨྲས་པ། བྲམ་ཟེའི་ཁྱེའུ་དག །རེ་ཞིག་<line/>
ཇི་སྐད་ཐོས་པ་དང༌། ཇི་སྐད་བསྟན་པ་དང༌། ཇི་ལྟར་ཀུན་ཆུབ་པར་བྱས་པའི་རིག་པ་དག་ཟུངས་ཤིག །ལྷོགས་ཤིག། བདག་ནི། དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་<line/>
གནས་པར་འདོད་དོ། །མཁན་པོ། ད་དེའི་དུས་ལ་བབ་ལགས་སོ། །འདུལ་སྦྱོང་མཁན་དང༌། གླང་པོ་ཆེ་ལ་ཞོན་པ་དང༌། རྟ་ལ་ཞོན་པ་དང༌། ཤིང་རྟ་བ་དང༌། རལ་གྲི་འཛིན་སྟངས་མཁན་དང༌། གཞུ་<line/>
འཛིན་པ་དང༌། ཞམ་འབྲིང་བྱེད་པ་དང༌། གོ་རེ་ལོང་བྱེད་པ་དང༌། བྲོ་གར་ལེན་པ་དང༌། རྒྱལ་པོའི་བུ་རྟུལ་ཕོད་པ། དཔའ་བ། རབ་གནོན་ཚན་པོ་ཆེ་དང་ལྡན་པ་རྣམས་དང༌། སེམས་སྲུང་བ་དང༌། སྐྲ་<line/>
མཁན་དང༌། ཁྲུས་བྱེད་པ་དུ་མ་ལ་སྨྲས་པ། ཤེས་ལྡན་དག །རེ་ཞིག་རྗེས་སུ་སྟོན་པ་གཞན་ཚོལ་ཅིག །ཁོ་བོ་ནི། དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་གནས་པར་འདོད་དོ། །<line/>
</page>
<page index="873" id="437B">མཁན་པོ། ད་དེའི་དུས་ལ་བབ་ལགས་སོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས་ཀྱིས་གྲོང་ཁྱེར་གྱི་ཤར་ཕྱོགས་སུ་ཁང་བཟང་ཞིག་བརྩིགས་ནས། དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་<line/>
གཏན་གྱིས་གནས་པ་ལས། དེའི་དྲུང་དུ་ཚངས་པ་མ་འོངས་སོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས་ཀྱིས་དབྱར་གྱི་ཟླ་བ་བཞིར་ཞག་གཅིག་གིས་མ་ལོན་པ་དང༌། འདི་སྙམ་དུ་སེམས་ཏེ། བདག་གི་<line/>
ཕ་བྲམ་ཟེ་གནག་ལྷས་སྐྱེས་ལས་དབྱར་ཟླ་བ་བཞི་པོ་དག་ལ་དབེན་པར་སྙིང་རྗེའི་བསམ་གཏན་གྱིས་གནས་ན་དེའི་དྲུང་དུ་ཚངས་པ་འོང་བར་འགྱུར་རོ། །ཞེས་ཐོས་ན། བདག་གི་དྲུང་དུ་ཚངས་པ་མ་འོངས་སོ། །སྙམ་<line/>
མོ༑ ༑དེ་ནས་ཚངས་པ་མི་མཇེད་ཀྱི་བདག་པོས། བྲམ་ཟེ་ཆེན་པོ་གནག་ལྷས་སྐྱེས་ཀྱི་བསམ་པ་སེམས་ཀྱིས་ཤེས་ནས། དཔེར་ན། སྐྱེས་བུ་སྟོབས་དང་ལྡན་པའི་ལག་པ་བསྐུམ་པ་ལས་བརྐྱང་པའམ། བརྐྱང་<line/>
པ་ལས་བསྐུམ་པ་ཙམ་གྱིས། ཚངས་པ་མི་མཇེད་ཀྱི་བདག་པོ། ཚངས་པའི་འཇིག་རྟེན་ནས་མི་སྣང་བར་གྱུར་ཅིག། བྲམ་ཟེ་ཆེན་པོ་གནག་ལྷས་སྐྱེས་ཀྱི་ཁང་བཟང་དུ་འོངས་སོ། །དེའི་ཚེ་ཚངས་པ་མི་མཇེད་<line/>
ཀྱི་བདག་པོའི་ཁ་དོག་གི་མཐུས། ཁང་བཟང་ཐམས་ཅད་སྣང་བ་རྒྱ་ཆེན་པོས་ཁྱབ་པར་གྱུར་ཏོ། །བྲམ་ཟེ་ཆེན་པོ་གནག་ལྷས་སྐྱེས་ཀྱིས་ནམ་གྱི་ཆ་སྨད་ལ་བབ་པ་དང༌། ཁང་བཟང་ཐམས་ཅད་སྣང་བ་རྒྱ་ཆེན་པོས་<line/>
ཁྱབ་པར་གྱུར་པ་མཐོང་ངོ༌། །མཐོང་ནས་ཀྱང་དེའི་ཚེ་ཚིགས་སུ་བཅད་དེ་སྨྲས་པ། འདི་འདྲ་བ་ཡི་ཁ་དོག་ནི། །བདག་གིས་མ་མཐོང་མ་ཐོས་ན། །གཟུགས་བཟང་ཁ་དོག་ལྡན་པ་ཡི། །གྲོགས་པོ་ཁྱོད་ནི་<line/>
</page>
<page index="874" id="438A">༄༅། །སུ་ཞིག་ཡིན། །གང་ལ་ལྷར་བཅས་ཚངས་རིས་དང༌། །དེ་བཞིན་རིས་ནི་གཞན་དག་གིས། །གཞོན་ནུ་རབ་ཤེས་དེ་ལྟ་བུར། །གནག་ལྷས་སྐྱེས་ཀྱིས་ང་ཤེས་བྱོས། །ཚངས་<line/>
པས་ཁྱོད་ལ་འདུད་བགྱིད་ཅིང༌། །བཀུར་སྟི་ཡང་ནི་བགྱིད་ལགས་ཀྱི། །བདག་གི་ཚིག་རྣམས་གསན་མཛོད་ལ། །མྱུར་དུ་གནང་བར་མཛད་དུ་གསོལ། །གནག་ལྷས་སྐྱེས་པ་ཁྱོད་ཀྱིས་ནི། །སྨྲས་<line/>
པའི་ཚིག་དེ་བཟུང་བར་བྱས། །ཚེ་འདིའི་དོན་ནི་གང་ཡིན་དང༌། །ཕྱི་མའི་དོན་ནི་གང་ཡིན་པ། །ཡིད་ལ་བསམ་པ་དེ་དག་ནི། །བྲམ་ཟེ་ང་ལ་དྲིས་ཤིག་དང༌། །དྲིས་པ་དེ་དང་དེ་དག་ནི། །ང་ཡིས་ཁྱོད་ལ་<line/>
གཏན་ལ་དབབ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས། འདི་སྙམ་དུ་སེམས་ཏེ། རེ་ཞིག་བདག་གིས་མཐོང་བའི་ཆོས་ཀྱི་དོན་གྱིས་ཐོབ་པར་བྱ་བ་གང་ཡིན་པ་དེ་ནི། བདག་གིས་ཐོབ་ཀྱི།<line/>
མ་ལ་བདག་གིས་ཚེ་ཕྱི་མའི་དོན་ལས་བརྩམས་ཏེ་དྲི་བར་བྱའོ། །སྙམ་ནས་དེའི་ཚེ་ཚིགས་སུ་བཅད་དེ་སྨྲས་པ། བློ་ལ་བསྡོགས་པའི་ཡིད་གཉིས་ཐེ་ཚོམ་དག །ཚངས་པ་ཀུན་འགེད་གཞོན་ནུ་ལ་<line/>
འདྲི་བ། །གང་དུ་གནས་ཤིང་གང་ལ་བསླབ་བྱས་ན། །ཚངས་པའི་འཇིག་རྟེན་མི་འཆི་འཐོབ་པར་འགྱུར། །བྲམ་ཟེ། མི་ཡི་ནང་ན་ངའོ་སྙམ་སྤངས་ཤིང༌། །གཅིག་པོར་གྱུར་པ་སྙིང་རྗེར་མོས་པ་དང༌། །དྲི་<line/>
ང་མེད་ཅིང་འཁྲིག་ལས་ཆགས་བྲལ་བ། །འདི་ལ་གནས་ཤིང་འདི་ཉིད་ལ་བསླབ་ན། །མི་ཡིས་ཚངས་པའི་འཇིག་རྟེན་འཆི་མེད་འཐོབ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས། འདི་སྙམ་དུ་<line/>
</page>
<page index="875" id="438B">སེམས་ཏེ། ཚངས་པས་བཤད་པ། བྲམ་ཟེ། མི་ཡི་ནང་ན་ངའོ་སྙམ་སྤངས་ཤིང༌། །ཞེས་བྱ་བ་འདིའི་དོན་ཡང་བདག་གིས་ཀུན་ཤེས། ཚངས་པས་བཤད་པ། གཅིག་པུར་གྱུར་པ་སྙིང་རྗེར་མོས་པ་དང༌། །ཞེས་<line/>
བྱ་བ་འདིའི་དོན་ཡང་དག་གིས་ཀུན་ཤེས་ན། ཚངས་པས་བཤད་པ། དྲི་ང་མེད་ཅིང་འཁྲིག་ལས་ཆགས་བྲལ་བ། །ཞེས་བྱ་བ་འདི་དོན་བདག་གིས་མི་ཤེས་སོ། །སྙམ་དུ་བསམ་ནས། དེའི་ཚེ་ཚིགས་སུ་བཅད་<line/>
དེ་སྨྲས་པ། ཚངས་པ་མིའི་ནང་དྲི་ང་གང་ཞིག་ལས། །འཇིག་རྟེན་ཀུན་ན་ངོགས་ཀྱི་འབབ་ཆུ་ལྟར། །གང་གིས་བསྒྲིབས་ན་ངན་སོང་སྒྲིབ་པ་ཅན། །ཚངས་པ་འཐོབ་འགྱུར་ལམ་ནི་མི་ཤེས་པའོ། །ཁྲོ་དང་རྫུན་དང་<line/>
འཁོན་དང་རྣམ་འཚེ་དང༌། །འཇུངས་དང་མངོན་པའི་ང་རྒྱལ་མི་བཟོད་དང༌། །ཆགས་དང་ཞེ་སྡང་དེ་བཞིན་གཏི་མུག་དང༌། །ཕྲག་དོག་སེར་སྣ་དག་དང་འཚིག་པ་སྟེ། །དེ་དག་བྲམ་ཟེ་མིའི་ནང་དྲི་ང་ཡིན། །འཇིག་རྟེན་<line/>
ཀུན་ན་ངོགས་ཀྱི་འབབ་ཆུ་ལྟར། །དེ་ཡིས་བསྒྲིབས་ན་ངན་སོང་སྒྲིབ་པ་ཅན། །ཚངས་པ་འཐོབ་འགྱུར་ལམ་ནི་མི་ཤེས་སོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས་འདི་སྙམ་དུ་སེམས་ཏེ། ཇི་སྐད་དུ་<line/>
བདག་གིས་ཚངས་པས་སྨྲས་པའི་དོན་ཤེས་པ་ལྟར་ན། ཁྱིམ་པ་ཁྱིམ་ན་གནས་པས་ཇི་སྲིད་འཚོ་བའི་བར་དུ། ཚངས་པར་སྤྱོད་པ་སལ་གྱིས་དག་པ། མ་འདྲེས་པ། ཡོངས་སུ་རྫོགས་པ། ཡོངས་<line/>
སུ་དག་པ། རྣམ་པར་བྱང་བ་སྤྱད་པ་འདི་ནི། སླ་བ་མ་ཡིན་པས། མ་ལ་བདག་གིས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་<line/>
</page>
<page index="876" id="439A">༄༅། །འབྱུང་བར་བྱའོ། །སྙམ་མོ། །དེ་ནས་ཚངས་པ་མི་མཇེད་ཀྱི་བདག་པོས། བྲམ་ཟེ་ཆེན་པོ་གནག་ལྷས་སྐྱེས་ཀྱི་བསམ་པ་སེམས་ཀྱིས་ཤེས་ནས་ཚིགས་སུ་བཅད་དེ་སྨྲས་པ།<line/>
ཚངས་པར་སྐྱེ་བར་བྱ་བའི་ཕྱིར། །འདི་ལ་འབད་པ་བརྟན་པར་གྱིས། །ཆོས་འདི་དག་པ་གཡུང་དྲུང་ཡིན། །ཞེས་སྨྲས་ནས། ཚངས་པ་མི་མཇེད་ཀྱི་བདག་པོ་དེ་ཉིད་དུ་མི་སྣང་བར་གྱུར་ཏོ། །དེ་ནས་<line/>
དབྱར་ཟླ་བ་བཞི་པོ་དག་འདས་ནས་རྒྱལ་པོ་རྡུལ་ཕྲན་བྲམ་ཟེ་ཆེན་པོ་གནག་ལྷས་སྐྱེས་གང་ན་བ་དེར་སོང་སྟེ་ཕྱིན་པ་དང༌། བྲམ་ཟེ་ཆེན་པོ་གནག་ལྷས་སྐྱེས་གང་ན་བ་དེར་སོང་སྟེ། བྲམ་ཟེ་ཆེན་པོ་གནག་<line/>
ལྷས་སྐྱེས་ཀྱི་རྐང་པ་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་པར་དང༌། རྒྱལ་པོ་རྡུལ་ཕྲན་ལ་བྲམ་ཟེ་ཆེན་པོ་གནག་ལྷས་སྐྱེས་ཀྱིས་འདི་སྐད་ཅེས་སྨྲས་<line/>
སོ༑ ༑ས་བདག་རྒྱལ་ཆེན་རྡུལ་ཕྲན་ཁྱོད། །བདག་གི་ཚིག་ནི་གསན་པར་མཛོད། །གནག་ལྷས་སྐྱེས་བདག་མི་སྤྲོ་ཡི། །རྒྱལ་སྲིད་ཉིད་ཀྱིས་བསྐྱང་དུ་གསོལ། །དེ་ནས་རྒྱལ་པོ་རྡུལ་ཕྲན་གྱིས་ཚིགས་སུ་བཅད་<line/>
དེ་སྨྲས་པ། ཁྱོད་ཀྱི་འདོད་པ་མི་ཆོག་པ། །གང་ཡིན་དེ་ཡང་ཁྱོད་ལ་བསྐང༌། །ཁྱོད་ལ་འཚེ་བ་དེ་གསད་ཀྱི། །གནག་ལྷས་སྐྱེས་ཀྱིས་བདག་མ་སྤང༌། །རྒྱལ་པོ་བདག་འདོད་མི་ཆོག་མིན། །བདག་ལ་<line/>
འཚེ་བ་འང་མ་མཆིས་ཏེ། །མི་མ་ཡིན་པའི་ཚིག་ཐོས་ནས། །ཁྱིམ་གྱི་གཞི་ལ་མི་སྤྲོའོ། །གང་ལས་ཐོས་ནས་བྲམ་ཟེ་ཁྱོད། །འདིར་ནི་བདག་དང་འདོད་སྤོང་བ། །མི་མ་ཡིན་པ་དེ་ཅི་འདྲ། །དྲི་ཡི་དེ་<line/>
</page>
<page index="877" id="439B">ནི་བདག་ལ་སྨྲོས། །སྙིང་རྗེ་ཡི་ནི་གནས་པ་ཡིས། །རབ་དབེན་བསམ་གཏན་བྱེད་པ་ན། །དེ་ནས་ཚངས་པ་མདུན་དུ་འོངས། །ཐ་དད་ཕྱོགས་ནི་སྣང་བར་བྱས། །བདག་གིས་དེ་ཡི་ཚིག་ཐོས་ནས། །ཁྱིམ་གྱི་གཞི་<line/>
ལ་མི་སྤྲོའོ། །བྲམ་ཟེ་གང་དུ་འགྲོ་བ་དེར། །ཁོ་བོ་ཡང་ནི་འགྲོ་བྱ་ཞིང༌། །ཁྱོད་ཀྱི་ཉན་ཐོས་འགྱུར་བར་གྱིས། །གནག་ལྷས་སྐྱེས་ཁྱོད་སྟོན་པ་མཛོད། །གང་ལ་སོ་སོའི་སྐྱེ་བོ་རྣམས། །ཆགས་པའི་འདོད་པ་<line/>
དེ་དག་སྤོངས། །འདོད་པ་རྣམས་ལ་མི་བལྟ་ཞིང༌། །བདེན་པའི་ཆོས་ལ་གནས་པར་མཛོད། །ཚངས་པར་སྐྱེ་བར་བགྱི་སླད་དུ། །ནོར་བུ་དག་པ་བཻཌཱུཪྻ། །ཇི་ལྟར་མ་བཅོས་དྲི་མེད་ལྟའི། །ཚངས་པར་སྤྱོད་པ་<line/>
སྤྱད་པར་བགྱི། །མཁན་པོ། ད་དེའི་དུས་ལ་བབ་པར་མཁྱེན་པར་མཛོད་ཅིག། དེ་ནས་བྲམ་ཟེ་ཆེན་པོ་གནག་ལྷས་སྐྱེས་ཀྱིས། རྒྱལ་པོའི་འཁོར་རྒྱལ་རིགས་དྲུག་རྣམས་ལ་སྨྲས་པ། ཤེས་ལྡན་དག།<line/>
བདག་ནི། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས། དད་པས་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ན། ཤེས་ལྡན་དག་ཅི་བྱེད། མཁན་པོ། ལོ་བདུན་དུ་གཞེས་ཤིག་<line/>
དང༌། ལོ་བདུན་འདས་ནས་བདག་ཅག་བུ་དང་སྤུན་དང༌། གཞན་དག་རྒྱལ་སྲིད་ཀྱི་དབང་ཕྱུག་ལ་བཀོད་ནས་མཁན་པོ་རབ་ཏུ་བྱུང་བའི་རྗེས་སུ་རབ་ཏུ་འབྱུང་ངོ༌། །ཤེས་ལྡན་དག་ལོ་བདུན་ལྟ་ཧ་ཅང་ཡང་ཐོགས་<line/>
ཆེས་སོ། །གཞན་ཡང༌། འདོད་པ་རྣམས་ནི། ཆགས་པར་འགྱུར་བ། ལོངས་སྤྱོད་རྣམས་ནི་རྒྱགས་པར་འགྱུར་བ། སྲོག་འཆད་པ་ནི། ཤེས་པར་དཀའ་བ་ཡིན་པས། ལོ་བདུན་འདས་ན་ཡང་ཤེས་ལྡན་<line/>
</page>
<page index="878" id="440A">༄༅། །དག་རབ་ཏུ་འབྱུང་ངམ་མི་འབྱུང་གཏོལ་མེད་པས། རེ་ཞིག་ཁོ་བོ་རབ་ཏུ་འབྱུང་ངེ༌། །མཁན་པོ། དྲུག་གམ། ལྔའམ། བཞིའམ། གསུམ་མམ། གཉིས་སམ། གཅིག་གམ།<line/>
ཟླ་བ་བདུན་ནམ། དྲུག་གམ། ལྔའམ། བཞིའམ། གསུམ་མམ། གཉིས་སམ། གཅིག་གམ། ཞག་བདུན་ཞིག་གཞེས་ཤིག་དང༌། ཞག་བདུན་འདས་ནས་བདག་ཅག་བུ་དང༌། སྤུན་དང༌།<line/>
གཞན་དག་རྒྱལ་སྲིད་ཀྱི་དབང་ཕྱུག་ལ་བཀོད་ནས་མཁན་པོ་རབ་ཏུ་བྱུང་བའི་རྗེས་སུ་རབ་ཏུ་འབྱུང་བར་བགྱིའོ། །ཤེས་ལྡན་དག །ཞག་བདུན་ལྟ་རིང་པོ་ཡང་མི་ཐོགས་ན། འོན་ཀྱང་འདོད་<line/>
པ་རྣམས་ནི། ཆགས་པར་འགྱུར་བ། ལོངས་སྤྱོད་རྣམས་ནི་རྒྱགས་པར་འགྱུར་བ། སྲོག་འཆད་པ་ནི། ཤེས་པར་དཀའ་བ་ཡིན་པས། ཞག་བདུན་འདས་ན་ཡང་ཤེས་ལྡན་དག་རབ་<line/>
ཏུ་འབྱུང་ངམ། མི་འབྱུང་གཏོལ་མེད་པས། རེ་ཞིག་བདག་རབ་ཏུ་འབྱུང་ངོ༌། །མཁན་པོ། ད་དེའི་དུས་མཁྱེན་པར་མཛོད་ཅིག། དེ་ནས་བྲམ་ཟེ་ཆེན་པོ་གནག་ལྷས་སྐྱེས་ཀྱིས། རྒྱལ་རིགས་<line/>
ཤིང་སཱ་ལ་ཆེན་པོ་ལྟ་བུ་བདུན་དང༌། བྲམ་ཟེ་ཤིང་སཱ་ལ་ཆེན་པོ་ལྟ་བུ་བདུན་དང༌། ཁྱིམ་བདག་ཤིང་སཱ་ལ་ཆེན་པོ་ལྟ་བུ་བདུན་དང༌། ཐབས་རི་ར་བབ་པའི་ཆུང་མ་བཞི་བཅུ་ལ་སྨྲས་པ། ཤེས་<line/>
ལྡན་དག །བདག་ནི། སྐྲ་དང་ཁ་སྤུ་བྲེགས་ཏེ། གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ན། ཤེས་ལྡན་དག་ཅི་བྱེད། རྗེའི་སྲས། བདག་ཅག་<line/>
</page>
<page index="879" id="440B">བཙུན་མོ་བགྱི་བའི་དུས་ན་ནི། བཙུན་མོ། གྲོགས་བགྱི་བའི་དུས་ན་ནི། གྲོགས་ལགས་པས། རྗེའི་སྲས་གལ་ཏེ་སྐྲ་དང་ཁ་སྤུ་བྲེགས་ཏེ། གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་<line/>
ཁྱིམ་མེད་པར་རབ་ཏུ་འབྱུང་ན། རྗེའི་སྲས་རབ་ཏུ་བྱུང་བའི་རྗེས་སུ་བདག་ཀྱང་རབ་ཏུ་འབྱུང་བར་བགྱིའོ། །ཤེས་ལྡན་དག །ད་དེའི་དུས་ལ་བབ་པར་ཤེས་པར་གྱིས་ཤིག །དེ་ནས་བྲམ་ཟེ་ཆེན་པོ་<line/>
གནག་ལྷས་སྐྱེས་ཀྱིས། བྲམ་ཟེའི་ཁྱེའུ་ལྔ་བརྒྱ་ཙམ་ལ་སྨྲས་པ། ཤེས་ལྡན་དག །བདག་ནི། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་<line/>
རབ་ཏུ་འབྱུང་ན། ཤེས་ལྡན་དག་ཅི་བྱེད། མཁན་པོ། བདག་ཅག་གང་ཅུང་ཟད་ཅི་འཚལ་བ་དེ་ཐམས་ཅད་ནི། མཁན་པོ་ལ་བརྟེན་ཏེ་ལགས་ཀྱི། གལ་ཏེ་མཁན་པོ་སྐྲ་དང༌། ཁ་སྤུ་བྲེགས་ཏེ་གོས་<line/>
ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ན། མཁན་པོ་རབ་ཏུ་བྱུང་བའི་རྗེས་སུ་བདག་ཅག་ཀྱང་རབ་ཏུ་འབྱུང་བར་བགྱིའོ། །ཤེས་ལྡན་དག །ད་དེའི་<line/>
དུས་ལ་བབ་པར་ཤེས་པར་གྱིས་ཤིག །འདུལ་སྦྱོར་མཁན་དང༌། གླང་པོ་ཆེ་ལ་ཞོན་པ་དང༌། རྟ་ལ་ཞོན་པ་དང༌། ཤིང་རྟ་པ་དང༌། རལ་གྲི་འཛིན་སྟངས་མཁན་དང༌། གཞུ་འཛིན་པ་དང༌། ཞམ་འབྲིང་བྱེད་<line/>
པ་དང༌། གོ་རེ་ལོང་བྱེད་པ་དང༌། བྲོ་གར་ལེན་པ་དང༌། རྒྱལ་པོའི་བུ་དཔའ་བ། རྟུལ་ཕོད་པ། རབ་གནོན་ཚན་པོ་ཆེ་དང་ལྡན་པ་རྣམས་དང༌། སེམས་སྲུང་བ་དང༌། སྐྲ་མཁན་དང༌། ཁྲུས་བྱེད་པ་དུ་མ་ལ་སྨྲས་པ།<line/>
</page>
<page index="880" id="441A">༄༅། །ཤེས་ལྡན་དང༌། །བདག་ནི། ཞེས་བྱ་བ་ནས། སྐྲ་དང༌། ཁ་སྤུ་བྲེགས་ནས་གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ན། ཞེས་<line/>
བྱ་བའི་བར་གོང་མ་བཞིན་དུ་སྟེ། མཁན་པོ་རབ་ཏུ་བྱུང་བའི་རྗེས་སུ་བདག་ཅག་ཀྱང་རབ་ཏུ་འབྱུང་བར་བགྱིའོ། །ཤེས་ལྡན་དག །དེའི་དུས་ལ་དབབ་པར་ཤེས་པར་གྱིས་ཤིག །དེ་ནས་<line/>
བྲམ་ཟེ་ཆེན་པོ་གནག་ལྷས་སྐྱེས་སྐྲ་དང༌། ཁ་སྤུ་བྲེགས་ཏེ། གོས་ངུར་སྨིག་བགོས་ནས་དད་པ་ཡང་དག་བ་ཁོ་ན་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ༌། །རྒྱལ་པོ་རྡུལ་ཕྲན་ཡང་འཁོར་བརྒྱ་<line/>
ཕྲག་དུ་མ་དང༌། འཁོར་སྟོང་ཕྲག་དུ་མ་དང༌། འཁོར་བརྒྱ་སྟོང་ཕྲག་དུ་མ་དང་སྐྲ་དང་ཁ་སྦུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་བྲམ་ཟེ་ཆེན་<line/>
པོ་གནག་ལྷས་སྐྱེས་རབ་ཏུ་བྱུང་བའི་རྗེས་སུ་རབ་ཏུ་བྱུང་ངོ༌། །རྒྱལ་པོའི་འཁོར་རྒྱལ་རིགས་དྲུག་དང༌། རྒྱལ་རིགས་ཤིང་སཱ་ལ་ཆེན་པོ་ལྟ་བུ་བདུན་དང༌། བྲམ་ཟེ་ཤིང་སཱ་ལ་ཆེན་པོ་ལྟ་བུ་བདུན་དང༌། ཁྱིམ་<line/>
བདག་ཤིང་སཱ་ལ་ཆེན་པོ་ལྟ་བུ་བདུན་དང༌། ཐབས་རིར་བབ་པའི་ཆུང་མ་བཞི་བཅུ་ཡང་སྐྲ་བྲེགས་ནས་གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་བྲམ་ཟེ་ཆེན་པོ་གནག་ལྷས་<line/>
སྐྱེས་རབ་ཏུ་བྱུང་བའི་རྗེས་སུ་རབ་ཏུ་བྱུང་ངོ༌། །བྲམ་ཟེའི་ཁྱེའུ་ལྔ་བརྒྱ་ཙམ་ཡང་སྐྲ་དང་ཁ་སྦུ་བྲེགས་ནས་གོས་ངུར་སྨྲིག་བགོས་ནས་བྲམ་ཟེ་ཆེན་པོ་གནག་ལྷས་སྐྱེས་རབ་ཏུ་བྱུང་བའི་རྗེས་སུ་རབ་ཏུ་བྱུང་ངོ༌། །<line/>
</page>
<page index="881" id="441B">གླང་པོ་ཆེ་ལ་ཞོན་པ་དང༌། རྟ་ལ་ཞོན་པ་དང༌། ཤིང་རྟ་པ་དང༌། རལ་གྲི་འཛིན་སྟངས་པ་དང༌། གཞུ་འཛིན་པ་དང༌། ཞམ་འབྲིང་བྱེད་པ་དང༌། གོ་རེ་ལོང་བྱེད་པ་དང༌། བྲོ་གར་ལེན་པ་དང༌། རྒྱལ་པོའི་བུ་དཔའ་བ།<line/>
རྟུལ་ཕོད་པ། རབ་གནོན་ཚན་པོ་ཆེ་དང་ལྡན་པ་རྣམས་དང༌། སེམས་སྲུང་བ་དང༌། སྐྲ་མཁན་དང༌། ཁྲུས་བྱེད་པ་རྣམས་ཀྱང་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ། བྲམ་ཟེ་ཆེན་པོ་གནག་ལྷས་<line/>
སྐྱེས་རབ་ཏུ་བྱུང་བའི་རྗེས་སུ་རབ་ཏུ་བྱུང་ངོ༌། །བྲམ་ཟེ་ཆེན་པོ་གནག་ལྷས་སྐྱེས་དེ་ལྟར་རབ་ཏུ་བྱུང་ནས་ཉོན་མོངས་པའི་སྒྲིབ་པ་ལྔ་པོ། སེམས་ཉེ་བར་ཉོན་མོངས་པར་བྱེད་པ། ཤེས་རབ་ཉམ་ཆུང་བར་བྱེད་<line/>
པ། གནོད་པར་བྱེད་པའི་ཕྱོགས་དང་མཐུན་པ། མྱ་ངན་ལས་མི་འདའ་བར་བྱེད་པ་རྣམས་སྤངས་ནས་བྱམས་པ་དང་ལྡན་པའི་སེམས་འཁོན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ་<line/>
རྒྱ་ཆེན་པོར་གྱུར་པ། ཚད་མེད་པ་ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ། ཁྱབ་པ་ནས། རྫོགས་པར་བྱས་ཏེ་གནས་སོ། །དེ་བཞིན་དུ་གཉིས་པ་དང༌། དེ་བཞིན་དུ་གསུམ་པ་དང༌། དེ་བཞིན་<line/>
དུ་བཞི་པ་དང༌། བླ་དང༌། འོག་དང༌། ཐད་ཀར་རྣམ་པ་ཐམས་ཅད་དུ་འཇིག་རྟེན་འདི་ཐམས་ཅད་བྱམས་པ་དང་ལྡན་པའི་སེམས་འཁོན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ། རྒྱ་<line/>
ཆེན་པོར་གྱུར་པ། ཚད་མེད་པ། ཤིན་ཏུ་བསྒོམས་པས་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དེ་བཞིན་དུ་སྙིང་རྗེ་དང༌། དགའ་བ་དང༌། བཏང་སྙོམས་དང་ལྡན་པའི་སེམས་འཁོན་<line/>
</page>
<page index="882" id="442A">༄༅། །མེད་པ། འགྲན་ཟླ་མེད་པ། གནོད་པ་མེད་པ། ཡངས་པ། རྒྱ་ཆེན་པོར་གྱུར་པ། ཚད་མེད་པ། ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་<line/>
རྫོགས་པར་བྱས་ཏེ་གནས་སོ། །དེ་བཞིན་དུ་གཉིས་པ་དང༌། དེ་བཞིན་དུ་གསུམ་པ་དང༌། དེ་བཞིན་དུ་བཞི་པ་དང༌། བླ་དང༌། འོག་དང༌། ཐད་ཀར་རྣམ་པ་ཐམས་ཅད་དུ་འཇིག་རྟེན་འདི་ཐམས་ཅད་བཏང་<line/>
སྙོམས་དང་ལྡན་པའི་སེམས་འཁོན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ། རྒྱ་ཆེན་པོར་གྱུར་པ། ཚད་མེད་པ་ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ་ཁྱབ་པར་<line/>
བྱས་ནས་རྫོགས་པར་བྱས་ཏེ་གནས་སོ། །དེ་ནས་བྲམ་ཟེ་ཆེན་པོ་གནག་ལྷས་སྐྱེས་ཀྱི་མིང༌། བྲམ་ཟེ་ཆེན་པོ་གནག་ལྷས་སྐྱེས། བྲམ་ཟེ་ཆེན་པོ་གནག་ལྷས་སྐྱེས་ཞེས་བྱ་བའི་མིང་གང་<line/>
ཡིན་པ་དེ་ནུབ་པར་གྱུར་ཅིང༌། སྟོན་པ་གནག་ལྷས་སྐྱེས་ཞེས་བྱ་བར་གྲགས་སོ། །དེ་ནས་སྟོན་པ་གནག་ལྷས་སྐྱེས་འཁོར་བརྒྱ་ཕྲག་དུ་མ་དང༌། འཁོར་སྟོང་ཕྲག་དུ་མ་དང༌། འཁོར་བརྒྱ་<line/>
སྟོང་ཕྲག་དུ་མ་དང༌། གྲོང་རྡལ་ནས་གྲོང་རྡལ་དང༌། གྲོང་ཁྱེར་ནས་གྲོང་ཁྱེར་དུ་ལྗོངས་རྒྱུ་ཞིང་དོང་ངོ༌། །དེའི་ཚེ་སྐྱེ་པའམ། བུད་མེད་དག་ལས་ཉེས་པ་འགའ་བྱུང་ན། སྟོན་པ་གནག་ལྷས་<line/>
སྐྱེས་ཕྱོགས་གང་ན་འདུག་པའི་ཕྱོགས་དེ་ལོགས་སུ་ཐལ་མོ་སྦྱར་བ་བཏུད་ནས། སྟོན་པ་གནག་ལྷས་སྐྱེས་དེ་ལ་ཕྱག་འཚལ་ལོ། །ཕྱག་འཚལ་ལོ། །སྟོན་པ་གནག་ལྷས་སྐྱེས་དེ་ལ་ཕྱག་<line/>
</page>
<page index="883" id="442B">འཚལ་ལོ། །ཕྱག་འཚལ་ལོ། །སྟོན་པ་གནག་ལྷས་སྐྱེས་དེ་ལ་ཕྱག་འཚལ་ལོ། །ཕྱག་འཚལ་ལོ། །ཞེས་ཆེད་དུ་བརྗོད་པ་ལན་གསུམ་ཆེད་དུ་བརྗོད་དོ། །མདུན་ན་འདོན་བདུན་འབྱུང་བ་གང་ཡིན་པ་དེ་ནི། རལ་གྲིས་<line/>
འཚོ་དང་ཚངས་སྦྱིན་དང༌། །སྣ་ཚོགས་ཟ་དང་དེ་བཞིན་ས། །རྡུལ་ཅན་ཡུལ་འཁོར་སྐྱོང་གཉིས་གཉིས། །དེ་ཚེ་སྐྱེ་བོ་དེ་བདུན་འབྱུང༌། །ཀ་ལིངྐ་ན་མཆེ་བའི་ཁྱིམ། །རྡོ་མང་ན་ནི་སྐེམ་བྱེད་དེ། །སྲུང་བྱེད་ན་ནི་<line/>
མ་ཧེ་ལྡན། །ཨངྒར་ཙམ་པ་རིས་སུ་བཅད། །ལུས་འཕགས་ན་ནི་མི་ཐི་ལ། །སྟང་ཟིལ་ཅན་ན་མ་རུངས་པ། །ཝཱ་ར་ཎཱ་སིར་ཀ་ཤི་སྟེ། །གནག་ལྷས་སྐྱེས་ཀྱིས་རིས་བཅད་དེའོ། །རྒྱལ་པོ་ཆེན་པོ། ཇི་སྙམ་<line/>
དུ་སེམས། །དེའི་ཚེ་དེའི་དུས་ཀྱི་སྟོན་པ་གནག་ལྷས་སྐྱེས་གང་ཡིན་པ་དེ་ནི། ང་ཉིད་ཡིན་ནོ། །རྒྱལ་པོ་ཆེན་པོ། ངས་སེམས་ཅན་ལ་ཕན་པ་བྱས་པ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་<line/>
བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང༌། རྐྱེན་ཙམ་དང༌། ཚོགས་ཙམ་ཡིན་ནོ། །བཙུན་པ། བཅོམ་ལྡན་འདས་ཀྱིས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐོག་མར་ཐུགས་གང་དུ་བསྐྱེད་ལགས། རྒྱལ་པོ་ཆེན་པོ། སྔོན་བྱུང་བ། རྒྱལ་པོ་འོད་ལྡན་ཞེས་བྱ་བ་བྱུང་སྟེ། དེའི་ཡུལ་དུ་གླང་པོ་རིན་པོ་ཆེ། མེ་ཏོག་ཀུ་མུ་<line/>
ཏའི་མདོག་ལྟར་དཀར་བ། ཡན་ལག་བདུན་ཤིན་ཏུ་གནས་པ། གཟུགས་བཟང་བ། མཛེས་པ་བལྟ་ན་སྡུག་པ་ཞིག་བྱུང་ངོ༌། །དེ་ནས་རྒྱལ་པོ་འོད་ལྡན་གྱིས། གླང་པོ་འདུལ་མཁན་མཁས་པ་ཕོ་ཉས་<line/>
</page>
<page index="884" id="443A">༄༅། །བཀུག་ནས་འདི་སྐད་ཅེས་སྨྲས་སོ། །མཁས་པ་དེས་པ། ཁྱོད་ཀྱིས་གླང་པོ་ཆེ་དམ་པ་འདི། མྱུར་དུ་ལེགས་པར་དུལ་བར་བྱོས་ལ་ང་ལ་ཕུལ་ཅིག །ལྷ། བཀའ་བཞིན་འཚལ་<line/>
ཞེས་གླང་པོ་འདུལ་མཁན་མཁས་པས། རྒྱལ་པོ་འོད་ལྡན་ལས་མཉན་ནས་གླང་པོ་ཆེ་དམ་པ་དེ། འདུལ་བར་བྱེད་དེ། དེ་དུལ་བར་རིག་ནས་རྒྱལ་པོ་འོད་ལྡན་ལ་ཕུལ་ཏེ། ལྷའི་གླང་པོ་ཆེ་དམ་པ་ནི།<line/>
དུལ་ལགས་པས། ལྷ། ད་དེའི་དུས་ལ་བབ་པར་མཁྱེན་པར་མཛད་དུ་གསོལ། །དེ་ནས་རྒྱལ་པོ་འོད་ལྡན་གླང་པོ་ཆེ་དམ་པ་དེ་ལ་ཞོན་ཏེ། གླང་པོ་འདུལ་མཁན་ཡང་གོང་དུ་ཞོན་ནས་རི་དྭགས་འཆོར་དུ་<line/>
སོང་ངོ༌། །ཇི་ཙམ་ན་གླང་པོ་ཆེ་དེས། ནགས་ཀྱི་བལ་གླང་མོའི་དྲི་ཚོར་ནས། དེས་དྲི་དེའི་རྗེས་བཞིན་རྒྱུགས་སོ། །དེ་ནས་རྒྱལ་པོ་གླང་པོ་ཆེ་རླུང་ལྟར་མགྱོགས་པས་ཁྱེར་བ་དང༌། གླང་པོ་ཆེ་འདུལ་མཁན་<line/>
ལ་སྨྲས་པ། ཀྱེ་གླང་པོ་འདུལ་མཁན། །ནམ་མཁའ་འགུལ་བ་འདྲ་ཞིང་ཕྱོགས་ཀུན་མྱུར་དུ་འདུལ་བར་འགྲོ་བ་འདྲ། ས་ནི་མཐའ་དག་འཁོར་ལོ་བཞིན་འཁོར་ཤིང་རྣམས་མཁའ་ལ་འཁོར་<line/>
བ་འདྲ། གླང་པོའི་དབང་པོ་གངས་རི་འགྲོ་བ་ལྟ་བུ་འདི་རྒྱུག་མཐོང་ནས་ནི། །རི་བོ་འདི་རྒྱུགས་སྙམ་ནས་རི་རྣམས་གྱ་ཚོམ་མྱུར་དུ་རྒྱུག་པ་འདྲ། །ཀྱེ་གླང་པོ་ཆེ་འདུལ་མཁན་གླང་པོ་ཆེའི་དབང་པོ་ཐུལ་<line/>
ཅིག །ཐུལ་ཅིག །གླང་ཆེན་དབང་པོ་ཚར་གཅད་པར། །བཟང་པོ་རབ་ཏུ་འབད་པར་གྱིས། །གླང་ཆེན་གཉའ་རེངས་ཁྱེར་བ་ཡིས། །ཁོ་བོ་ཇིར་འགྱུར་གཏོལ་མེད་ཁྱེར། །གླང་པོ་ཆེ་འདུལ་བས་<line/>
</page>
<page index="885" id="443B">སྨྲས་པ། ལྷ། དྲང་སྲོང་དམ་པས་སྨྲས་པའི་གསང་སྔགས་བཟླས་བགྱི་ཞིང༌། །འདི་ལ་ལྕགས་ཀྱུས་ཚར་བཅད་འབད་པ་ཡང་བགྱི་ན། འཆི་བར་ངེས་པར་རྣམས་ཀྱིས་ཚེ་ཡིས་མན་བཞིན་དུ། །གླང་པོ་འདི་ནི་བདག་<line/>
སྟོབས་ཟིལ་གྱིས་མནན་ནས་མཆི། །མི་ཡི་དབང་པོ་ལྕགས་ཀྱུའམ། །ཞགས་པའམ་ཡང་ན་ལྕགས་གིས་ཀྱང༌། །འདོད་ཆགས་གཉའ་རེངས་ཁྱེར་བའི་སེམས། །ཚར་གཅད་ནུས་པ་མ་ལགས་སོ། །འདོད་<line/>
ཆགས་སེམས་ཀྱི་ཟུག་རྔུ་ནི། །ཇི་ཞིག་ལྟར་ན་སྐྱེ་འགྱུར་ཏེ། །ཚུལ་འགའ་ཞིག་གིས་རྒྱས་འགྱུར་ལ། །འགའ་ཞིག་གིས་ཀྱང་ཞི་བར་འགྱུར། །གང་གི་ཚེ་གླང་པོའི་འདུལ་མཁན་དེས་གླང་པོ་ཆེ་དམ་པ་དེ།<line/>
གནས་ཐམས་ཅད་དུ་བཟློག་པར་མ་ནུས་པ་དེའི་ཚེ་རྒྱལ་པོ་ལ་སྨྲས་པ། ལྷ། གླང་པོ་ཆེ་འདི་ནི། འཁྲུལ་གྱི། ཤིང་གི་ཡལ་ག་ལ་འཇུས་མཛོད་ཅིག །དེ་ནས་རྒྱལ་པོ་དང་འདུལ་མཁན་ཤིང་གི་ཡལ་ག་ལ་<line/>
འཇུས་ཏེ་འདུག་གོ །དེ་ནས་དེའི་ཤི་བ་ལས་ཐར་ཏེ་བདེ་བར་གྱུར་ནས། རྒྱལ་པོས་འདུལ་མཁན་ལ་སྨྲས་པ། ཁྱོད་ཀྱིས་གླང་པོ་ཆེ་དམ་པ་མ་ཐུལ་བར་ང་ལ་ཕུལ་ལོ། །དེས་སྨྲས་པ། ལྷ། འདི་བདག་<line/>
གིས་ཤིན་ཏུ་དུལ་བར་བགྱིས་ཏེ། འོན་ཀྱང་ནགས་ཀྱི་བལ་གླང་མོའི་དྲི་ཚོར་ནས་ཉན་དུ་མ་བཏུབ་ལགས་སོ། །ལྷ་དེ་ལྟ་ལགས་མོད་ཀྱི། དཔྱད་དྲན་ནས་རིང་པོར་མི་ཐོགས་པར་མཆི་བར་འགྱུར་རོ། །<line/>
དེ་ནས་གླང་པོ་ཆེ་དེ་མྱོས་པ་དང་བྲལ་བར་གྱུར་ནས། ཞག་བདུན་ལོན་པ་དང་དཔྱད་རྗེས་སུ་དྲན་ནས་རང་ཉིད་གནས་སུ་འོངས་ཏེ་འདུག་གོ །དེ་ནས་གླང་པོ་ཆེ་འདུལ་མཁན་གྱིས། རིངས་པ་རིངས་པར་<line/>
</page>
<page index="886" id="444A">༄༅། །རྒྱལ་པོ་ལ་སྨྲས་པ། ལྷ། གླང་པོ་ཆེ་དེ་ནི། མཆིས་ལགས་སོ། །རྒྱལ་པོས་སྨྲས་པ། ཁྱོད་ཀྱིས་ནི། འདི་མ་ཐུལ་ཏོ། །ལྷ། ཐུལ་ལགས་སོ། །ཅི་མངོན། ལྷའི་སྤྱན་སྔར་བབ་<line/>
པར་བགྱིའོ། །ཞེས་དེས་ལྕགས་ཀྱི་ཐུ་ལུམ་སོ་མལ་དུ་ཚོས་པར་བསྲེགས་པ་ཞིག་དཔྱད་ཀྱི་སར་ཁྱེར་ཏེ་ལེན་དུ་གཞུག་པར་བརྩམས་སོ། །དེ་ནས་དེས་བག་ཚ་བ་མེད་པས་བླང་བར་བརྩམས་པ་དང༌།<line/>
གླང་པོ་འདུལ་མཁན་གྱིས་སྨྲས་པ། ལྷ། ལེན་དུ་ནི་བཏབ་ན། འོན་ཀྱང་འགུམ་པར་འགྱུར་རོ། །རྒྱལ་པོས་སྨྲས་པ། ཀྱེ་མཁས་པ། དེ་ལྟར་ཤིན་ཏུ་དུལ་བ་འདིས་བདག་ཅག་གི་གཡེངས་པ་འདི་ལ་རྒྱུ་ཅི་<line/>
ཞིག་ཡོད། ལྷ། བདག་གིས་སྔར་ལུས་ཐུལ་གྱི། སེམས་ནི། མ་ལགས་སོ། །ཞེས་མ་གསོལ་ཏམ། བདག་ནི། ལུས་འདུལ་བ་ལགས་ཀྱི། སེམས་འདུལ་བ་ནི། མ་ལགས་སོ། །རྒྱལ་པོས་<line/>
སྨྲས་པ། སེམས་འདུལ་བ་འགའ་ཡོད་པར་ཁྱོད་ཀྱིས་མཐོང་ངམ། དེ་ལྷས་བསྐུལ་ནས་སྨྲས་པ། ལྷ། ལུས་འདུལ་བ་སེམས་འདུལ་བ་སངས་རྒྱས་བཅོམ་ལྡན་འདས་རྣམས་<line/>
མཆིས་སོ། །འདོད་པའི་རྒྱུས་བྱུང་ཉེས་གཞོམ་ཕྱིར། །མང་པོ་བརྩམས་པར་བྱེད་མོད་ཀྱི། །མི་ནུས་པར་ནི་ཤེས་ནས་ཀྱང༌། །བརྩོན་འགྲུས་ཉམས་ནས་ལྡོག་པར་བྱེད། །དེ་དང་དེར་ནི་དེ་ལྟ་བུའི། །<line/>
འབད་པ་རྣམ་པ་མང་བྱས་ཀྱང༌། །འདོད་པའི་འདོད་ཆགས་ནགས་ཚལ་གྱི། །རྩ་ནས་ཕྱིན་པར་མི་འགྱུར་རོ། །འདོད་པ་གཞོམ་པར་འདོད་པ་ནི། །ཁ་ཅིག་ཡུལ་རྣམས་སྤོང་བར་བྱེད། །དེ་གཞོམ་འདོད་<line/>
</page>
<page index="887" id="444B">པ་གཞན་དག་ནི། །དགའ་བཞིན་དབང་པོ་ཚིམ་པར་བྱེད། །ལྷ་དང་ལྷ་མིན་མི་དང་སེང་གེ་སྟག་དང་སྦྲུལ་དག་དང༌། །སྲིན་བུ་ཕྱེ་མ་ལེབ་དང་འཇིག་རྟེན་འདི་དག་ཀུན། །འདོད་པའི་ཞགས་པ་ཤིན་ཏུ་ཕྲ་མོ་རྣམས་ཀྱིས་<line/>
ཡིད་བཅིངས་ནས། །སྲིད་འགྲོའི་ཐིབས་པོ་འདིར་ནི་འཁོར་ལོ་བཞིན་དུ་ཤིན་ཏུ་འཁོར། །བདག་ནི་སྣ་ཚོགས་ཐབས་ཀྱི་འདི་ལྟ་བུར། །གཟུགས་བཟང་ཕུན་སུམ་ཚོགས་པའི་གླང་པོ་འདུལ། །རྒྱལ་པོ་གཟུགས་ཅན་མ་<line/>
ལགས་ཕྲ་སེམས་ནི། །དྲང་སྲོང་ཆབ་རླུང་འཚལ་བས་མ་ཐུལ་ཏོ། །གླང་ཆེན་འདུལ་བ་གཟུགས་མེད་ཕྲ་བའི་སེམས། །དྲང་སྲོང་ཆུ་རླུང་ཟ་བས་མ་ཐུལ་ན། །གང་གི་དབང་དུ་གཟུགས་མེད་སེམས་འགྱུར་དེ། །<line/>
མི་ཡི་འཇིག་རྟེན་དག་ན་ཡོད་དམ་ཀྱེ། །གང་གི་དབང་དུ་གཟུགས་མེད་སེམས་འགྱུར་ཏེ། །ལྷ་གཅིག་མི་ཡི་འཇིག་རྟེན་ན་མཆིས་ཏེ། །རྒྱལ་པོ་ཆེན་པོ་སངས་རྒྱས་མཐུ་བོ་ཆེ། །ཉོན་མོངས་སྤངས་པ་དཔའ་བོ་སྟོབས་<line/>
ལྡན་པ། །དེ་དང་གང་དག་དེ་འདྲར་རྗེས་འབྲང་བ། །དེ་དབང་འདིར་ནི་གཟུགས་མེད་སེམས་འགྱུར་རོ། །དེ་ནས་རྒྱལ་པོ་འོད་ལྡན་གྱིས། །སངས་རྒྱས་བཅོམ་ལྡན་འདས་རྣམས་ཀྱི་བརྩོན་འགྲུས་དང་སྟོབས་ཐོས་ནས།<line/>
སྦྱིན་པ་དག་བྱིན། བསོད་ནམས་དག་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པ། སྦྱིན་པ་རྒྱ་ཆེན་གྱུར་པ་འདི་ཡིས་སུ། །འགྲོ་བར་རང་བྱུང་སངས་རྒྱས་གྱུར་ནས་ནི། །སྔོན་<line/>
གྱི་རྒྱལ་དབང་རྣམས་ཀྱི་མ་བསྒྲལ་བ། །སྐྱེ་བོའི་ཚོགས་དག་བདག་གིས་བསྒྲལ་བར་བྱ། །བདག་གིས་སྐྱེ་རྒྱུ་ལེགས་བསྐྱབས་ལས་བྱུང་ངམ། །བཏང་བ་ལས་བྱུང་བ་བསོད་ནམས་ཡོད་པ་གང༌། །དེས་ནི་<line/>
</page>
<page index="888" id="445A">༄༅། །སངས་རྒྱས་ཉིད་ཐོབ་འཇིག་རྟེན་དག །འདོད་པའི་རིམས་ནད་ལས་ནི་ཐར་པར་བྱ། །རྒྱལ་པོ་ཆེན་པོ། ཇི་ཙམ་དུ་སེམས། །དེའི་ཚེ་དེའི་དུས་ཀྱིས་རྒྱལ་པོ་འོད་ལྡན་དུ་གྱུར་པ་གང་ཡིན་པ་དེ་ནི། དེའི་ཚེ་<line/>
དེའི་དུས་ན་ནང་ཉིད་དེ་ཡིན་ཏེ། །ངས་དེར་ཐོག་མར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །བཙུན་པ། བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་<line/>
གཉེར་བའི་ཕྱིར་ཡང་དག་པར་རྫོགས་པའི་སངས་རྒྱས་གང་ལ་ཐོག་མར་བསོད་སྙོམས་ཕུལ་ལགས། རྒྱལ་པོ་ཆེན་པོ། སྔོན་བྱུང་བ་ཡངས་པ་ཞེས་བྱ་བའི་གྲོང་ཁྱེར་ཡོད་དེ། ཡངས་པའི་གྲོང་ཁྱེར་དུ་རྫ་མཁན་ཡངས་པའི་འོད་<line/>
ཅེས་བྱ་བ་ཞིག་བྱུང་ངོ༌། །དེའི་ཚེ་སྟོན་པ་ཤཱཀྱ་ཐུབ་པ་ཞེས་བྱ་བ་འཇིག་རྟེན་དུ་བྱུང་ཞེས་བྱ་བ་ནས་སངས་རྒྱས་བཅོམ་ལྡན་འདས་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་མཆོག་ཟུང་དང༌། བཟང་པོ་ཟུང་ནི། ཤཱ་རིའི་བུ་དང༌།<line/>
མོའུ་དགལ་གྱི་བུ་ཞེས་བྱའོ། །རིམ་གྲོ་བྱེད་པ་ནི། དགེ་སློང་ཀུན་དགའ་བོ་ཞེས་བྱའོ། །དེ་ནས་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དགེ་སློང་གི་ཚོགས་ཀྱིས་ཡོངས་སུ་བསྐོར་ནས་ལྗོངས་རྒྱུ་ཞིང་གཤེགས་པ་ན་ཡངས་<line/>
པའི་གྲོང་ཁྱེར་དུ་བྱོན་པ་དང༌། དེ་རླུང་ཤས་ཆེས་པའི་སྙུན་གྱིས་ཐེབས་ནས། དེས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སོང་ལ་རྫ་མཁན་ཡངས་པའི་འོད་ལས་མར་དང༌། ཏིལ་མར་དང༌། བུ་རམ་ཆུ་ཁྱེར་ཏེ་<line/>
ཤོག་ཅིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ནས། རྫ་མཁན་ཡངས་པའི་འོད་གང་ན་བ་དེར་སོང་སྟེ་ཕྱིན་པ་དང༌། རྫ་མཁན་ཡངས་པའི་འོད་ལ་འདི་སྐད་<line/>
</page>
<page index="889" id="445B">ཅེས་སྨྲས་སོ། །ཡངས་པའི་འོད་ཤེས་པར་གྱིས་ཤིག །བཅོམ་ལྡན་འདས་རླུང་ཤས་ཆེ་བའི་སྙུན་གྱིས་ཐེབས་ཏེ། དེ་ལ་མར་དང༌། ཏིལ་མར་དང༌། བུ་རམ་ཆུ་དགོས་སོ། །དེ་ནས་རྫ་མཁན་ཡངས་པའི་འོད་ཀྱིས་ཚེ་དང་<line/>
ལྡན་པ་ཀུན་དགའ་བོ་ལས་མཉན་ནས་མར་དང༌། ཏིལ་མར་དང༌། བུ་རམ་ཆུ་ཁྱེར་ཏེ་བུ་དང་ལྷན་ཅིག་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་གང་ན་བ་དེར་དོང་སྟེ་ཕྱིན་པ་དང༌། མར་དང༌། ཏིལ་མར་གྱིས་<line/>
བཅོམ་ལྡན་འདས་ཀྱིས་སྐུ་བྱུགས་ནས། ཆུ་འཇམ་པོས་སྐུ་ཁྲུས་བྱས་ཏེ་བུ་རམ་ཆུའི་བཏུང་བ་གསོལ་ཏོ། །དེས་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་བཟོད་ཅིང་འཚོ་བར་གྱུར་ཏོ་།དེ་ནས་རྫ་མཁན་ཡངས་<line/>
པའི་འོད་ཀྱིས་དེའི་ཞབས་གཉིས་ལ་གཏུགས་ནས་སྨོན་ལམ་གདབ་པར་བརྩམས་པ། བདག་ཀྱང་རབ་ཏུ་སྦྱིན་པ་འདི་ཡིས། ཤཱཀྱའི་རིགས་སྐྱེས་པ། ཡོན་ཏན་རིགས་དང་རུས་དག་མཉམ་པའི་སངས་རྒྱས་ཉིད་གྱུར་<line/>
ཅིང༌། །བདག་གིས་ཚངས་པའི་འཇིག་རྟེན་བར་གྱི་ཉམ་ཐག་འཆི་བ་ཡི། །ཕ་རོལ་ཞི་བ་རྒྱ་ཆེན་འཇིགས་པ་མེད་པར་སྒྲོལ་བར་ཤོག །དེའི་བུས་ཀྱང་སྨོན་ལམ་བཏབ་པ། བདག་ཀྱང་ལས་འདིས་ནི། གཟུགས་མེད་<line/>
པའི་ཆོས་རྣམས་རྟོགས་པ་དང་བཅོམ་ལྡན་འདས་ཀྱི་རིམ་གྲོ་བྱེད་པར་འགྱུར་ཅིག །ཅེས་བྱས་སོ། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་རྫ་མཁན་ཡངས་པའི་འོད་གང་ཡིན་པ་དེ་ནི། ང་<line/>
ཉིད་ཡིན་ཏེ། དེར་ངས་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཐོག་མར་བསོད་སྙོམས་ཕུལ་ལོ། །དེའི་ཚེ་དེའི་དུས་ཀྱིས་བུ་གང་ཡིན་པ་དེ་ནི། ཀུན་དགའ་བོ་ཡིན་ནོ།། །།<line/>
</page>
<page index="890" id="446A">༄༅། །འདུལ་བ་གཞི། བམ་པོ་ང་གཅིག་པ། བཙུན་པ། བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་སླད་དུ་ཡང་དག་པར་<line/>
རྫོགས་པའི་སངས་རྒྱས་ཇི་སྙེད་ཅིག་ལ་བསྙེན་བཀུར་བགྱིས་ལགས། རྒྱལ་པོ་ཆེན་པོ། རེ་ཞིག་གྲངས་མེད་པ་དང་པོ་ལ། སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་གི་བར། །དེའི་བར་བདུན་ཁྲི་ལྔ་<line/>
སྟོང་གི །སངས་རྒྱས་རྣམས་ནི་ངས་མཆོད་དོ། །གྲངས་མེད་གཅིག་ནི་འདས་པ་ཡི། །རྒྱལ་བ་ངས་ནི་མཆོད་བྱས་ཏེ། །སངས་རྒྱས་ཉིད་ནི་འདོད་པའི་ཕྱིར། །ང་ལ་སྐྱོ་བའི་སེམས་མེད་དོ། །རྒྱལ་པོ་ཆེན་པོ།<line/>
གྲངས་མེད་པ་གཉིས་པ་ལ་ནི། སངས་རྒྱས་མར་མེ་མཛད་ནས་ནི། །དབང་པོའི་རྒྱལ་མཚན་ཐུབ་པའི་བར། །བདུན་ཁྲི་དྲུག་སྟོང་དག་གི་ནི། །སངས་རྒྱས་རྣམས་ནི་ང་ཡིས་མཆོད། །གྲངས་<line/>
མེད་གཉིས་པོ་ཚང་པར་ནི། །རྒྱལ་བ་ང་ཡིས་མཆོད་བྱས་ཏེ། སྐྱེ་བ་དེ་དང་དེ་དག་ཏུ། །ང་ལ་སྐྱོ་བའི་སེམས་མེད་དོ། །གྲངས་མེད་པ་གསུམ་པ་ལ་ཡང༌། །སངས་རྒྱས་ལེགས་མཛད་ནས་བཟུང་སྟེ། །<line/>
སངས་རྒྱས་འོད་སྲུང་བར་དག་ཏུ། །བདུན་ཁྲི་བདུན་སྟོང་ང་ཡིས་མཆོད། །གྲངས་མེད་གསུམ་པོ་དེ་ལ་ནི། །རྒྱལ་བ་ངས་ནི་མཆོད་བྱས་ཏེ། །བྱང་ཆུབ་ཕྱིར་ནི་སྤྱོད་པ་ན། །དེའི་ཚེ་ང་ལ་སྐྱོ་སེམས་<line/>
མེད། །ང་ནི་བྱང་ཆུབ་སེམས་དཔའ་ན། །སངས་རྒྱས་མཆོག་ནི་དེ་དག་མཆོག །འཇིག་རྟེན་འདྲེན་པ་དེ་ཀུན་གྱིས། །ང་ནི་སངས་རྒྱས་ཉིད་དུ་བསྟན། །ངས་ནི་སྔོན་བསམ་གང་ཡིན་པ། །ང་ཡི་སྨོན་<line/>
</page>
<page index="891" id="446B">ལམ་ཐམས་ཅད་རྫོགས། །ངས་ནི་སངས་རྒྱས་ཁུར་བོར་ཏེ། སེམས་ཅན་རྣམས་ནི་རྗེས་སུ་བཟུང༌། །དེ་ནས་ཀོ་ས་ལའི་རྒྱལ་པོ་གསལ་རྒྱལ། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་<line/>
སྟེ། རྗེས་སུ་ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ཀྱིས་སྤྱན་སྔ་ནས་སོང་ངོ༌། །དེ་ནས་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཀུན་<line/>
དགའ་བོས་ཞུས་པ། འཇིག་རྟེན་གཙོ་བོ་རྣམ་འདྲེན་པ། །ཐུབ་པ་ཁྱོད་ཀྱི་བྱང་ཆུབ་ཐུགས། །ཐོག་མར་གང་དུ་བསྐྱེད་པ་དག །སྐལ་ལྡན་ཆེན་པོ་བདག་ལ་གསུངས། །ཁྱོད་སྔོན་བྱང་ཆུབ་སྤྱོད་པ་ན། །<line/>
སངས་རྒྱས་ཇི་སྙེད་དུས་གང་དུ། །ཇི་ལྟ་བུར་ནི་བསྙེན་བཀུར་མཛད། །མི་མཆོག་དེ་ནི་བདག་ལ་གསུངས། །ཀུན་དགའ་བོ་ཡི་ཚིག་གསན་ནས། །རྐང་གཉིས་དམ་པ་རྫོགས་སངས་རྒྱས། །འགྲོ་ལ་ཐུགས་<line/>
རྗེ་མཛད་ནས་སུ། །ཐུབ་པས་བྱང་ཆུབ་སྤྱོད་པ་གསུངས། །སངས་རྒྱས་འདོད་ཆགས་བྲལ་ཐོས་ཤིང༌། །གླང་པོ་དྲེགས་པའི་ཤེས་ཆེན་དང༌། །འཇིག་རྟེན་སྡུག་བསྔལ་གྱུར་མཐོང་ནས། །ངས་ནི་བྱང་ཆུབ་སེམས་<line/>
བསྐྱེད་དོ། །མི་དབང་འོད་ལྡན་གྱུར་པ་ན། ངས་ནི་བྱང་ཆུབ་འདོད་པའི་ཕྱིར། །ངས་ནི་བརྟན་པོར་དམ་བཅས་ཏེ། །སྔོན་མེད་པ་ཡི་སྦྱིན་པ་བཏང༌། །ང་ནི་རྫ་མཁན་གྱུར་པ་ན། སངས་རྒྱས་ཤཱཀྱ་ཐུབ་མཐོང་<line/>
ནས། །བྱང་ཆུབ་ཕྱིར་ནི་ཐོག་མར་ངས། །མར་དང་ཏིལ་མར་གྱིས་མཆོད་དོ། །སྔོན་གྱི་སྐྱེ་བ་གཞན་དག་ཏུ། །ཚོང་དཔོན་བུ་མོར་གྱུར་པ་ན། །སངས་རྒྱས་ཀཽ་དི་ནྱ་མཐོང་ནས། །ངས་ནི་མར་མེའི་སྦྱིན་པ་བྱས། །<line/>
</page>
<page index="892" id="447A">༄༅། །སངས་རྒྱས་གཞན་གྱིས་མ་ཐུལ་བའི། །ང་སྔོན་སྡེ་སྣོད་གསུམ་པ་ལས། དགེ་སློང་དགེ་འདུན་རྩོད་པ་ལ། །དགེ་འདུན་ལ་ནི་བུད་མེད་སྨྲས། །ཚིག་གི་ཉེས་བྱས་བྱུང་བས་<line/>
ན༑ ༑མོད་ལ་བུད་མེད་ཉིད་དུ་གྱུར། །སླར་ཡང་སེམས་དད་བྱས་པས་ནི། །སྐྱེས་པ་ཉིད་ནི་ཐོབ་པར་གྱུར། །སྔོན་གྱི་སྐྱེ་བ་གཞན་དག་ཏུ། །ང་ནི་རྒྱལ་པོའི་སྲས་གྱུར་ཚེ། །གཅེན་པོ་རིན་ཆེན་གཙུག་ཏོར་<line/>
ལ༑ ༑མར་མེའི་སྦྱིན་པས་མཆོད་བྱས་ཤིང༌། །ངས་ནི་ཟླ་གསུམ་དྲུག་ཅུ་རུ། །བདེ་མཛད་ཀྱི་ནི་ཞམ་རིང་བྱས། །ངས་ནི་མྱ་ངན་འདས་པ་དེའི། །མཆོད་རྟེན་ལ་ནི་ནོར་ཀུན་ཕུལ། །ང་ནི་ཚོང་དཔོན་<line/>
གྱུར་པ་ན། །སྒྲ་བརྙན་དབྱངས་ལ་ཟླ་གསུམ་མཆོད། །དེ་ཡི་མཆོད་རྟེན་མཐོང་པོ་ནི། །དགུ་བཅུ་རྩ་གཅིག་རྩིག་ཏུ་བཅུག །ང་ནི་བྲམ་ཟེར་གྱུར་པ་ན། །སངས་རྒྱས་དཔལ་འབྱུང་མཐོང་ནས་དགའ། །<line/>
ལེགས་པར་ཐལ་སྦྱར་དེ་ནས་ཡང༌། །མི་མཆོག་ལ་ནི་མཆོད་པ་བྱས། །ང་སྔོན་བྲམ་ཟེར་གྱུར་པ་ན། །བསྟན་བཅོས་དུ་མ་འཇིགས་མེད་ཚེ། །སངས་རྒྱས་ཕན་པར་བཞེད་མཛད་པ། །ང་ཡི་སྟན་ལ་<line/>
སྤྱན་དྲངས་སོ། །སྔོན་ནི་དཀའ་ཐུབ་ལྡན་པ་ཡི། །དྲང་སྲོང་ཆོས་ལ་གནས་གྱུར་ཚེ། །སངས་རྒྱས་ཀཽའུ་ནི་ནྱ་མཐོང་ནས། །ངས་ནི་རི་བོའི་ཁ་ནས་མཆོངས། །དྲང་སྲོང་གྱུར་ནའང་ཡིད་དགའ་བས།།<line/>
སངས་རྒྱས་བལྟ་ན་སྡུག་མཐོང་ནས། །རྩ་བ་དང་ནི་འབྲས་བུའི་ཕྱིར། །བསྟི་གནས་བཞུགས་པ་ངས་སྤྱན་དྲངས། །འཇིག་རྟེན་འདྲེན་པ་སྤྱན་མཛེས་ལ། །དྲང་སྲོང་གྱུར་ཚེ་བཀུར་སྟི་བྱས། །ཤིང་<line/>
</page>
<page index="893" id="447B">ཤུན་ཡིད་དུ་འོང་བ་ཡིས། །ངས་ནི་མི་ཡི་མཆོག་བཀབ་བོ། །ང་ནི་རྒྱལ་པོར་གྱུར་པ་ན། །ཡན་ལག་བཞི་པའི་དཔུང་སྤངས་ནས། །བྱང་ཆུབ་འདོད་པའི་ཆེད་དུ་ངས། །ཡུལ་འཁོར་སྐྱོང་གི་ཞམ་འབྲིང་བྱས། །སངས་རྒྱས་ཤཱཀྱ་ཐུབ་པ་<line/>
ནས། །འདྲེན་པ་ཡུལ་འཁོར་སྐྱོང་གི་བར། །བདུན་ཁྲི་དང་ནི་ལྔ་སྟོང་གི། །སངས་རྒྱས་ལ་ནི་ང་ཡིས་མཆོད། །གྲངས་མེད་གཅིག་ནི་འདས་པ་ཡི། །རྒྱལ་བ་ངས་ནི་མཆོད་བྱས་ཏེ། །བྱང་ཆུབ་ཕྱིར་ནི་སྤྱོད་པ་ན། །དེ་ཚེ་ང་ལ་སྐྱོ་<line/>
སེམས་མེད། །གྲངས་མེད་པ་དང་པོའོ། །བྲམ་ཟེའི་ཁྱེའུར་གྱུར་དེའི་ཚེ། །འོད་དང་གྲགས་པར་ལྡན་པ་ཡི། །སངས་རྒྱས་མར་མེ་མཛད་མཐོང་ནས། །ཨུཏྤལ་སྔོན་པོ་བདུན་གྱིས་མཆོད། །ང་ནི་རྒྱལ་པོར་གྱུར་པ་ན། །དཀའ་<line/>
ཐུབ་སྤྱོད་ཅེས་བྱ་བ་ཡི། །སངས་རྒྱས་མཚན་མངའ་མཐོང་ནས་ནི། །མི་མཆོག་ལ་ནི་བླ་རེས་མཆོད། །རྒྱལ་པོར་གྱུར་ཚེ་མུན་འཇོམས་པའི། །སྐལ་ཆེན་ལ་ནི་རིན་པོ་ཆེ། །སྣ་ཚོགས་བཀྲ་བའི་རོལ་མོ་ཡིས། །མཆོད་པ་དག་<line/>
གིས་བཞེངས་གསོལ་ཏོ། །ཀུན་དགའ་མི་དབང་གྱུར་པས། །སེངྒེ་སེངྒེའི་རྟ་ལ་མངའ་ལ། །རིན་ཆེན་ཡུ་བ་ཅན་གདུགས་ཀྱིས། །མི་མཆོག་ལ་ནི་མཆོད་པ་བྱས། །རྒྱལ་པོར་གྱུར་ཚེ་གྲོང་ཁྱེར་ནི། །སྟོང་ཕྲག་དྲུག་ཅུ་<line/>
རྣམས་སུ་ཡང༌། །མི་ཡི་ཉི་མ་བདེ་མཛད་ནི། །སྤྱན་དྲངས་ནས་ནི་མཆོད་པ་བྱས། །འཇིག་རྟེན་འདྲེན་པ་མི་དབང་ལ། །བསྲོ་ཁང་ལས་དང་དེ་བཞིན་དུ། །ཨ་ཀར་ནག་པོའི་དྲི་དག་གིས། །བྲམ་ཟེར་གྱུར་ཚེ་ཞམ་<line/>
འབྲིང་བྱས། །གྲོང་ཁྱེར་རྒྱལ་སྲིད་འཕེལ་བར་ནི། །བྲམ་ཟེའི་སངས་རྒྱས་སུམ་ཅུ་པོ། །གཙུག་ཏོར་ཅན་ཞེས་འཇིག་རྟེན་གྲགས། །རྒྱལ་པོར་གྱུར་ཚེ་མཆོད་པ་བྱས། །གྲོང་ཁྱེར་འབྲས་འཕེལ་དག་ཏུ་ནི། །སངས་<line/>
</page>
<page index="894" id="448A">༄༅། །རྒྱས་ཉི་ཤུ་རྩ་ལྔ་ལ། །ང་ནི་ཚོང་དཔོན་གྱུར་པ་ན། །ཚངས་པར་སྤྱོད་པས་མཆོད་པ་བྱས། །གྲོང་ཁྱེར་དགའ་བ་དེ་ཉིད་དུ། །ང་ནི་ཚོང་དཔོན་གྱུར་པའི་ཚེ། །སངས་རྒྱས་གཙུག་<line/>
ཏོར་འཇིག་རྟེན་གྲགས། །གཙུག་ལག་ཁང་གིས་མཆོད་པ་བྱས། །ཚོང་དཔོན་གྱུར་ཏེ་རྒྱལ་བ་དྲུག །མཆོད་ཕྱིར་གླང་ཆེན་རྟ་གསེར་དང༌། །བུད་མེད་རྣམས་དང་ནོར་བུ་ཡི། །རྒྱན་གྱིས་སྐྱེད་མོས་ཚལ་བྱས་སོ། །རྒྱལ་<line/>
པོར་གྱུར་ཚེ་ངང་པ་ཡིས། །གྲོང་ཁྱེར་ཡིད་འོང་དེ་ཉིད་དུ། །བྱང་ཆུབ་དོན་དུ་གཉེར་བ་ངས། །གཙུག་ཏོར་ཅན་ལ་སྐྲ་བྲེགས་སོ། །ཀུན་དགའ་བྲམ་ཟེར་གྱུར་པ་ན། །ཐུབ་ཆེན་མ་འགག་དེ་ལ་ནི། །བྱང་ཆུབ་དོན་དུ་གཉེར་<line/>
བ་ངས། །འབྲས་བུ་མཆོག་གིས་མཆོད་པ་བྱས། །ཚོང་དཔོན་དུ་ནི་གྱུར་པ་ན། །འཇིག་རྟེན་འདྲེན་པ་སྤྱན་མཛེས་ལ། །ནོར་བུ་རིན་ཆེན་གྱིས་མཆོད་ཅིང༌། །གཙུག་ལག་ཁང་ན་ཉམས་དགས་མཆོད། །དེད་དཔོན་དུ་<line/>
ནི་གྱུར་པ་ན། །བྱང་ཆུབ་ཤིང་གི་དྲུང་ན་ནི། །སངས་རྒྱས་ལེགས་འཁྲུགས་བཞུགས་མཐོང་ནས། །ཐོག་མར་བསོད་སྙོམས་ལ་སྤྱན་དྲངས། །ང་ནི་དེད་དཔོན་གྱུར་པ་ན། བྱང་ཆུབ་ཤིང་དྲུང་ཐུབ་པ་ནི། །འཇིག་<line/>
རྟེན་དགའ་མཛད་བློ་བཟང་མཐོང༌། །འཁོར་ནི་སྟོང་དང་རབ་ཏུ་བྱུང༌། །ང་ནི་དེད་དཔོན་གྱུར་པ་ན། །སངས་རྒྱས་ཙནྡན་འོད་དཔག་མེད། །ཆུ་འཇམ་དང་ནི་ཏིལ་མར་དང༌། བུ་རམ་ལ་ནི་སྤྱན་དྲངས་སོ། །ཀུན་<line/>
དགའ་རྒྱལ་པོར་གྱུར་པ་ན། །ཚངས་སྦྱིན་གྲགས་པ་ཆེན་པོ་པ། །འདྲེན་པ་ལ་ནི་ཞལ་ཟས་དང༌། །ཐམས་ཅད་སྦྱིན་པས་མཆོད་པ་བྱས། །བྲམ་ཟེར་ཡང་ནི་གྱུར་པ་ན། །ཐུགས་རྗེ་ཆེན་པོ་འོད་ཟེར་ཅན། །ཐུབ་<line/>
</page>
<page index="895" id="448B">པ་རྐང་གཉིས་མཆོག་མཐོང་ནས། །སྨྲ་བའི་རྒྱལ་མཚན་གྱིས་མཆོད་དོ། །རྒྱལ་པོར་གྱུར་ནས་སངས་རྒྱས་ནི། །དོན་དམ་གཟིགས་པ་གྲོང་མཆོག་ཏུ། །འཇུག་པ་དེ་ལ་ཏ་ལ་ཡི། །ལོ་མའི་བསིལ་ཡབ་མཆོད་པ་བྱས། །ང་ནི་<line/>
ཚོང་དཔོན་གྱུར་པ་ན། །འཇིག་རྟེན་གསལ་མཛད་སངས་རྒྱས་ནི། །ཤཱཀྱ་ཐུབ་པ་མེ་ཏོག་གི །སིལ་མ་སྣ་ཚོགས་དྲི་སྦྱར་མཆོད། །གྲོང་ཁྱེར་མཆོག་ཏུ་མཐོར་འཕགས་པའི། །མི་མཆོག་འཇུག་པར་མཐོང་ནས་ནི། །རོལ་མོ་རྣམས་<line/>
ཀྱི་སྒྲ་དག་དང༌། །མེ་ཏོག་རྣམས་ཀྱི་མཆོད་པ་བྱས། །རྒྱལ་པོར་གྱུར་ཚེ་དད་པ་ཡིས། །སངས་རྒྱས་དམ་པ་ཞེས་བྱ་བ། །སྲིད་པའི་མཚོ་ལས་བརྒལ་བ་ལ། །ཐོག་མར་ཤིང་རྟ་དག་གིས་བསྟབས། །ང་ནི་རྒྱལ་པོར་གྱུར་པ་ན། །གཙོ་<line/>
བོའི་ཆེད་དུ་ལམ་བསྟར་ཅིང༌། །དཔག་ཚད་བརྒྱ་ནི་གང་བར་ཡང༌། །མེ་ཏོག་ཁང་བརྩེགས་མཆོད་པ་བྱས། །སངས་རྒྱས་དགྲ་ཞི་མཛད་པ་ནི། །གྲོང་ཁྱེར་གཤེགས་ཞེས་ངས་ཐོས་ནས། །ལམ་ནི་རྒྱལ་མཚན་ཡོངས་བཀང་སྟེ། །<line/>
རྒྱལ་པོའི་འབྱོར་བས་བསུ་བ་བྱས། །ང་ནི་མཉན་པར་གྱུར་པ་ན། །ཤིང་རྟའི་ཡན་ལག་ཆུ་འགྲམ་དུ། །བྱོན་པ་ངས་ནི་མཐོང་ནས་ནི། །ཐུབ་པ་ཆུ་ཡི་རྒྱུན་ལས་བསྒྲལ། །དེད་དཔོན་གྱུར་ཚེ་དད་པ་ཡི། །ཤིང་རྟ་སྐལ་ལྡན་ཆེན་པོ་<line/>
ནི། །ངས་ནི་གྲུ་ཟམ་བཏགས་ནས་ཀྱང༌། །མཚོ་ཆེན་ལས་ནི་བསྒྲལ་བ་བྱས། །ང་ནི་རྒྱལ་པོར་གྱུར་པ་ན། །རྐང་གཉིས་དམ་པ་སངས་རྒྱས་ནི། །ཚངས་པ་ཙནྡན་ས་མཆོག་གི། །ཀ་བར་ལྡན་པའི་ཁང་པས་མཆོད། །རྒྱལ་པོར་གྱུར་<line/>
ཚེ་སངས་རྒྱས་ནི། །བཅོམ་ལྡན་ཚངས་པའི་ཚེ་མཆོད་ཅིང༌། །སྨན་སྦྱིན་རྒྱལ་མཚན་བསྒྲེངས་ནས་ནི། །ངས་ནི་ཡམས་ཀྱི་ནད་ཞི་བྱས། །ཙནྡན་ལྡན་ལ་ཆར་མེད་ཚེ། །རྒྱལ་པོ་ལྟ་བུའི་སྐུ་ཁྲུས་བྱས། །དེ་ཚེ་ལྷས་ནི་ཆར་ཕབ་<line/>
</page>
<page index="896" id="449A">༄༅། །པས༑ ༑སྐྱེ་བོ་རྣམས་ནི་སྐྱབས་སུ་དོང༌། །ང་ནི་རྒྱལ་པོར་གྱུར་པ་ན། །སངས་རྒྱས་བཅོམ་ལྡན་ཟླ་བ་ལ། །མཆོད་ནས་ངས་ནི་བྱམས་བསྒོམས་པས། །བདུད་ཀྱིས་བཏང་བའི་ཡམས་ནད་ཞི། །<line/>
མི་ཡི་དབང་པོར་སྔོན་གྱུར་ཚེ། །ངས་ནི་བྱང་ཆུབ་འདོད་པའི་ཕྱིར། །སངས་རྒྱས་དབང་པོ་འདུལ་བ་ལ། །ཆོ་འཕྲུལ་ཕྱིར་ནི་གསོལ་བ་བཏབ། །རྒྱལ་པོ་དག་ཏུ་གྱུར་པ་ན། །རིན་ཆེན་རི་བོ་འོད་ཆེན་ལྡན། །འཁོར་<line/>
ནི་བརྒྱ་སྟོང་ཕྲག་མང་པོ། །མཐོང་ནས་ལོ་ལྔར་མཆོད་པ་བྱས། །བྲམ་ཟེར་གྱུར་ཚེ་དད་པ་ཡིས། །སངས་རྒྱས་དོན་ཀུན་བསྒྲུབས་པ་ནི། །མཚན་དང་ལྡན་པ་མཐོང་ནས་ཀྱང༌། །ངས་ནི་བསྟོད་པ་ལྔ་བརྒྱ་བྱས། །བྲམ་ཟེར་<line/>
གྱུར་ཚེ་ཡིད་དགའ་བས། །སངས་རྒྱས་དབང་པོ་རྒྱལ་མཚན་མཐོང༌། །ངས་ནི་ཐལ་མོ་ལེགས་སྦྱར་ཏེ། །དམ་པ་སྩོལ་བའི་འོད་ཅེས་གསོལ། །སངས་རྒྱས་མར་མེ་མཛད་པ་ནས། །ཐུབ་པ་དབང་པོ་རྒྱལ་མཚན་བར། །བདུན་<line/>
ཁྲི་དང་ནི་དྲུག་སྟོང་གི། །སངས་རྒྱས་རྣམས་ནི་ང་ཡིས་མཆོད། །གྲངས་མེད་གཉིས་པ་ཚང་བར་ནི། །རྒྱལ་བ་ང་ཡིས་མཆོད་བྱས་ཏེ། །བྱང་ཆུབ་ཕྱིར་ནི་སྤྱོད་པ་ན། །དེ་ཚེ་ང་ལ་སྐྱོ་སེམས་མེད། །གྲངས་མེད་པ་གཉིས་པའོ།<line/>
སངས་རྒྱས་བདེ་མཛད་དམ་པ་ལ། །རྒྱལ་པོར་གྱུར་ཚེ་མཆོད་བྱས་ནས། །མྱ་ངན་འདས་ནས་མཆོད་རྟེན་བརྩིགས། །རྒྱལ་སྲིད་རབ་ཏུ་ཞི་བར་བྱས། །རྒྱལ་པོར་གྱུར་ཚེ་དང་བས་ནི། །སངས་རྒྱས་གང་པོ་རེ་སྐོང་ལ། །ཚུལ་དང་<line/>
འདྲ་བར་མཆོད་བྱས་ཏེ། །ཆོས་ཀྱི་རྒྱལ་པོ་ཞེས་བསྒྲགས་སོ། །སངས་རྒྱས་ཐམས་ཅད་ཟིལ་གནོན་ལ། །ཚོང་དཔོན་གྱུར་ཚེ་ལེགས་པར་ནི། །རིམ་གྲོ་བྱས་ཤིང་མི་མཆོག་ལ། །དེ་བཞིན་གསེར་གྱི་མེ་ཏོག་གཏོར། །ང་<line/>
</page>
<page index="897" id="449B">ནི་ཚོང་དཔོན་གྱུར་པ་ན། །སངས་རྒྱས་རིན་ཆེན་གཙུག་ཏོར་ཅན། །ཐུབ་ཆེན་གྲོང་མཆོག་གཤེགས་དེ་ལ། །གསེར་གྱི་དྲ་བས་མཆོད་པ་བྱས། །ང་ནི་ཚོང་དཔོན་གྱུར་པ་ན། །པདྨ་དམ་པ་དཔའ་ཆེན་པོ། །རྒྱལ་པོར་<line/>
གྲགས་པའི་གྲོང་མཆོག་ཏུ། །དངུལ་གྱི་མེ་ཏོག་སིལ་མས་གཏོར། །ང་ནི་བྲམ་ཟེར་གྱུར་པ་ན། །སངས་རྒྱས་གྲགས་མཆོག་སློབ་མི་ཡི། །དགེ་འདུན་གྱིས་ནི་མདུན་བལྟས་པ། །མཐོང་ནས་མི་མཆོག་གནས་ཀྱིས་མཆོད།།<line/>
ང་ནི་རྒྱལ་པོར་གྱུར་པ་ན། །ལེགས་གསུང་བྱང་ཆུབ་ཤིང་དྲུང་དུ། །བཞུགས་པ་ངས་མཐོང་གླང་པོ་རྟ། །ཤིང་རྟ་དཔུང་བུ་ཆུང་གིས་བསྲུངས། །སངས་རྒྱས་དྲི་མེད་ཐུབ་ཆེན་ལ། །ཚོང་དཔོན་གྱུར་ཚེ་བསྲོ་ཁང་དང༌། །མཆོད་<line/>
རྟེན་ལས་དང་མར་མེས་ནི། །དེ་ཡི་ཚེ་ན་རྣམ་པར་མཆོད། །སངས་རྒྱས་སད་མཛད་རྡོ་ལེབ་སྟེང༌། །སྙོམས་པར་བཞུགས་པ་མཐོང་ནས་ནི། །དད་པས་རོལ་མོའི་སྒྲ་ཀུན་དང༌། །རྒྱལ་པོའི་འབྱོར་པས་བཞེངས་གསོལ་ཏོ། །<line/>
ཚོང་དཔོན་དུ་ནི་གྱུར་པ་ན། །འཇིག་རྟེན་དགའ་མཛད་དགྲ་ཐུལ་བ། །སངས་རྒྱས་སྤྱོད་པས་གཤེགས་པ་ན། །ལམ་ནི་སྣ་ཚོགས་བརྒྱན་པས་མཆོད། །ཚོང་དཔོན་གྱུར་ཚེ་ཡིད་དགའ་བས། །གནས་མཆོག་གཤེགས་པ་<line/>
ཐོས་ནས་ནི། །སྐྱེད་མོས་ཚལ་ནི་བརྒྱན་བྱས་ནས། །ངས་ནི་གཙུག་ལག་ཁང་བརྩིགས་སོ། །སངས་རྒྱས་བཅོམ་ལྡན་སྐར་འོད་ལ། །བྱང་ཆུབ་འདོད་པའི་དད་པས་ངས། །རྒྱལ་པོའི་མཛོད་ནི་ཐམས་ཅད་ལས། །ནོར་<line/>
བུ་རིན་ཆེན་རྣམས་ཀྱིས་མཆོད། །ང་ནི་རྒྱལ་པོར་གྱུར་པའི་ཚེ། །ཏོག་གིས་བདུད་རྣམས་བཅོམ་བྱས་ནས། །ཆོས་ཀྱི་རྒྱལ་སྲིད་བསྒྲགས་པ་ན། །ངས་ནི་རྒྱལ་མཚན་ཁོ་ན་བཙུགས། །བྷ་ར་དྷྭ་ཛ་བློ་ལྡན་པ། །བྲམ་ཟེ་མྱ་<line/>
</page>
<page index="898" id="450A">༄༅། །ངན་འདས་པ་ལ། །རྒྱལ་པོ་ངས་ནི་རིལ་བ་དང༌། །དབྱུག་གུ་གཙུག་ལག་ཁང་ཆེན་བྱས། །ང་ནི་དེད་དཔོན་གྱུར་པ་ན། །སངས་རྒྱས་འདྲེན་པ་དོན་གཟིགས་པ། །གསེར་དང་ནོར་བུ་མུ་ཏིག་དང༌། །དྲི་<line/>
ཡི་སྙིང་པོ་རྣམས་ཀྱིས་མཆོད། །སངས་རྒྱས་དོན་ཀུན་གྲུབ་པ་ནི། །སངས་རྒྱས་སྤྱོད་པས་གཤེགས་པ་ན། །རྒྱལ་པོར་གྱུར་ཚེ་དཔུང་དག་གིས། །ཚོགས་ཀུན་གྱིས་ནི་མཆོད་པ་བྱས། །སངས་རྒྱས་དོན་དམ་གཟིགས་<line/>
པ་ནི། །གྲོང་ཁྱེར་དམ་པར་གཤེགས་པ་ན། །རྒྱལ་པོར་གྱུར་ཚེ་རོལ་མོ་དང༌། །མེ་ཏོག་ཀུན་གྱིས་མཆོད་པ་བྱས། །ང་ནི་དེད་དཔོན་གྱུར་པ་ན། །སངས་རྒྱས་སྐར་རྒྱལ་རྐང་གཉིས་མཆོག །དྲི་ཡི་སྙིང་པོ་དེ་བཞིན་དུ། །<line/>
རྩ་བའི་དྲི་རྣམས་རབ་ཏུ་གཏོར། །རིན་ཆེན་བཀྲ་བའི་ཕུག་ན་ཡང༌། །སངས་རྒྱས་སྐར་རྒྱལ་ལ་ནི་ངས། །དེ་ཚེ་ཚིགས་བཅད་གཅིག་བསྟོད་པས། །བསྐལ་པ་དགུ་ནི་ཕྱིར་བསྙིལ་ཏོ། །འབྲུ་ཚོང་དུ་ནི་གྱུར་པ་ན། །སངས་<line/>
རྒྱས་བཅོམ་ལྡན་རྣམ་གཟིགས་ལ། །དེ་ཚེ་བྱང་ཆུབ་སྤྱོད་པའི་ཕྱིར། །མུད་ག་སྤར་གང་ཕུལ་བས་མཆོད། །ཚོང་དཔོན་གྱུར་ཚེ་ངས་མཆོད་པ། །སངས་རྒྱས་མཆོག་ནི་གཙུག་ཏོར་ཅན། །ཐུབ་པ་ཉན་ཐོས་ཚོགས་བཅས་<line/>
པ༑ ༑ཞལ་ཟས་ཀྱིས་ནི་ཟླ་གསུམ་མཆོད། །ཚོང་དཔོན་དུ་ནི་གྱུར་པའི་ཚེ། །འཇིག་རྟེན་འདྲེན་པ་ཐམས་ཅད་སྐྱོབ། །སྐལ་ཆེན་ཉན་ཐོས་བཅས་པ་ལ། །ཞལ་ཟས་ཀྱིས་ནི་གུས་པར་མཆོད། །ཚོང་དཔོན་གྱུར་ཚེ་<line/>
དད་པ་ཡིས། །སངས་རྒྱས་འཁོར་བ་འཇིག་པ་ནི། །བདོག་པ་ཀུན་ལ་སྤྱན་དྲངས་ནས། །ཚངས་པར་སྤྱོད་ཕྱིར་བློ་གྲོས་བསྐྱེད། །ཚོང་དཔོན་དུ་ནི་གྱུར་པ་ན། །ཡང་དག་སངས་རྒྱས་གསེར་ཐུབ་ལ། །གཙུག་<line/>
</page>
<page index="899" id="450B">ལག་ཁང་བརྩིགས་དད་པ་ཡིས། །ཁྱིམ་མེད་པར་ནི་རབ་ཏུ་བྱུང༌། །བྲམ་ཟེའི་ཁྱེའུ་ནི་བླ་མའི་ཚེ། །དགའ་སྐྱོང་གི་ནི་ཚིག་ཐོས་ནས། །འོད་སྲུང་རྐང་གཉིས་མཆོག་ལས་ནི། །རབ་ཏུ་འབྱུང་བའི་བློ་བསྐྱེད་དོ། །<line/>
བྱམས་པ་དྲང་སྲོང་གྱུར་པ་ན། །རྒྱལ་པོར་གྱུར་ནས་རིམ་གྲོ་བྱས། །བྱས་པ་གཟོ་བ་རྗེས་དྲན་ནས། །དེ་ནས་ང་ལ་སླར་མཆོད་དོ། །གང་ཡང་སངས་རྒྱས་བདེ་མཛད་ནས། །སངས་རྒྱས་འོད་སྲུང་བར་དུ་ནི། །<line/>
ངས་ནི་བདུན་ཁྲི་བདུན་སྟོང་གི། །རྒྱལ་བ་རྣམས་ནི་མཆོད་པ་བྱས། །གྲངས་མེད་གསུམ་པོ་ཚང་བར་ནི། །རྒྱལ་བ་ངས་ནི་མཆོད་བྱས་ཏེ། །སྔོན་ནི་བྱང་ཆུབ་སྤྱོད་པ་ན། །ང་ལ་སྐྱོ་བའི་སེམས་མེད་དོ། །ང་ནི་<line/>
བྱང་ཆུབ་སེམས་དཔའི་ཚེ། །སངས་རྒྱས་མཆོག་ནི་དེ་རྣམས་མཆོད། །ང་ནི་དེ་དག་ཐམས་ཅད་ཀྱིས། །འཇིག་རྟེན་མདུན་དུ་ལུང་བསྟན་ཏོ། །ངས་ནི་སྔོན་བསམ་གང་ཡིན་པ། །ང་ཡི་སྨོན་ལམ་ཐམས་ཅད་<line/>
རྫོགས། །ང་ནི་སངས་རྒྱས་ཁུར་བོར་ཏེ། སེམས་ཅན་རྣམས་ནི་རྗེས་སུ་བཟུང༌། །ཤི་བིའི་རྒྱལ་པོར་ང་གྱུར་ཏེ། །སྦྱིན་པ་དག་ནི་ཐམས་ཅད་བཏང༌། །ང་ནི་དུས་དཔོག་གྱུར་པའི་ཚེ། །སྦྱིན་པའི་ཕ་རོལ་ཕྱིན་པ་རྫོགས། །རྒྱ་མཚོའི་<line/>
ཚོང་བར་གྱུར་པ་ན། །ཚུལ་ཁྲིམས་ཕ་རོལ་ཕྱིན་དོན་དུ། །སྲོག་ཆགས་རྣམས་ནི་མ་བཏང་ཞིང༌། །ངས་ནི་རང་གི་ཤ་བཏང་ངོ༌། །ང་སྔོན་དྲང་སྲོང་གྱུར་པ་ན། །བཟོད་པའི་ཕ་རོལ་རྫོགས་བྱའི་ཕྱིར། །ཡན་ལག་རྣམས་ནི་<line/>
གཏུབས་པ་ཡིས། །ང་ཡི་བཟོད་པ་ཡོངས་སུ་རྫོགས། །མི་མ་ཡིན་མོའི་སྐྱེས་རབས་དང༌། དེ་བཞིན་རྒྱ་མཚོ་བསྐམས་པ་དང༌། །དེ་བཞིན་བདག་ནི་བདེན་དགའ་བའི། །བརྩོན་འགྲུས་ཕ་རོལ་ཕྱིན་པ་རྫོགས། །སྨན་ཆེན་བློན་<line/>
</page>
<page index="900" id="451A">༄༅། །པོར་གྱུར་པ་དང༌། གནག་ལྷས་སྐྱེས་སུ་ང་གྱུར་ཚེ། །ཤེས་རབ་ཕ་རོལ་ཕྱིན་རྫོགས་ནས། །དེ་བཞིན་རྔ་བོ་ཆེ་ཡང་བསྒྲགས། །བྲམ་ཟེ་རབ་འབར་གྱུར་པ་ན། །རལ་པར་འདབ་ཆགས་<line/>
ཚང་བཅས་ཀྱང༌། །བསམ་གཏན་ལས་ནི་མ་ལངས་པར། །བསམ་གཏན་ཕ་རོལ་ཕྱིན་བརྩོན་བྱས། །སྙིང་རྗེ་ཡོངས་སུ་བསྒོམས་བྱས་ཤིང༌། །ཕ་རོལ་ཕྱིན་པ་དྲུག་རྫོགས་པས། །ཁུར་ལྕི་བ་ནི་ངས་བོར་ཏེ། །དམ་<line/>
བཅས་པ་ཡང་རྫོགས་པར་བྱས། །ང་དང་སངས་རྒྱས་གང་ཕྲད་ནས། །མཆོད་པ་བྱས་པའི་མི་མཆོག་ནི། །དེ་ཀུན་མྱ་ངན་འདས་པར་གཤེགས། །ང་ནི་བྱང་ཆུབ་ལ་བཞག་གོ །རྒྱལ་པོ་འོད་ལྡན་དབང་པོ་ནས། །<line/>
ཐུབ་པ་དབང་པོ་རྒྱལ་མཚན་བར། །སེམས་ཅན་བྱེ་བ་ཕྲག་སྟོང་ནི། །སྲིད་པའི་མཚོ་ལས་བསྒྲལ་བ་བྱས། །འཇིག་རྟེན་གཙོ་བོ་རྣམ་འདྲེན་པ། རྫོགས་སངས་རྒྱས་ཏེ་ལྷ་མིར་བཅས། །འཇིག་རྟེན་འདི་ནི་<line/>
བསྒྲལ་བ་དང༌། །སྒྲོལ་བར་མཛད་པ་སྨོས་ཅི་དགོས། །ངས་ནི་འཇིག་རྟེན་དོན་གྱི་ཕྱིར། །མྱ་ངན་འདས་ནའང་ཆོས་ཀྱི་གྲུ་།བརྟན་པ་དག་ནི་བཅའ་བྱས་ཏེ། །བརྒྱ་སྟོང་ཕྲག་ནི་བསྒྲལ་བར་བྱ། །མི་གང་སངས་<line/>
རྒྱས་སྐྱབས་སོང་ཞིང༌། །མྱ་ངན་འདས་ཀྱང་སངས་རྒྱས་ལ། །བྱ་བ་བྱེད་པའི་སྐྱེས་བུ་དེ། །འཇིག་རྟེན་དག་ནི་སྐྱིད་དེ་བ། །གང་དག་དེ་བཞིན་གཤེགས་རྒྱལ་ལ། །བྱ་བ་ཅུང་ཟད་བྱེད་པ་ནའང་དེ། །མཐོ་རིས་<line/>
སྣ་ཚོགས་བགྲོད་ནས་ནི། །བདུད་རྩིའི་གོ་འཕང་འཐོབ་པར་འགྱུར། །ཡང་དག་ཇི་བཞིན་འདི་ཐོས་ནས། །དགེ་བ་བུངས་ནི་བསྐྱེད་དེ་བྱ། །ང་ནི་མྱ་ངན་འདས་འོག་ཏུ། །སྲིད་པའི་རྒྱ་མཚོར་འཁྱམས་ས་རེ། །<line/>
</page>
<page index="901" id="451B">སངས་རྒྱས་མང་པོའི་སྐབས་རྫོགས་སོ། །སངས་རྒྱས་འོད་ལྡན་དང༌། ཤཱཀྱ་ཐུབ་པ་དང༌། ཀོའུ་དི་ནྱ་དང༌། འཇིག་རྟེན་འདྲེན་དང༌། གཞན་གྱིས་མི་ཐུབ་དང༌། རིན་ཆེན་གཙུག་ཏོར་དང༌། བདེ་<line/>
མཛད་དང༌། སྒྲ་སྙན་དང༌། དཔལ་འབྱུང་དང༌། ཕན་བཞེད་དང༌། ཀོའུ་དི་ནྱ་དང༌། བལྟ་ན་སྡུག་པ་དང༌། སྤྱན་མཛེས་དང༌། ཡུལ་འཁོར་སྐྱོང་དང༌། མར་མེ་མཛད་དང༌། དཀའ་ཐུབ་མཛད་དང༌། མུན་སེལ་དང༌། བདེ་མཛད་དང༌།<line/>
དབང་ཆེན་དང༌། གཙུག་ཏོར་ཅན་དང༌། མ་འགག་པ་དང༌། སྤྱན་མཛེས་དང༌། ལེགས་འཁྲུངས་དང༌། ཡིད་བཟང་དང༌། ཙནྡན་དང༌། ཚངས་སྦྱིན་དང༌། འོད་ཟེར་ཅན་དང༌། དོན་དམ་གཟིགས་དང༌། ཤཱཀྱ་ཐུབ་པ་དང༌།<line/>
མཐོར་འཕགས་དང༌། དམ་པ་དང༌། གཙོ་བོ་དང༌། དགྲ་ཞི་མཛད་དང༌། ཤིང་རྟའི་ཡན་ལག་དང༌། སྐལ་ལྡན་ཤིང་རྟ་དང༌། ཚངས་པ་དང༌། ཚངས་པའི་ཚེ་དང༌། ཙནྡན་དང༌། དབང་པོ་དང༌། དབང་པོ་འདུལ་དང༌། རིན་<line/>
ཆེན་རི་བོ་དང༌། དོན་ཐམས་ཅད་གྲུབ་པ་དང༌། ཐ་མ་དབང་པོའི་རྒྱལ་མཚན་དང༌། བཟོད་པ་མཛད་དང༌། རྫོགས་ལྡན་དང༌། ཐམས་ཅད་ཟིལ་གནོན་དང༌། རིན་ཆེན་གཙུག་ཕུད་དང༌། པདྨ་དམ་པ་དང༌། གྲགས་པ་<line/>
དམ་པ་དང༌། གསུང་སྙན་དང༌། དྲི་མ་མེད་དང༌། སད་མཛད་དང༌། དགྲ་ཐུལ་དང༌། གནས་འཇོག་དང༌། སྐར་འོད་དང༌། ཏོག་དང༌། དྲང་སྲོང་དང༌། བྷ་ར་དྷྭ་ཛ་དང༌། དོན་གཟིགས་དང༌། དོན་དམ་གཟིགས་དང༌། དོན་<line/>
ཐམས་ཅད་གཟིགས་དང༌། རྒྱལ་དང༌། སྐར་རྒྱལ་དང༌། རྣམ་པར་གཟིགས་དང༌། གཙུག་ཏོར་ཅན་དང༌། ཐམས་ཅད་སྐྱོབ་དང༌། ལོག་པར་དད་སེལ་དང༌། གསེར་ཐུབ་དང༌། འོད་སྲུང་དང༌། ཤཱཀྱ་ཐུབ་པ་དང༌། ཐ་མ་<line/>
</page>
<page index="902" id="452A">༄༅། །བྱམས་པའོ། །སངས་རྒྱས་རྣམས་ཀྱི་མཚན་རྫོགས་སོ།། །།སངས་རྒྱས་བཅོམ་ལྡན་འདས་ལ་བཀུར་སྟི་བྱས། བླ་མར་བྱས་ཞེས་བྱ་བ་གོང་མ་བཞིན་<line/>
དུ་སྟེ། དེ་ཉན་ཐོས་ཀྱི་དགེ་འདུན་དང་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་གཞན་མུ་སྟེགས་ཅན། ཀུན་ཏུ་རྒྱུ་རབ་ཏུ་མང་<line/>
པོ་རྟོག་ཁང་དུ་ལྷགས་ཤིང་འདུས་པར་གྱུར་ནས་སྐབས་ཀྱི་གཏམ་འདི་ལྟ་བུ་དག་གླེང་བར་བྱེད་དེ། ཤེས་ལྡན་དག་ཤེས་པར་གྱིས་ཤིག །སྔོན་ནི། བདག་ཅག་ལ་རྒྱལ་པོ་དང༌། བློན་པོ་དང༌།<line/>
བྲམ་ཟེ་དང༌། ཁྱིམ་བདག་དང༌། གྲོང་མི་དང༌། ཡུལ་པ་དང༌། ཚོང་པ་དང༌། ཚོང་དཔོན་དང༌། དེད་དཔོན་རྣམས་ཀྱིས་བཀུར་སྟི་བྱས། བླ་མར་བྱས། རྗེད་པར་བྱས་པས། གོས་དང༌། བསོད་སྙོམས་དང༌།<line/>
གནས་མལ་དང༌། ནད་ཀྱི་རྐྱེན་སྨན་གྱི་ཡོ་བྱད་རྣམས་ཀྱང་རྙེད་པ་ལས། ད་ནི། དགེ་སྦྱོང་གོའུ་ཏ་མ་འཇིག་རྟེན་དུ་བྱུང་བ་ལ་བཀུར་སྟིར་བྱེད། བླ་མར་བྱེད། རྗེད་པར་བྱེད། མཆོད་པར་བྱེད་ཅེས་བྱ་བ་ནས་སྨན་<line/>
དང༌། ཡོ་བྱད་རྣམས་ཞེས་བྱ་བའི་བར་གོང་མ་བཞིན་ནོ། །དེས་ན་དེ་ལྟར་བདག་ཅག་གི་རྙེད་པ་དང་བཀུར་སྟི་ཐམས་ཅད་ཀྱི་ཐམས་ཅད་དུ་ཆད་ན། དེ་ལ་བདག་ཅག་གིས་ཇི་ལྟར་བྱ། དེ་ན་ཁ་ཅིག་གིས་<line/>
སྨྲས་པ། ཚངས་པར་སྤྱོད་པ་ལ་མི་ཚངས་པར་སྤྱད་པ་སྐྱོན་ཡིན་པས། དེ་ལ་སྐྱོན་འདི་གདགས་སོ། །ཁ་ཅིག་གིས་སྨྲས་པ། ཇི་ལྟ་བུ་ཞིག་བྱ། དེ་རྣམས་ཀྱིས་སྨྲས་པ། བདག་ཅག་གི་ནང་ན་ཀུན་ཏུ་རྒྱུ་གཟུགས་བཟང་<line/>
</page>
<page index="903" id="452B">མོ། མཛེས་པ། བལྟ་ན་སྡུག་པ་གང་ཡིན་པ་དེ་ལ། སྲིང་མོ་དག །ཚུར་དགེ་སྦྱོང་གོའུ་ཏ་མ་ལ་སྐུར་བ་ཐོབ་ཅིག་ཅེས་སྤྲོ་བར་བྱའོ། །བདག་ཅག་གི་ནང་ན་ཀུན་ཏུ་རྒྱུ་གཟུགས་བཟང་མོ། མཛེས་པ། བལྟ་ན་སྡུག་པ་གང་ཡིན་<line/>
བྲམ་ཟེའི་བུ་མོ་རྩྭ་མི་ཡིན་ནོ། །དེ་ལ་སྤྲོ་བ་བསྐྱེད་དོ། །ཞེས་དེ་རྣམས་ཀྱིས་དེ་ཕོ་ཉས་བཀུག་སྟེ་སྨྲས་པ། སྲིང་མོ་ཤེས་པར་གྱིས་ཤིག །སྔོན་ནི། བདག་ཅག་གིས་བཀུར་སྟི་དང་ཞེས་བྱ་བ་ནས་ནད་ཀྱི་རྐྱེན་སྨན་གྱི་ཡོ་<line/>
བྱད་རྣམས་ཞེས་བྱ་བའི་བར་གོང་མ་བཞིན་དུའོ། །ད་ནི། དགེ་སྦྱོང་གོའུ་ཏ་མ་འཇིག་རྟེན་དུ་བྱུང་བས། འཇིག་རྟེན་དེ་ལ་བཀུར་སྟི་བྱེད་པས་བདག་ཅག་གི་རྙེད་པ་དང༌། བཀུར་སྟི་ཐམས་ཅད་ཀྱི་ཐམས་ཅད་དུ་ཆད་པར་གྱུར་ན།<line/>
ཁྱོད་ཀྱིས་ཡལ་བར་འདོར་རམ། བྲམ་ཟེའི་བུ་མོ་ཀུན་ཏུ་རྒྱུ་རྩྭ་མིས་སྨྲས་པ། འཕགས་པ་དག་བདག་གིས་དེ་ལ་ཇི་ལྟར་བགྱི་ལགས། སྲིང་མོ། ཁྱོད་ཀྱིས་ཉེ་དུ་རྣམས་ཀྱི་ཆེད་དུ་དགེ་སྦྱོང་གོའུ་ཏ་མ་ལ་ཁོ་མོ་དང་ལྷན་<line/>
ཅིག་ཏུ་མི་ཚངས་པར་སྤྱད་དོ། །ཞེས་ཁྱོད་སྐུར་པ་འདེབས་པར་སྤྲོའམ། དེ་ལྟ་ན། བདག་གི་རྙེད་པ་དང༌། བཀུར་སྟི་སྔོན་གྱི་བཞིན་དུ་འགྱུར་རོ། །དེ་སྐད་ཅེས་སྨྲས་པ་དང༌། བྲམ་ཟེའི་བུ་མོ་ཀུན་ཏུ་རྒྱུ་རྩྭ་མིས། གཞན་མུ་<line/>
སྟེགས་ཅན་དང༌། ཀུན་ཏུ་རྒྱུ་རབ་ཏུ་མང་པོ་ལ་འདི་སྐད་ཅེས་སྨྲས་སོ། །འཕགས་བ་དག །དགེ་སྦྱོང་གོའུ་ཏ་མ་ལ་ནི། སྐུར་པ་འདེབས་པར་བདག་མི་སྤྲོའོ། །སྲིང་མོ། ཁྱོད་ཇི་ཙམ་དུ་དགེ་སྦྱོང་གོའུ་ཏ་མ་ལ་སྐུར་པ་<line/>
འདེབས་པར་མི་སྤྲོ་བ་དེ་ཙམ་དུ་བདག་ཅག་དང་གཏམ་འདྲེ་བར་མི་བྱ། ཕེབས་པར་སྨྲ་བར་མི་བྱ། བལྟ་བར་མི་བྱ། རྣམ་པར་བལྟ་བར་མི་བྱ་ཞིང༌། ཁྱོད་གནས་ཐམས་ཅད་དུ་འདུག་ཏུ་མི་གཞུག་སྟེ། འགྱོད་པ་དེ་ཉིད་<line/>
</page>
<page index="904" id="453A">༄༅། །ཀྱིས་དུས་བྱས་ནས་སེམས་ཅན་དམྱལ་བ་རྣམས་སུ་འགྱུར་བ་གང་ཡིན་པའི་གནས་དེ་ཡོད་དོ། །བུད་མེད་ནི། ཤེས་རབ་ཆུང་བ་ཡིན་པས། དེ་སྐྲག་ནས་སྨྲས་པ། འཕགས་<line/>
པ༑ བདག་གིས་ཇི་ལྟར་བུ་ཞིག་བགྱི། སྲིང་མོ། ཚུར་ཁྱོད་རྒྱལ་བུ་རྒྱལ་བྱེད་ཚལ་དུ་རྒྱུན་དུ་སོང་ལ་དུས་ཐག་གི་ཙམ་ལོན་ནས་དགེ་སྦྱོང་གོའུ་མ་ལ་སྐུར་པ་ཐོབ་ཅིག །དེ་ཉི་མ་རེ་རེ་ཞིང་ལངས་ཏེ་རྒྱལ་བུ་<line/>
རྒྱལ་བྱེད་ཀྱི་ཚལ་དུ་སོང་ངོ༌། །ཇི་ཙམ་ན་ལྟོ་ལ་སྣོད་གཅིག་བཅིངས་ནས་བཅོམ་ལྡན་འདས་གང་ན་བ་དེར་སོང་ངོ༌། །དེའི་ཚེ་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་ཆོས་འཆད་ཅིང་བཞུགས་<line/>
སོ༑ ༑བཅོམ་ལྡན་འདས་ཀྱིས་བྲམ་ཟེའི་བུ་མོ་ཀུན་ཏུ་རྒྱུ་རྩྭ་མི་རྒྱང་རིང་པོ་ཁོ་ན་ནས་གཟིགས་སོ། །གཟིགས་ནས་ཀྱང་འདི་སྙམ་དུ་དགོངས་ཏེ། ང་ཉིད་ཀྱིས་ལས་རྣམས་བྱས་ཤིང་བསགས་པ། ཚོགས་རྙེད་པ།<line/>
རྐྱེན་ཡོངས་སུ་བསྒྱུར་བ། འོད་པ་བཞིན་ཉེ་བར་གནས་པ། གདོན་མི་ཟ་བར་འབྱུང་བར་འགྱུར་བ་རྣམས། གཞན་སུ་ཞིག་གིས་སོ་སོར་མྱོང་བར་འགྱུར་སྙམ་མོ། །དེ་ནས་བྲམ་ཟེའི་བུ་མོ་ཀུན་ཏུ་རྒྱུ་རྩྭ་མི།<line/>
བཅོམ་ལྡན་འདས་ཀྱི་སྤྱན་སྔར་འདུག་ནས་གསོལ་པ། བདག་ནི་འདི་རུ་སྦྲུམ་བགྱིས་ནས། །ཆགས་པར་འགྱུར་ཞིང་དགའ་འགྱུར་བ། །སྙན་ཅིང་འཇེབས་པའི་གསུང་དབྱངས་ཀྱིས། །ད་ལྟར་ཆོས་ནི་<line/>
གསུང་མཛད་དམ། །བཅོམ་ལྡན་འདས་ཀྱིས་བཀའ་སྩལ་པ། ཡང་དག་མིན་པ་སྨྲ་བ་དམྱལ་བར་འགྲོ་།བྲམ་ཟེའི་བུ་མོ་རྩྭ་མིས་གསོལ་པ། གང་གིས་བྱས་ནས་མ་བྱས་ཞེས་སྨྲ་བའང༌། །བཅོམ་ལྡན་<line/>
</page>
<page index="905" id="453B">འདས་ཀྱིས་བཀའ་སྩལ་པ། དམན་པའི་ཆོས་ཅན་མི་ནི་དེ་གཉི་ག །ཕ་རོལ་དག་ཏུ་འདྲ་བར་འགྲོ་བར་འགྱུར། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་འདི་སྙམ་དུ་སེམས་ཏེ། ཀྱེ་མའོ། །བྲམ་ཟེའི་བུ་མོ་རྩྭ་མི་<line/>
འདི་ནི། བཅོམ་ལྡན་འདས་དང༌། དགེ་སློང་གི་དགེ་འདུན་ལ་ཡུན་རིང་པོ་ནས་མཐོ་འཚམ་པར་བྱེད་དོ། །སྙམ་དུ་བསམ་ནས། རྫུ་འཕྲུལ་གྱིས་སྣོད་དེ་ས་ལ་ལྷུང་བར་བྱས་སོ། །དེ་ནས་བྲམ་ཟེའི་བུ་མོ་རྩྭ་མི་<line/>
སྐྱེངས་ནས་རིངས་པ་རིངས་པར་སླར་སོང་ངོ༌། །དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། ཀོ་ས་ལའི་རྒྱལ་པོ་གསལ་རྒྱལ་ལ་<line/>
ཆོས་ཀྱི་དབང་དུ་བགྱི་བའི་བཀའ་མཆིད་ཀྱང་བཀའ་སྩལ། གང་དུ་ཐོག་མར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་ཡང་ལུང་བསྟན། ཡང་དག་པར་རྫོགས་པའི་སངས་རྒྱས་<line/>
ཇི་སྙེད་ཅིག་ལ་བསྙེན་བཀུར་བགྱིས་པ་ཡང་བཀའ་སྩལ་ལགས་པས། ཅི་ནས་བདག་ཅག་མཚོ་ཆེན་པོ་མ་དྲོས་པར་མཆིས་ལ། བཅོམ་ལྡན་འདས་ཀྱི་སྤྱན་སྔར་རང་རང་གི་ལས་ཀྱི་རྒྱུ་བ་ལུང་བསྟན་པར་<line/>
བགྱིའོ། །བཅོམ་ལྡན་འདས་ཀྱིས། དགེ་སློང་གནས་བརྟན་གནས་བརྟན་རྣམས་ལ་ཅང་མི་གསུང་བས་གནང་ངོ༌། །ཆོས་ཉིད་ཀྱིས་སངས་རྒྱས་བཅོམ་ལྡན་འདས་འཚོ་ཞིང་གཞེས་པ་རྣམས་ཀྱི་གདོན་མི་ཟ་བར་<line/>
མཛད་པ་ནི། བཅུ་སྟེ། བཅུ་གང་ཞེ་ན། ཇི་སྲིད་སངས་རྒྱས་སུ་ལུང་བསྟན་པ་དང༌། སེམས་ཅན་འགས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དང༌། སངས་རྒྱས་ཀྱིས་འདུལ་བར་<line/>
</page>
<page index="906" id="454A">༄༅། །བྱ་བ་ཐམས་ཅད་བཏུལ་བ་དང༌། ཉན་ཐོས་ཀྱི་མཆོག་ཟུང་གཅིག་ཏུ་བསྟན་པ་དང༌། མཚམས་བཅད་པ་དང༌། སྐུ་ཚེའི་ལྔ་ཆ་བཏང་བ་དང༌། མཉན་ཡོད་དུ་ཆོ་འཕྲུལ་ཆེན་<line/>
པོ་རྣམ་པར་བསྟན་པ་དང༌། གྲོང་ཁྱེར་གསལ་བར་ལྷ་ལས་གཤེགས་པ་བསྟན་པ་དང༌། ཡབ་དང་ཡུམ་གཉིས་བདེན་པ་དག་ལ་བཀོད་པ་དང༌། མཚོ་ཆེན་པོ་མ་དྲོས་པར་ཉན་ཐོས་ཀྱི་དགེ་འདུན་དང་<line/>
ཐབས་ཅིག་ཏུ་སྔོན་གྱི་ལས་ཀྱི་རྒྱུ་བ་བསྟན་པ་མ་མཛད་པ་དེ་སྲིད་དུ་སངས་རྒྱས་བཅོམ་ལྡན་འདས་རྣམས་ཡོངས་སུ་མྱ་ངན་ལས་མི་འདའོ། །དོན་འདི་ལ་ནི། བཅོམ་ལྡན་འདས་ཉན་ཐོས་ཀྱི་དགེ་<line/>
འདུན་དང་ཐབས་ཅིག་མཚོ་ཆེན་པོ་མ་དྲོས་པར་སྔོན་གྱི་ལས་ཀྱི་རྒྱུ་བ་ལུང་བསྟན་པར་བཞེད་ནས་དགེ་སློང་རྣམས་ལ་བཀའ་སྩལ་བ། དགེ་སློང་དག །མཚོ་ཆེན་པོ་མ་དྲོས་པ་གང་ན་བར་འདོང༌། དེར་<line/>
རང་རང་གི་སྔོན་གྱི་ལས་ཀྱི་རྒྱུ་བ་ལུང་བསྟན་པར་བྱའོ། །བཙུན་པ། བཀའ་བཞིན་འཚལ་ཞེས་དགེ་སློང་རྣམས་ཀྱིས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་དགྲ་བཅོམ་པ་ལྔ་<line/>
བརྒྱར་གཅིག་གིས་མ་ཚང་བ་དང་ཐབས་ཅིག་ཏུ་མཉན་ཡོད་ནས་མི་སྣང་བར་གྱུར་ཏེ་མཚོ་ཆེན་པོ་མ་དྲོས་པར་གཤེགས་སོ། །གནོད་སྦྱིན་གཏུམ་པོ་མི་བཟད་གནས་པ་ཡིད་འོང་ཞིང༌། །མེ་ཏོག་སྣ་ཚོགས་<line/>
ཤིང་གིས་རྣམ་པར་མཛེས་བྱས་པ། །དེ་ལས་རྒྱ་མཚོ་དུག་ཅན་དག་ཏུ་འགྲོ་བ་ཡི། །ཆུ་བོ་ཆེན་པོ་བཞི་པོ་འདི་དག་ཕྱོགས་བཞིར་འབབ། །གང་ག་སིནྡྷུ་དེ་བཞིན་པཀྵུ་དང༌། །སི་ཏ་དེ་དག་རྫུ་འཕྲུལ་<line/>
</page>
<page index="907" id="454B">སྟོབས་ཐོབ་པ། །མ་གཏོགས་མི་རྣམས་ཀྱིས་ནི་མི་བགྲོད་པ། །དེར་ནི་ཐུབ་པ་དགེ་འདུན་བཅས་པར་བཞུགས། །དེ་ནས་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་དེ། ཆོས་ཉིད་ཀྱིས།<line/>
གང་གི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་པ་དེའི་ཚེ་སྲོག་ཆགས་གྲོག་སྦུར་ཡན་ཆད་ཀྱི་སེམས་ཀྱིས། བཅོམ་ལྡན་འདས་ཀྱི་དགོངས་པ་ཤེས་པར་<line/>
འགྱུར་བས། དེ་ནས་ཀླུའི་རྒྱལ་པོ་དགའ་བོ་དང༌། ཉེ་དགའ་བོ་གཉིས་ཀྱིས་བསམ་པ། ཅིའི་ཕྱིར་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་སྙམ་ན། མཚོ་ཆེན་པོ་མ་དྲོས་པར་ལས་<line/>
ཀྱི་རྒྱུ་བ་ལུང་བསྟན་པར་བཞེད་པར་མཐོང་ངོ༌། །དེ་ནས་དེ་གཉིས་ཀྱིས་མཚོ་ཆེན་པོ་མ་དྲོས་པའི་ནང་དུ་པདྨ་འདབ་མ་སྟོང་དང་ལྡན་པ། ཤིང་རྟའི་འཕང་ལོ་ཙམ། བཟང་པོ་ཐམས་ཅད་གསེར་ལས་བྱས་པ། སྡོང་<line/>
པོ་ནི། རིན་པོ་ཆེ། གེ་སར་ནི། རྡོ་རྗེ་ལས་བྱས་པ། པདྨ་སྟོང་ཕྲག་དུ་མས་ཡོངས་སུ་བསྐོར་བ་ཞིག་སྤྲུལ་པ་དང༌། བཅོམ་ལྡན་འདས་དགེ་སློང་གི་དགེ་འདུན་གྱི་གུང་ལ་པདྨའི་སྙིང་པོ་དེ་ལ་བཞུགས་སོ། །དགེ་<line/>
སློང་གནས་བརྟན་གནས་བརྟན་རྣམས་ཀྱང་པདྨ་གཞན་རྣམས་ཀྱི་སྙིང་པོ་ལ་འཁོད་དོ། །དེའི་ཚེ་ཚེ་དང་ལྡན་པ་ཤཱ་རིའི་བུ་བྱ་རྒོད་ཀྱི་ཕུང་པོའི་རི་ལ་སྣམ་སྦྱར་འདྲུབ་བོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་<line/>
པ་མོའུ་དགལ་གྱི་བུ་ཆེན་པོ་ལ་བཀའ་སྩལ་བ། མོའུ་དགལ་གྱི་བུ། སོང་ལ་རབ་ཏུ་བྱུང་བའི་ཟླ་བོ་ཁྲིད་དེ་ཤོག་ཅིག །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་མོའུ་དགལ་ཆེན་པོ་མ་དྲོས་པ་ནས་<line/>
</page>
<page index="908" id="455A">༄༅། །མི་སྣང་བར་གྱུར་ཅིང༌། བྱ་རྒོད་ཀྱི་ཕུང་པོའི་རི་ལ་ཚེ་དང་ལྡན་པ་ཤཱ་རིའི་བུའི་མདུན་དུ་འདུག་སྟེ། འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་ར་དྭ་ཏིའི་བུ། སྟོན་པ་དགྲ་བཅོམ་<line/>
པ་ལྔ་བརྒྱར་གཅིག་གིས་མ་ཚང་བ་དང་ཐབས་ཅིག་ཏུ་མཚོ་ཆེན་པོ་མ་དྲོས་པ་ན་སྔོན་གྱི་ལས་ཀྱི་རྒྱུ་བ་ལུང་བསྟན་པར་བཞེད་ནས་ཁྱོད་ལ་གཞེས་ཀྱི། ཚུར་ཤོག །འདོང༌། དེས་སྨྲས་པ། ཚེ་དང་ལྡན་པ་མོའུ་<line/>
དགལ་གྱི་བུ་ཆེན་པོ། རེ་ཞིག་སྣམ་སྦྱར་དྲུབས་ལ། དེ་ནས་ཕྱིས་འགྲོའོ། །དེས་སྨྲས་པ། གྲོགས་བྱའོ། །དེ་བཞིན་དུ་གྱིས་ཤིག །དེ་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་རྫུ་འཕྲུལ་གྱིས་སོར་<line/>
མོ་ལྔ་ཆར་གྱིས་དྲུབ་པར་བརྩམས་པ་དང༌། ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ་མོའུ་དགལ་གྱི་བུ་ཆེན་པོ། འོ་ན་ལྟ་བུ་དྲུབ་ཟིན་ཏུ་ཟད་མོ། དེས་སྨྲས་པ། ཚེ་དང་ལྡན་པ་ཤཱ་རིའི་བུ། གལ་ཏེ་<line/>
ཁྱོད་མི་འགྲོ་ན། མཐུས་བཀུར་བར་བྱའོ། །དེ་ནས་ཚེ་དང་ལྡན་པ་ཤཱ་རིའི་བུས། སྐེ་རགས་རྒྱ་ཅང་ཕྲོལ་ནས་སྨྲས་པ། ཚེ་དང་ལྡན་པ་མོའུ་དགལ་གྱི་བུ་ཆེན་པོ། ཁྱོད་བཅོམ་ལྡན་འདས་ཀྱིས་རྫུ་འཕྲུལ་གྱི་<line/>
མཐུ་ཅན་རྣམས་ཀྱི་མཆོག་ཏུ་བསྟན་པ་ཡིན་ན། རེ་ཞིག་ཁྱོད་ཀྱིས་འདི་ཁྱེར་ལ། དེ་ནས་ཕྱིས་ཁོ་བོ་ཁྱེར་ཅིག །དེ་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་དེ་དྲངས་པ་དང༌། ཚེ་དང་ལྡན་པ་ཤཱ་རིའི་བུས་<line/>
བསམ་པ། འདི་ནི་མཐུ་ཆེ་ཞིང་རྫུ་འཕྲུལ་ཆེ་བ་ཡིན་པས། གལ་ཏེ་འདི་འཁྱེར་བར་འགྱུར་བའི་གནས་འདི་ཡོད་དོ། །སྙམ་ནས། དེས་དེ་བྱ་རྒོད་ཕུང་པོའི་རིའི་སྤྱི་ལ་བཏགས་སོ། །ཚེ་དང་ལྡན་པ་མོའུ་དགལ་གྱི་བུ་<line/>
</page>
<page index="909" id="455B">ཆེན་པོས་དེ་དྲངས་པ་དང༌། བྱ་རྒོད་ཀྱི་ཕུང་པོའི་རི་འགུལ་བར་གྱུར་ཏོ། །དེ་ནས་ཚེ་དང་ལྡན་པ་ཤཱ་རིའི་བུས་བསམ་པ། འདིས་བྱ་རྒོད་ཀྱི་ཕུང་པོའི་རི་ཡང་འཁྱེར་བར་འགྱུར་གྱི། མ་ལ་བདག་གིས་རིའི་རྒྱལ་པོ་རི་རབ་ལ་<line/>
གདགས་སོ། །སྙམ་ནས། དེས་དེ་རིའི་རྒྱལ་པོ་རི་རབ་ལ་བཏགས་པ་ལས། ཡང་ཚེ་དང་ལྡན་པ་མོའུ་དགལ་གྱི་བུ་ཆེན་པོས་དེ་དྲངས་པ་དང༌། རིའི་རྒྱལ་པོ་རི་རབ་དང༌། ཀླུའི་རྒྱལ་པོ་དགའ་བོ་དང༌། ཉེ་དགའ་བོ་དག་ཀྱང་<line/>
གཡོས་པར་གྱུར། མ་དྲོས་པ་ཡང་ཀུན་ནས་འཁྲུགས་ཤིང༌། དགེ་སློང་གནས་བརྟན་གནས་བརྟན་རྣམས་ཀྱང་ལྡེག་པར་གྱུར་ནས་པདྨའི་སྙིང་པོ་ལ་འདུག་བཞིན་དུ་དེ་རྣམས་ཀྱིས་བཅོམ་ལྡན་འདས་ལ་ཞུས་པ། བཙུན་པ།<line/>
ཅིའི་སླད་དུ་ཀླུའི་རྒྱལ་པོ་དགའ་བོ་དང༌། ཉེ་དགའ་བོ་གཉིས་གཡོས་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །དགའ་བོ་དང་ཉེ་དགའ་བོ་གཉིས་གཡོས་པ་མ་ཡིན་ཏེ། འོན་ཀྱང་ཉན་ཐོས་ཆེན་<line/>
པོ་གཉིས་རྫུ་འཕྲུལ་གྱིས་རྣམ་པར་འཕྲུལ་པར་བྱེད་དོ། །ཚེ་དང་ལྡན་པ་ཤཱ་རིའི་བུས་བསམ་པ། རིའི་རྒྱལ་པོ་རི་རབ་འདི་ཡང་འཁྱེར་བར་འགྱུར་གྱི། མ་ལ་བདག་གིས་བཅོམ་ལྡན་འདས་ཀྱི་པདྨའི་སྡོང་པོ་ལ་གདགས་<line/>
སོ། །སྙམ་ནས། དེས་བཅོམ་ལྡན་འདས་ཀྱི་པདྨའི་སྡོང་པོ་ལ་བཏགས་པས་མ་འགུལ་བར་འདུག་གོ །གང་གི་ཚེ་དེའི་རྫུ་འཕྲུལ་ལ་རྫུ་འཕྲུལ་གྱིས་རྡུགས་པ་དེའི་ཚེ། ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་<line/>
སྨྲས་སོ། །ཚེ་དང་ལྡན་པ་ཤཱ་རིའི་བུ། ཁྱོད་ཀྱིས་རྫུ་འཕྲུལ་གྱིས་རྣམ་པར་རྩེས་པ་བྱས་ཟིན་གྱི་ཚུར་ཤོག །འདོང༌། ཚེ་དང་ལྡན་པ་མོའུ་དགལ་གྱི་བུ་ཆེན་པོ་སོང་ཞིག་དང༌། ཁོ་བོ་འོང་ངོ༌། །ཞེས་བྱས་ནས་<line/>
</page>
<page index="910" id="456A">༄༅། །ཇི་སྲིད་ཚེ་དང་ལྡན་པ་མོའུ་འགལ་གྱི་བུ་ཆེན་པོ་མ་ཕྱིན་པ་དེའི་བར་དུ་ཚེ་དང་ལྡན་པ་ཤཱ་རིའི་བུས་སྔར་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་<line/>
ཕྱག་འཚལ་ཏེ་པདྨའི་སྙིང་པོ་ལ་འདུག་པ་དང༌། དེའི་འོག་ཏུ་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ཕྱིན་པས། ཚེ་དང་ལྡན་པ་ཤཱ་རིའི་བུ་མཐོང་ནས་དེས་སྨྲས་པ། ཚེ་དང་ལྡན་པ་ཤཱ་རིའི་བུ་འོངས་སམ། ཚེ་<line/>
དང་ལྡན་པ། ཁོ་བོ་འོངས་སོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་ཚེ་དང་ལྡན་པ་མོའུ་དགལ་གྱི་<line/>
བུ་ཆེན་པོ་ནི། རྫུ་འཕྲུལ་དང་ལྡན་པ་རྣམས་ཀྱི་མཆོག་ཏུ་བསྟན་པ་ལགས་ན། འོན་ཀྱང་ཚེ་དང་ལྡན་པ་ཤཱ་རིའི་བུའི་རྫུ་འཕྲུལ་གྱིས་ཕམ་པར་བགྱིས་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་<line/>
སློང་དག །ད་ལྟར་འབའ་ཞིག་ཏུ་མ་ཟད་ཀྱི། ཇི་ལྟར་འདིས་འདས་པའི་དུས་ན་ཡང་བཟོས་ཕམ་པར་བྱས་པ་དེ་ཉོན་ཅིག །དགེ་སློང་དག །སྔོན་བྱུང་བ། ཡུལ་དབུས་སུ་རི་མོ་མཁན་གྱི་སློབ་དཔོན་ཞིག་བྱུང་ངོ༌། །དེ་དགོས་<line/>
པ་འགའ་ཞིག་གི་ཕྱིར་ཡུལ་དབུས་ནས་ཡུལ་ནས་ཅན་ཞེས་བྱ་བར་སོང་ངོ༌། །དེ་དེ་ན་འཁྲུལ་འཁོར་གྱི་སྒྱུ་རྩལ་གྱི་སློབ་དཔོན་ཞིག་གི་ཁྱིམ་དུ་ཞུགས་པ་ལས། དེ་དེ་ཉལ་བའི་རིམ་གྲོ་བར་འཁྲུལ་འཁོར་ལས་བུ་མོ་<line/>
ཞིག་བྱས་ནས་བཏང་ངོ༌། །དེས་དེའི་རྐང་པ་གཉིས་བགྲུས་ནས་འདུག་གོ། དེ་ནས་དེས་སོང་ཞིག་ཅེས་སྨྲས་ན། དེ་ཅང་མི་སྨྲ་བར་འདུག་གོ། དེས་བསམ་པ། གདོན་མི་ཟ་བར་འདི་བདག་དང་དགའ་མགུར་སྤྱོད་<line/>
</page>
<page index="911" id="456B">པའི་ཕྱིར་བཏང་ངོ༌། །སྙམ་ནས། དེས་དེའི་ལག་པ་ནས་བཟུང་སྟེ་དྲངས་པ་ལས། ཇི་ཙམ་ཞིག་ནས་ཤིང་བྲུལ་གྱི་ཕུང་པོར་གྱུར་ཏོ། །དེ་སྐྱེངས་ནས་བསམ་པ། བདག་གཅིག་པུ་ཞིག་ཏུ་སྐྱེངས་པར་བྱས་ཀྱི། མ་ལ་<line/>
བདག་གིས་ནི། འདི་རྒྱལ་པོ་འཁོར་དང་བཅས་པའི་ནང་དུ་སྐྱེངས་པར་བྱའོ། །སྙམ་ནས། དེས་སྒོའི་ངོས་ལོགས་ལ་རང་གི་གཟུགས་བརྙན་འགེགས་པ་ཞིག་བྲིས་ཏེ། སྒོ་ཕག་ཏུ་ཡིབ་ནས་འདུག་གོ །དེ་ལྡང་<line/>
བའི་དུས་གང་ཡིན་པ་དེ་ལས་བྲལ་བ་དང༌། དེ་ནས་འཁྲུལ་འཁོར་གྱི་སྒྱུ་རྩལ་གྱི་སློབ་དཔོན་གྱིས་བསམ་པ། རིང་ཞིག་ལོན་ན། ཅིའི་ཕྱིར་དེ་སྒོར་མ་བྱུང་སྙམ་དུ་སེམས་ཏེ། དེར་སོང་བ་ལས། ཇི་ཙམ་ན་འགེགས་<line/>
ཏེ་ཤི་བ་མཐོང་ངོ༌། །དེས་བསམ་པ། ཅིའི་ཕྱིར་འདིས་བདག་ཉིད་སྲོག་དང་བྲལ་བར་བྱས་སྙམ་པ་ལས། དེས་འཁྲུལ་འཁོར་ཞིག་ནས་ཤིང་བྲུལ་གྱི་ཕུང་པོར་འདུག་པ་མཐོང་ནས། དེ་འདི་སྙམ་དུ་སེམས་<line/>
ཏེ། བདག་ཉིད་སྐྱེངས་པས་འགེགས་སོ། །སྙམ་མོ། །ཡུལ་ནས་ཅན་གྱི་ཀུན་ཏུ་སྤྱོད་པ་ནི། གང་སུའི་ཁྱིམ་ཡང་རུང༌། དེར་མི་གློ་བུར་བ་ཤི་ན། ཇི་སྲིད་རྒྱལ་པོ་ལ་མ་མཐོལ་བ་དེ་སྲིད་དུ་དེས་དེ་ལ་རིམ་<line/>
གྲོ་མི་བྱེད་དོ། །དེ་ནས་དེ་རྒྱལ་པོའི་དྲུང་དུ་སོང་སྟེ་མཐོལ་བ། ལྷ། ཡུལ་དབུས་ནས་རི་མོ་མཁན་གྱི་སློབ་དཔོན་ཞིག་མཆིས་ཏེ། དེ་བདག་གིས་སྡུམ་པར་གནས་པ་ལས། དེ་ལ་བཀུར་སྟི་བགྱི་བའི་སླད་དུ་<line/>
བདག་གིས་འཁྲུལ་འཁོར་ལས་བུ་མོ་ཞིག་བགྱིས་ཏེ་བཏང་བ་དང༌། དེས་དེ་ལག་པ་ནས་བཟུང་སྟེ་དྲངས་པས་ཤིང་གི་ཕུང་པོར་མཆིས་པ་དང༌། དེ་སྐྱེངས་ནས་བདག་ཉིད་འགེགས་ལགས་ན། ལྷ། དེ་ལ་གཡར་<line/>
</page>
<page index="912" id="457A">༄༅། །སྔ་འབྲིམ་པ་ཞིག་གཏང་དུ་གསོལ། དེ་ནས་བདག་གིས་རིམ་གྲོ་བགྱི་ལགས་སོ། །དེ་ནས་རྒྱལ་པོས་ཞོ་ཤས་འཚོ་བ་རྣམས་ལ་བསྒོ་བ། ཤེས་ལྡན་དག།<line/>
དེངས་ལ་གཡར་སྔ་རིམས་ཤིག །དེ་རྣམས་དོང་ནས་དེ་མཐོང་ངོ༌། །དེས་བསམ་པ། བདག་གིས་ཇི་ལྟར་ཟུང་ང་ལས་དབབ་པར་བྱའོ། །སྙམ་མོ། །གཞན་དག་གིས་སྨྲས་པ། འགེགས་ཐག་ཆོད།<line/>
སྟ་རེ་ཁྱེར་ཏེ་ཐག་པ་གཅད་པར་བརྩམས་པ་ལས། ཇི་ཙམ་ན་རྩིག་པ་ཡིན་པར་མཐོང་ནས། དེ་ནས་འཁྲུལ་འཁོར་མཁན་གྱི་སློབ་དཔོན་དེ་སྐྱེངས་པར་གྱུར་ཏོ། །དེ་དེ་ལྟར་སྐྱེངས་པར་གྱུར་པ་དང༌།<line/>
རི་མོ་མཁན་གྱི་སློབ་དཔོན་དེ། སྒོ་ལྐོག་ནས་ཕྱུང་སྟེ་སྨྲས་པ། ཀྱེ་ནང་རྗེ། ཁྱོད་ཀྱིས་ནི། ཁོ་བོ་གཅིག་པུ་ཞིག་ཏུ་སྐྱེངས་པར་བྱས་ཏེ། ཁྱོད་ནི། རྒྱལ་པོ་འཁོར་དང་བཅས་པའི་ནང་དུ་སྐྱེངས་པར་བྱས་<line/>
སོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ཀྱི་རི་མོ་མཁན་གྱི་སློབ་དཔོན་གང་ཡིན་པ་དེ་ནི། དགེ་སློང་ཤཱ་རིའི་བུ་འདི་ཉིད་ཡིན་ཏེ། དེ་ན་ཡང་འདིས་འདི་བཟོས་ཕམ་པར་བྱས་<line/>
སོ། །ད་ལྟར་ཡང་འདིས་འདི་རྫུ་འཕྲུལ་གྱིས་ཕམ་པར་བྱས་སོ། །གཞན་ཡང༌། འདི་ལྟར། འདིས་འདི་བཟོས་ཕམ་པར་བྱས་པ་དེ་ཉོན་ཅིག །དགེ་སློང་དག །སྔོན་བྱུང་བ། རི་བོར་གཞན་ཞིག་ན་<line/>
རི་མོ་མཁན་གྱི་སློབ་དཔོན་གཉིས་ཤིག་བྱུང་བ་ལས། རྩོད་པར་གྱུར་ཏེ་གཅིག་གིས་སྨྲས་པ། ང་ནི། བཟོ་ལེགས་པར་ཤེས་སོ། །གཅིག་ཤོས་ཀྱིས་སྨྲས་པ། ང་ནི། དེ་བས་ཀྱང་ལྷག་པར་ལེགས་<line/>
</page>
<page index="913" id="457B">པར་ཤེས་སོ། །དེ་གཉིས་ཕན་ཚུན་འགྲན་པར་གྱུར་ནས་རྒྱལ་པོའི་དྲུང་དུ་དོང་སྟེ། དེའི་རྐང་པ་གཉིས་ལ་གཏུགས་ཏེ་གཅིག་གིས་སྨྲས་པ། ལྷ། བདག་ནི། བཟོ་ལེགས་པར་འཚལ་ཏོ། །<line/>
གཅིག་ཤོས་ཀྱིས་ཀྱང་སྨྲས་པ། ལྷ། བདག་ནི། དེ་བས་ཀྱང་ལྷག་པར་ལེགས་པར་འཚལ་ཏོ། །རྒྱལ་པོས་དེ་གཉིས་ལ་སྒོ་ཁང་བསྟན་ནས་ཁྱེད་གཉིས་གང་མཁས་ནི། ངས་མི་ཤེས་མོད་ཀྱི།<line/>
འོན་ཀྱང་གཅིག་གིས་ནི། རྩིག་ངོས་གཅིག་ལ་བྲིས་ལ། གཅིག་ཤོས་ཀྱིས་ཀྱང་གཅིག་ལ་བྲིས་ཤིག་དང༌། དེ་ལྟ་ན་ཁྱེད་ཅག་གཉིས་གང་བཟོ་ལེགས་པར་ཤེས་པ་ངས་ལེགས་པར་ཤེས་པར་<line/>
འགྱུར་རོ། །དེ་གཉིས་ཀྱི་བར་ཡོལ་བས་བཅད་ནས། རི་མོ་བྲི་བར་བརྩམས་ཏེ། དེ་ལ་གཅིག་གིས་ཟླ་བ་དྲུག་གིས་རི་མོའི་ལས་ཟིན་ཏོ། །གཅིག་ཤོས་ཀྱིས་ནི་ཟླ་བ་དྲུག་ཏུ་རྩིག་ངོས་བསྟར་ཏོ། །<line/>
རི་མོའི་ལས་ཟིན་པ་གང་ཡིན་པ་དེ། རྒྱལ་པོའི་དྲུང་དུ་སོང་སྟེ་སོན་པ་དང་སྨྲས་པ། ལྷ། བདག་གིས་རི་མོའི་ལས་བགྱིས་ལགས་ན། སྤྱན་སྔར་བྲིམ་དུ་གསོལ། དེ་ནས་རྒྱལ་པོའི་བློན་པོ་དང་ལྷན་<line/>
ཅིག་སྒོར་བྱུང་ནས་མཐོང་བ་དང༌། རི་མོའི་ལས་མཁས་སོ། །ཞེས་ཤིན་ཏུ་མགུའོ། །གཅིག་ཤོས་ཀྱིས་ཀྱང་རྐང་པ་གཉིས་ལ་གཏུགས་ཏེ་སྨྲས་པ། དེ་བདག་གི་རི་མོའི་ལས་ལ་གཟིགས་སུ་<line/>
གསོལ། དེས་བར་ཆད་ཀྱི་ཡོལ་བ་བཤུས་པ་དང་གཅིག་གི་གཟུགས་བརྙན་དེ་ལ་ཤར་བ་རྒྱལ་པོས་མཐོང་ནས། རི་མོའི་ལས་ལ་ལྷག་པར་འདི་མཁས་སོ། །ཞེས་ཤིན་ཏུ་ཡ་མཚན་སྐྱེས་སོ། །<line/>
</page>
<page index="914" id="458A">༄༅། །དེ་ནས་དེས་སླར་ཡོལ་བས་བར་བཅད་ནས་རྐང་པ་གཉིས་ལ་གཏུགས་ཏེ་སྨྲས་པ། ལྷ། འདི་ནི། རི་མོའི་ལས་མ་ལགས་ཏེ། འོན་ཀྱང་རྩིག་ངོས་བསྟར་བ་ལགས་སོ། །དེ་ནས་<line/>
རྒྱལ་པོ་དེ་ཡ་མཚན་སྐྱེས་ནས་སྨྲས་པ། འདི་ནི། བཟོ་ལ་ལྷག་པར་མཁས་པ་ཡིན་ནོ། །དགེ་སློང་དག །ཇི་སྙམ་དུ་སེམས། གང་གིས་ཟླ་བ་དྲུག་ཏུ་རྩིག་ངོས་བསྟར་བ་དེ་ནི། དགེ་སློང་ཤཱ་རིའི་བུ་འདི་ཉིད་ཡིན་<line/>
ནོ༑ ༑གང་གིས་ཟླ་བ་དྲུག་ཏུ་རི་མོའི་ལས་བྱས་པ་དེ་ནི། དེའི་ཚེ་དེའི་དུས་ན་དགེ་སློང་མོའུ་དགལ་གྱི་བུ་འདི་ཉིད་དེ་ཡིན་ཏེ། དེ་ན་ཡང་འདིས་འདི་བཟོས་ཕམ་པར་བྱས་སོ། །ད་ལྟར་ཡང་འདིས་འདི་རྫུ་འཕྲུལ་<line/>
གྱིས་ཕམ་པར་བྱས་སོ། །གཞན་ཡང༌། ཇི་ལྟར་འདིས་འདི་ཕམ་པར་བྱས་པ་དེ་ཉོན་ཅིག །དགེ་སློང་དག །སྔོན་བྱུང་བ། ཝཱ་ར་ཎཱ་སིའི་གྲོང་ཁྱེར་དུ་དྲང་སྲོང་དུང་དང༌། བྲིས་པ་ཞེས་བྱ་བ་གཉིས་ཤིག་ཉེ་བར་བརྟེན་ཅིང་<line/>
གནས་སོ། །ཇི་ཙམ་དུས་གཞན་ཞིག་ན་ལྷས་ཆར་ཕབ་པས་རྫབ་ཏུ་གྱུར་ཏེ། དུང་དྲེད་དེ་རྫབ་ཏུ་རྡེག་འཆོས་ནས་རིལ་བ་ཆག་པར་གྱུར་ཏོ། །དེ་ནས་དེས་དམོད་པ་བོར་པ། རང་བཞིན་ངན་པ་ཁྱོད་ཀྱིས་ད་<line/>
ཕན་ཆད་ལོ་བཅུ་གཉིས་སུ་ཆར་མི་འབེབས་པར་གྱུར་ཅིག། ཅེས་བྱས་སོ། །རྒྱལ་པོ་ཚངས་སྦྱིན་དང༌། ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་ཀྱིས་ཐོས་ནས། དེ་ནས་དེ་རྣམས་དེའི་དྲུང་དུ་སོང་སྟེ་<line/>
གསོལ་བ་བཏབ་པ། དྲང་སྲོང་ཆེན་པོ། དེ་ལྟར་མ་མཛད་ཅིག། དེས་སྨྲས་པ། བདག་གིས་རང་བཞིན་ངན་པ་ལ་བཟོད་པར་མི་ནུས་ཏེ། བདག་གིས་དམོད་པས་བཅོམ་པ་དེས། ལོ་བཅུ་གཉིས་སུ་ཆར་<line/>
</page>
<page index="915" id="458B">མི་འབབ་པར་འགྱུར་རོ། །དེ་ནས་རྒྱལ་པོ་ཚངས་སྦྱིན་དང༌། སྐྱེ་བོའི་ཚོགས་དེས་བྲིས་པ་ལ་གསོལ་བ་བཏབ་ནས་དེས་གསོལ་བ་བྱས་ཏེ་ལྷས་ཆར་ཕབ་བོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་<line/>
ཀྱི་དྲང་སྲོང་དུང་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ནོ། །དེའི་ཚེ་དེའི་དུས་ཀྱི་བྲིས་པ་གང་ཡིན་པ་དེ་ནི། དགེ་སློང་ཤཱ་རིའི་བུ་ཡིན་ཏེ། དེ་ན་ཡང་འདིས་འདི་རྫུ་འཕྲུལ་གྱིས་ཕམ་པར་<line/>
བྱས་སོ། །གཞན་ཡང༌། ཇི་ལྟར་འདིས་འདི་རྫུ་འཕྲུལ་གྱིས་ཕམ་པར་བྱས་པ་དེ་ཉོན་ཅིག །བྲིས་པས་དགོས་པ་འགའ་ཞིག་གི་ཕྱིར་དུང་གི་རྐང་པ་གཉིས་ལ་གཏུགས་པ་ལས། དུང་གི་རྐང་པ་གཉིས་ཀྱིས་<line/>
རལ་པ་མནན་པ་དང་བྲིས་པས་སྨྲས་པ། ཉི་མ་འཆར་ཁའི་དུས་ཀྱི་ཚེ་ཁྱོད་ཀྱི་སྤྱི་བོ་གས་པར་གྱུར་ཅིག །དུང་གིས་སྨྲས་པ། དེ་ལྟར་ན་ཉི་མ་འཆར་བར་མ་གྱུར་ཅིག །ཅེས་བྱས་པ་དང༌། འཇིག་རྟེན་དུ་<line/>
ནམ་སྲོས་པར་གྱུར་ཏོ། །དེ་ནས་རྒྱལ་པོ་དང༌། བྲམ་ཟེ་དང༌། ཁྱིམ་བདག་གིས་དུང་ལ་གསོལ་བ་བཏབ་པ། དྲང་སྲོང་ཆེན་པོ། དེ་ལྟ་བུ་མ་མཛད་ཅིག །དེས་སྨྲས་པ། ཉི་མ་ཤར་བར་གྱུར་ན། གདོན་མི་ཟ་བར་<line/>
བདག་གི་མགོ་འགས་པར་འགྱུར་རོ། །བྲིས་པས་དེ་ལ་སྨྲས་པ། གལ་ཏེ་དེ་ལྟ་ན། འཇི་བ་ལས་བྱས་པའི་མགོ་ཞིག་བྱོས་ཤིག །ཇི་ཙམ་ན་འཇི་བ་ལས་དུང་གི་མགོ་ཞིག་བྱས་པ་ལས། ཉི་མ་ཤར་བ་དང་གས་པར་<line/>
གྱུར་ཏོ། །དགེ་སློང་དག །ཇི་སྙམ་དུ་སེམས། དུང་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ནོ། །བྲིས་པ་གང་ཡིན་པ་དེ་ནི། དགེ་སློང་ཤཱ་རིའི་བུ་འདི་ཉིད་དེ་ཡིན་ཏེ། དེ་ན་ཡང་འདིས་ཕམ་<line/>
</page>
<page index="916" id="459A">༄༅། །པར་བྱས་སོ། །གཞན་ཡང༌། ཇི་ལྟར་ཕམ་པར་བྱས་པ་དེ་ཉོན་ཅིག །ཡུལ་དབུས་སུ་བསོ་མཁན་གྱི་སློབ་དཔོན་ཞིག་བྱུང་ནས། བ་སོ་འབྲས་ཙམ་བྲེའུ་ཆུང་གང་ཁྱེར་ནས་ཡུལ་ནས་<line/>
ཅན་དུ་སོང་སྟེ། དེ་རི་མོ་མཁན་གྱི་སློབ་དཔོན་ཞིག་གི་ཁྱིམ་དུ་ཞུགས་ན། དེ་ཡང་སྟོང་པར་འདུག་ན་དེའི་ཆུང་མ་ལ་སྨྲས་པ། གྲོགས་པོའི་ཆུང་མ། འབྲས་བྲེའུ་ཆུང་གང་པོ་འདི་ཚོས་ལ་བྱིན་ཅིག། ཅེས་<line/>
དེ་བཞག་སྟེ་སོང་ངོ༌། །དེས་བཙོ་བར་བརྩམས་པ་ལས། ཤིང་ཟད་པར་གྱུར་ཀྱང་མ་ཚོས་སོ། །དེ་ནས་དེའི་ཁྱིམ་ཐབ་འོང་ནས་སྨྲས་པ། བཟང་མོ། འདི་ཅི་ཞིག་ཡིན། དེས་རྒྱས་པར་སྨྲས་པ་དང༌། དེས་དེ་བརྟགས་པ་<line/>
ལས། བ་སོ་འབྲས་ཙམ་ཤ་སྟག་ཏུ་མཐོང་ནས། དེས་དེ་ལ་ཅོ་འདྲི་བར་སྨྲས་པ། བཟང་མོ། འདི་ཚྭ་ཆུ་ཡིན་གྱི། ཆུ་བཟང་པོ་གཞན་ཞིག་ཁྱེར་ཏེ་འོངས་དང༌། དེས་འབྲས་འདི་ཚོས་པར་འགྱུར་རོ། །དེས་བ་སོ་མཁན་<line/>
གྱི་སློབ་དཔོན་ལ། ཆུ་བཟང་པོ་ཞིག་ཁྱེར་ཏེ་ཤོག་ཅིག་ཅེས་སྨྲས་པ། དེས་དེ་ལ་སྨྲས་ནས། དེས་ཕྱོགས་གཞན་ཞིག་ཏུ་རྫིང་བུ་ཞིག་བྲིས་ཏེ། དེར་ཁྱི་རོ་བམ་བ་ཞིག་ཀྱང་བྲིས་སོ། །དེ་ནས་བ་སོ་མཁན་གྱི་སློབ་<line/>
དཔོན་དེ་བུམ་པ་ཁྱེར་ནས་རྫིང་བུ་ཡིན་ནོ། །སྙམ་ནས། ཕྱོགས་དེར་ཕྱིན་ཏེ་ཁྱི་རོ་བམ་པ་མཐོང་བ་དང༌། དེས་སྣ་བཀབ་ནས་བརྟག་པར་བརྩམས་པ་ལས། ཇི་ཙམ་ན་དེའི་ཆུ་སྣོད་དེ་ཆག་ནས་བ་སོ་མཁན་གྱི་སློབ་<line/>
དཔོན་དེ་སྐྱེངས་པར་གྱུར་ཏོ། །དགེ་སློང་དག །ཇི་སྙམ་དུ་སེམས། བ་སོ་མཁན་གྱི་སློབ་དཔོན་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ནོ། །རི་མོ་མཁན་གྱི་སློབ་དཔོན་གང་ཡིན་པ་དེ་ནི།<line/>
</page>
<page index="917" id="459B">དགེ་སློང་ཤཱ་རིའི་བུ་འདི་ཉིད་དེ་ཡིན་ནོ། །འོན་ཀྱང་དེ་བཞིན་གཤེགས་པས་བརྙེས་པའི་བསམ་གཏན་དང༌། ཏིང་ངེ་འཛིན་དང༌། སྙོམས་པར་འཇུག་པ་གང་ཡིན་པ་དེ་དག་གི་མིང་ཡང་རང་སངས་རྒྱས་<line/>
རྣམས་ཀྱིས་མི་ཤེས་སོ། །རང་སངས་རྒྱས་རྣམས་ཀྱིས་ཐོབ་པ་གང་དག་ཡིན་པ་དེ་དག་གི་མིང་ཡང་དགེ་སློང་ཤཱ་རིའི་བུས་མི་ཤེས་སོ། །དགེ་སློང་ཤཱ་རིའི་བུས་ཐོབ་པ་གང་དག་ཡིན་པ་དེ་དག་གི་མིང་ཡང་<line/>
དགེ་སློང་མོའུ་དགལ་གྱི་བུས་མི་ཤེས་སོ། །དགེ་སློང་མོའུ་དགལ་གྱི་བུས་ཐོབ་པ་གང་ཡིན་པ་དེ་དག་གི་མིང་ཡང་ཉན་ཐོས་གཞན་རྣམས་ཀྱིས་མི་ཤེས་ཏེ། དགེ་སློང་མོའུ་དགལ་གྱི་བུ་བས། དགེ་སློང་ཤཱ་<line/>
རིའི་བུ་རྫུ་འཕྲུལ་ཆེ་ཞིང་མཐུ་ཆེ་མོད་ཀྱི། དེས་མང་དུ་གནས་པ་ལ་དགོངས་ནས་ངས་རྫུ་འཕྲུལ་ཅན་རྣམས་ཀྱི་མཆོག་ཏུ་བསྟན་ཏོ། །ཤཱ་རིའི་བུ་དང༌། མོའུ་དགལ་གྱི་བུའི་ལེའུའོ།། །།དེ་ནས་<line/>
ཚེ་དང་ལྡན་པ་འོད་སྲུང་ཆེན་པོ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ་སྨྲས་པ། དེ་ནི་དེར་སོང་སྔོན་ནས་སྤྱད་པ་དང༌། །རྗེ་མཐུན་ཚིག་དག་ཤིན་ཏུ་སྒྲོག་པ་ན། །གང་ཞིག་བྱས་པས་འབྲས་བུ་ཆེ་མྱོང་བ། །<line/>
ཆུང་ངུ་གཅིག་པུ་དེ་ནི་མྱུར་དྲན་ནས། །ཇི་ལྟར་སེང་གེ་རི་ཡི་ཕུག་གནས་པ། །འཇིགས་པ་མེད་པར་སྤྱོད་ཡུལ་འགྲོ་བ་ལྟར། །མཚུངས་པ་མེད་པའི་ཉན་ཐོས་འོད་སྲུང་དེ། །སྔོན་གྱི་གནས་ནས་སྤྱད་པ་སྒྲོག་<line/>
བྱེད་པ། །ཟག་མེད་ཐ་བ་མེད་པ་རྣམ་གྲོལ་སེམས། །ཉོན་མོངས་མེད་པར་གནས་པ་སྐྱོན་མེད་ཡིད། །དེ་ལ་ཆོས་མཆོག་ཡོད་པར་ཡིད་ཆེས་ནས། །དེ་ཡི་ཆོས་ལ་ཡིད་ཀྱིས་སྨོན་བྱས་ཏེ། །རང་སངས་<line/>
</page>
<page index="918" id="460A">༄༅། །རྒྱས་ལ་བདག་གིས་ཡོན་དུ་ནི། །ཁྲེ་རྒོད་བྲེའུ་ཆུང་གང་ཞིག་རབ་ཕུལ་བས། །དེ་འདྲ་བ་དང་ཀུན་ཏུ་ཕྲད་གྱུར་ཅིང༌། །སྨོན་པས་སྒྲ་མི་སྙན་དུ་སྐྱེས་པ་ནི། །ལས་དེ་གཅིག་<line/>
པུ་ཉིད་ཀྱི་འབྲས་བུ་ཡིས། །ལུས་ཅན་བདག་གིར་འཛིན་མེད་ཚེ་རིང་བ། །ཁྱད་པར་འགྲོ་ཞིང་སྤྱོད་པ་མི་དམན་པ། །སྒྲ་མི་སྙན་དུ་ལན་སྟོང་སྐྱེས་པར་གྱུར། །ལས་དེ་གཅིག་པུ་ཉིད་ཀྱི་འབྲས་བུ་ཡིས། །ལན་<line/>
སྟོང་སུམ་ཅུ་རྩ་གསུམ་པར་སྐྱེས་ཏེ། མེ་ཏོག་ཕྲེང་རྒྱན་བྱུག་པ་སྣ་ཚོགས་དང༌། །མཐུ་ཆེན་ལུས་མཛེས་པ་དང་ལྡན་པར་གྱུར། །དེ་ནས་འཕོས་བདག་སྒྲ་མི་སྙན་དུ་སྐྱེས། །སླར་ཡང་ལྷ་དགེ་དགའ་བར་<line/>
བྱེད་པ་དང༌། །སེམས་ཀྱི་སྨོན་ལམ་དབང་གིས་སླར་ཡང་བདག། མི་ནི་དགེ་བ་རྣམས་ཀྱི་ནང་དུ་སྐྱེས། །ལས་དེ་གཅིག་པུ་ཉིད་ཀྱི་འབྲས་བུས་བདག། བྲམ་ཟེ་སཱ་ལ་ཆེན་པོའི་རིགས་སྐྱེས་ཏེ། །ནོར་<line/>
མང་སྐྱེས་པ་བུད་མེད་རྣམས་ཀྱིས་བཀུར། །འདོད་པའི་ཡོན་ཏན་ལྔ་དོན་མི་གཉེར་ཡང༌། །བདག་གིས་སྟོན་པ་ལན་འགའ་མ་མཐོང་ཞིང༌། །མཚུངས་མེད་ཉན་ཐོས་བདག་གིས་མ་མཐོང་ནས། །<line/>
བདག་གིས་སེང་རས་ཚེམ་གྱོན་འཇིག་རྟེན་ན། །དགྲ་བཅོམ་རྣམས་ལ་ཕྱག་འཚལ་རབ་ཏུ་བྱུང༌། །བདག་ནི་དེ་ལྟར་རབ་ཏུ་བྱུང་བ་དང༌། །རྒྱལ་བ་བུ་མང་མཆོད་རྟེན་ན་བཞུགས་མཐོང༌། །ཐུབ་ཞབས་<line/>
ཕྱག་འཚལ་བཅོམ་ལྡན་བདག་གི་སྟོན། །བདག་ནི་ཁྱོད་ཀྱི་ཉན་ཐོས་གྱུར་ཅེས་གསོལ། །འོད་སྲུང་ཇི་སྐད་སྨྲས་བཞིན་བྱས་ཏེ་འདིར། །ཁྱོད་སྟོན་ང་ཡིན་ང་ཡི་ཉན་ཐོས་ཁྱོད། །གལ་ཏེ་སྡུག་<line/>
</page>
<page index="919" id="460B">བསྔལ་ཀུན་ལས་ཐར་འདོད་ན། །ཁྱོད་ཀྱིས་སྙན་པར་བཤད་པའི་ཆོས་སྙན་ཉོན། །གང་ཡང་དག་ལ་སྐྱེས་མཆོག་སྐྱོབ་པ་ནི། །ཐུགས་རྗེ་ཆེན་པོ་ཡིས་ནི་ཆོས་བཤད་པ། །བསམ་གཏན་བཞི་སྟོབས་དབང་པོ་<line/>
བྱང་ཆུབ་ཀྱི། །ཡན་ལག་ལམ་གྱི་ཡན་ལག་རྣམ་པར་ཐར། །དེ་དག་བསྒོམ་པ་བདག་གིས་དགའ་མགུར་ཐོབ། །ཟག་པ་ཟད་ཅིང་ལུས་ཀྱི་ཐ་མ་བཟུང༌། །ལུས་ཀྱི་ཐ་མ་འཛིན་པ་རྡུལ་མེད་པ། །དྲང་པོ་འདི་དག་དང་<line/>
ནི་བདག་གིར་ཕྲད། །དེ་བཞིན་གཤེགས་རྒྱལ་ཕུན་སུམ་ཚོགས་པ་གསུངས། །ཚུལ་ཁྲིམས་ལྡན་པ་གང་འདོད་འགྲུབ་པར་འགྱུར། །བདག་གི་ཡིད་ལ་ཅི་དང་ཅི་བསམ་པ། །ཐམས་ཅད་གྲུབ་སྟེ་སྲིད་པའི་ཐ་མ་<line/>
འདི། །བདག་གི་སྐྱེ་བ་ཟད་ཅིང་འཆིང་བ་དང༌། །སྲེད་པ་ཀུན་ནས་ལངས་པ་ཉིད་བཅད་དེ། །བདག་ནི་ཆོས་རྒྱལ་ཐུགས་ལས་སྐྱེས་པའི་སྲས། །ཉོན་མོངས་ཚོགས་རྣམས་ཟད་པས་མྱ་ངན་འདའ། །བདག་ནི་<line/>
ཐམས་ཅད་གཟིགས་པ་ཡིས། །སྦྱངས་ལ་གནས་པ་མཆོག་ཏུ་བསྟེན། །ཟག་པ་མེད་ཅིང་ཉེས་པ་བསལ། །གོ་འཕང་མི་གཡོ་བདག་གིས་ཐོབ། །གནས་བརྟན་འོད་སྲུང་དེ་ལྟ་བུར། །མ་དྲོས་པ་ཡི་མཚོ་ཆེན་<line/>
དུ༑ ༑དགེ་སློང་དགེ་འདུན་མདུན་འདུག་ནས། །རང་གི་ལས་ནི་ལུང་བསྟན་ཏོ། །འོད་སྲུང་གི་ལེའུ་སྟེ། །དང་པོའོ།། །།འདུལ་བ་གཞི། བམ་པོ་ང་གཉིས་པ། དེ་ནས་དགེ་སློང་གནས་བརྟན་གནས་<line/>
བརྟན་རྣམས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་རིའི་བུས་ལས་ཅི་ཞིག་བྱས་ན། ལས་དེའི་རྣམ་པར་སྨིན་པས། ཤེས་རབ་ཆེན་པོ་དང༌། སྤོབས་པ་ཆེན་པོ་དང་ལྡན་པར་<line/>
</page>
<page index="920" id="461A">༄༅། །གྱུར། དེས་སྨྲས་པ། བདག་གིས་དགོན་པར་རང་སངས་རྒྱས། །དྲང་སྲོང་དགེ་སྦྱོང་ཞིར་གྱུར་པ། །སྐལ་དང་ལྡན་པ་ཆོས་གོས་ནི། །དེ་ཚེ་རྙིང་པ་གྱོན་པ་མཐོང༌། །དེ་ལ་བདག་གིས་སེམས་<line/>
དད་པས། །བང་བརྒྱུགས་ནས་ཀྱང་ཆོས་གོས་ནི། །དྲུབས་ཤིང་ཁ་བསྒྱུར་དེ་བཞིན་དུ། །དེ་ལ་ཡང་དང་ཡང་དུ་གཏུགས། །དེ་ནས་བདག་ལ་ཐུགས་བརྩེའི་ཕྱིར། །དེ་ནི་བར་སྣང་ལ་འཕགས་ནས། །རང་གི་གཟི་<line/>
བརྗིད་ཀྱིས་འབར་ཞིང༌། །དེ་ནས་མཁའ་ལ་གཤེགས་པར་གྱུར། །བདག་གིས་ཐལ་མོ་སྦྱར་བྱས་ནས། །ཇི་ལྟར་བདག་ནི་འདི་འདྲ་བར། །དབང་རྣོན་ཤེས་རབ་ཆེར་ཤོག་ཅེས། །དེ་ལྟ་བུ་ནི་སྨོན་ལམ་བཏབ། །<line/>
བདག་ནི་ཕྱུག་པོའི་རིགས་སུ་འམ། །མ་རབས་དག་ཏུ་མི་སྐྱེ་བར། །བར་མའི་རིགས་སུ་སྐྱེ་འགྱུར་ཞིང༌། །རྟག་ཏུ་རབ་བྱུང་མང་བར་ཤོག །དགེ་བའི་རྩ་བ་དེས་ན་བདག །བདག་ནི་ཚེ་རབས་ལྔ་བརྒྱར་ཡང༌། །<line/>
མི་ཡི་རྙེད་པ་ཐོབ་ནས་ནི། །ཁྱིམ་མེད་པར་ནི་རབ་ཏུ་བྱུང༌། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་<line/>
ལ༑ ༑བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་བའི། །དགྲ་བཅོམ་པ་ཡང་བདག་གིས་ཐོབ། །བཙུན་པ་བདག་གིས་ཟླ་ཕྱེད་ཀྱིས། །འགྲོ་བའི་ཕ་རོལ་ཕྱིན་པ་ཐོབ། །དགེ་སློང་དགེ་འདུན་<line/>
གུང་བཞུགས་ནས། །སྟོན་པས་བདག་ནི་མངོན་སུམ་དུ། །ཆོས་ཀྱི་འཁོར་ལོ་རྗེས་བསྐོར་བ། །ཤེས་རབ་ཅན་གྱི་གཙོ་བོར་བསྟན། །ཤེས་རབ་ཆེན་པོ་ཤཱ་རིའི་བུ། །དགེ་སློང་དགེ་འདུན་མདུན་ནས།<line/>
</page>
<page index="921" id="461B">མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ཤཱ་རིའི་བུའི་ལེའུ་སྟེ། གཉིས་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མོའུ་དགལ་གྱི་བུ་<line/>
ཆེན་པོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མོའུ་དགལ་གྱི་བུ་ཆེན་པོ། །ཚེ་དང་ལྡན་པ་ཤཱ་རིའི་བུས་ནི། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ད་ནི། ཁྱོད་ཀྱིས་ཀྱང་རང་གི་ལས་ཀྱི་རྒྱུ་བ་ལུང་སྟོན་ཅིག།<line/>
དེ་སྐད་ཅེས་སྨྲས་པ་དང༌། ཚེ་དང་ལྡན་པ་མོའུ་དགལ་གྱི་བུ་ཆེན་པོས། དགེ་སློང་གནས་བརྟན་གནས་བརྟན་རྣམས་ལ་འདི་སྐད་ཅེས་སྨྲས་སོ། །བདག་སྔོན་དྲང་སྲོང་གྱུར་པའི་ཚེ། །ནགས་མཐའི་དགོན་པར་<line/>
གནས་པ་ན། །དེར་ནི་སྐྱེས་པ་ཞིག་འོངས་ནས། །བདག་ལ་རབ་བྱུང་གསོལ་བ་འདེབས། །བདག་གིས་རྒྱུགས་ནས་དེ་ཡི་སྐྲ། །བྲེགས་ནས་ཀྱང་ནི་ཆོས་གོས་དག །ཁ་དོག་བསྒྱུར་ནས་དེ་ལ་བྱིན། །དེ་ཡིད་དགའ་གྱུར་<line/>
དེ་ཡི་ཚེ། །ཕྱོགས་གཅིག་ཏུ་ནི་ཉེར་སོང་ནས། །སྐྱིལ་མོ་ཀྲུང་བཅས་འདུག་ནས་དེས། །རང་བྱང་ཆུབ་ནི་རེག་གྱུར་ཏེ། །དེ་ནས་མཁའ་ལ་སོང་བར་གྱུར། །བདག་གིས་དད་བསྐྱེད་ཉེར་སོང་སྟེ། །དེ་ནས་ཐལ་མོ་<line/>
ལེགས་སྦྱར་ཏེ། །དེ་ནས་རྫུ་འཕྲུལ་མཆོག་གསོལ་ཞིང༌། །སྨོན་ལམ་གདབ་པ་བྱས་པ་ནི། །དྲང་སྲོང་ཆེ་འདི་ཅི་འདྲ་བའི། །བདག་གི་རྫུ་འཕྲུལ་དེ་འདྲར་ཤོག །དགེ་བའི་རྩ་བ་དེ་ཡིས་ནི། །གང་དང་གང་དུ་<line/>
སྐྱེས་པར་ནི། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བདག་གི་སྲིད་པ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་<line/>
</page>
<page index="922" id="462A">༄༅། །པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ནི་བདག་གིས་ཐོབ། །ཐམས་ཅད་གཟིགས་པས་རྫུ་<line/>
འཕྲུལ་ཅན། །རྣམས་ཀྱི་མཆོག་ཏུ་བདག་བསྟན་ཏོ། །དགེ་བ་ཆུང་ངུ་བྱས་པས་ནི། །བདེ་བ་མང་པོ་ཉམས་སུ་མྱོང༌། །མི་དགེ་བ་ཡི་ལས་གང་ཡིན། །བདག་གིས་ལུང་བསྟན་མཉན་པར་གྱིས། །གྲོང་མཆོག་<line/>
རྒྱལ་པོའི་ཁབ་ཏུ་ནི། །བདག་ནི་ཚོང་དཔོན་ཁྱེའུ་གྱུར་ནས། །ཁྱིམ་གྱི་ཕྱི་རོལ་རྩེ་རྩེ་ནས། །ཟན་གྱི་ཕྱིར་ཡང་ཞུགས་པ་ལས། །དེ་ན་ཕ་མ་གཉིས་ཀ་ནི། །དབེན་པར་འདུག་པ་བདག་གིས་མཐོང༌། །དེ་<line/>
གཉིས་མཐོང་ནས་བདག་བརྡེགས་ཤིང༌། །སྐྱེངས་པས་ཀྱང་ནི་སྤྱོ་བ་བྱས། །ཕ་དང་མ་ནི་གཉིས་ཀ་ལ། །ཡིད་ཀྱི་ཉེས་པ་བྱས་པ་ནི། །གང་ཚེ་ཆེན་པོར་གྱུར་པ་ན། །འདམ་བུ་བཅོམ་པ་བཞིན་གསད་སྙམ། །བདག་<line/>
གི་ཡིད་ཀྱིས་ཉེས་བྱས་ཀྱི། །ལུས་ཀྱིས་བྱས་པ་མ་ཡིན་ན། །བདག་ནི་དམྱལ་བ་ཐིག་ནག་ཏུ། །སྡུག་བསྔལ་མི་བཟད་ཉམས་སུ་མྱོང༌། །དེ་ཡི་ལས་ཀྱི་ལྷག་མ་ཡི། །བདག་གི་སྲིད་པ་ཐ་མ་འདིར། །མུ་སྟེགས་<line/>
གཞན་གྱི་དགེ་སྦྱོང་གིས། །འདམ་བུ་བཅོམ་བཞིན་བདག་གཏོག་འགྱུར། །བདག་ནི་སྡུག་བསྔལ་དེ་ཉིད་ཀྱིས། །ཤི་བར་གྱུར་ཏེ་དེ་ནས་ནི། །ལས་རྣམས་ཀྱི་ནི་ལྷག་མ་ཡང༌། །ཐ་མ་ཟད་པར་འགྱུར་བ་ཡིན། །<line/>
དེ་བས་ཕ་དང་མ་དག་ལ། །སེམས་ནི་རབ་ཏུ་དད་པར་བྱ། །སེམས་དད་པ་ཡི་རྒྱུ་ཡིས་ནི། །སེམས་ཅན་འགྲོ་བ་བཟང་པོར་འགྲོ་།དེ་ལྟར་གནས་བརྟན་པང་ནས་སྐྱེས། །དགེ་སློང་དགེ་འདུན་མདུན་འདུག་ནས།།<line/>
</page>
<page index="923" id="462B">མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །པང་ནས་སྐྱེས་ཀྱི་ལེའུ་སྟེ། གསུམ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མཛེས་ལྡན་ལ་<line/>
འདི་སྐད་ཅེས་སྨྲས་སོ། །ཚེ་དང་ལྡན་པ་མཛེས་ལྡན། ཚེ་དང་ལྡན་པང་ནས་སྐྱེས་ཀྱི་རང་གི་ལས་ཀྱི་རྒྱུ་བ་བསྟན་ཟིན་གྱི། ད་ནི། ཚེ་དང་ལྡན་པ་མཛེས་ལྡན་གྱིས་ཀྱང་རང་གི་ལས་ཀྱི་རྒྱུ་བ་ལུང་སྟོན་ཅིག། དེ་ནས་ཚེ་དང་ལྡན་<line/>
པ་མཛེས་ལྡན་གྱིས། དགེ་སློང་གི་དགེ་འདུན་གྱི་མདུན་དུ་རང་གི་ལས་ཀྱི་རྒྱུ་བ་ལུང་བསྟན་པ། དགེ་འདུན་ཀུན་དགར་བདག་སོན་ན། །ཁྱམས་དེའི་ཕྱག་དར་མཐོང་ནས་ནི། །བདག་གིས་ཕྱགས་མ་བླངས་ནས་སུ།།<line/>
དེ་ཚེ་དགའ་བས་ཕྱག་དར་བྱས། །དེ་ནས་བདག་གི་སེམས་དད་པས། །ཁྱམས་དེ་གཙང་མར་མཐོང་ནས་ནི། །ཇི་ལྟར་ཁྱམས་དེ་གཙང་བ་ལྟར། །ཉོན་མོངས་མེད་པར་གྱུར་ཅིག་སྨྲས། །དགེ་བའི་རྩ་བ་དེ་ཡིས་ན། །<line/>
གང་དང་གང་དུ་སྐྱེས་པར་ཡང༌། །བདག་གི་གཟུགས་ནི་བཟང་བ་དང༌། །བལྟ་ན་སྡུག་ཅིང་མཛེས་པར་གྱུར། །དེ་ཡི་ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ། །བདག་གི་ཕ་དང་མ་གཉིས་ཀྱིས། །བདག་<line/>
མིང་མཛེས་ལྡན་ཁོ་ནར་བཏགས། །མཛེས་ལྡན་བདག་ནི་བཙས་གྱུར་ཏེ། །གང་ཚེ་གཉེན་ཚོགས་མདུན་ཕྱིན་པ། །དེ་ཚེ་གཉེན་ནི་ཐམས་ཅད་ཀྱིས། །མགུ་ཞིང་ཡིད་དགའ་བཀུར་སྟི་བྱས། །རྫོགས་སངས་བླ་ན་<line/>
མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདག་གིས་ཉོན་མོངས་མེད་གྱུར་ཅེས། །སྨོན་ལམ་བཏབ་པ་གང་ཡིན་པ། །བྱ་བ་<line/>
</page>
<page index="924" id="463A">༄༅། །བྱས་ཏེ་ཉོན་མོངས་མེད། །དགྲ་བཅོམ་ཟག་པ་མེད་པ་ཡིན། །འཛམ་བུའི་གླིང་ནི་ཐམས་ཅད་ཀྱང༌། །ཀ་ཤིའི་གོས་ཀྱིས་ཕྱགས་པ་བས། །གང་གིས་འདོད་ཆགས་བྲལ་བ་<line/>
ཡི། །དྲང་སྲོང་འཆག་གཅིག་ཕྱགས་པའོ། །འཛམ་བུའི་གླིང་ན་དྲང་སྲོང་གི། འཆགས་ཐམས་ཅད་ཕྱགས་པ་བས། །གང་གིས་ཕྱོགས་བཞིའི་དགེ་འདུན་གྱི། །རེ་ལྡེ་ཙམ་དག་ཕྱགས་པའོ། །འཛམ་<line/>
བུའི་གླིང་ན་དགེ་འདུན་གྱི། །ཀུན་དགའ་ར་བ་ཀུན་ཕྱགས་པས། །གང་གིས་རྒྱལ་བའི་མཆོད་རྟེན་ནི། །ཁྲུ་གང་ཙམ་ཞིག་ཕྱགས་པའོ། །བདག་ཉིད་ཀྱིས་ནི་གང་རྟོགས་པའི། །ཁྱད་པར་དེ་དག་ཤེས་བྱས་<line/>
ནས༑ ༑བདེ་གཤེགས་མཆོད་རྟེན་ཕྱགས་ནས་ནི། །སེམས་ཀྱང་རབ་ཏུ་དང་བར་གྱིས། །དེ་ལྟས་རྫོགས་པའི་སངས་རྒྱས་ཀྱིས། །ཡོན་ཏན་མང་པོ་ཤེས་པ་ཡིས། །མཆོད་རྟེན་རྣམས་ལ་བཀུར་སྟི་བྱོས། །<line/>
འབྲས་བུ་ཆེན་པོ་དག་ཏུ་འགྱུར། །བཙུན་པ་བདག་གིས་དགེ་བ་ནི། །གང་བྱས་དྲན་པ་འདི་ལགས་ཏེ། །དེ་ཡི་འབྲས་བུ་སྡུག་པ་དང༌། །འདོད་པ་ཡིད་འོང་ཉམས་སུ་མྱོང༌། །དེ་བས་རྒྱལ་བའི་མཆོད་<line/>
རྟེན་ལ༑ ༑མཆོད་པ་དག་ནི་བཟང་པོ་གྱིས། །བཙུན་པ་འདི་ནི་བསོད་རྣམས་ཞིང༌། །དམ་པ་བླ་ན་མེད་པ་ཡིན། །རྫོགས་སངས་དེ་བཞིན་གཤེགས་པའམ། །སངས་རྒྱས་རྣམས་ཀྱི་ཉན་ཐོས་<line/>
ལ༑ ༑སེམས་ནི་རབ་ཏུ་དང་བྱས་པའི། །ཡོན་ནི་ཆུང་ངུར་འགྱུར་མ་ཡིན། །དེ་ལྟར་གནས་བརྟན་མཛེས་ལྡན་གྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་<line/>
</page>
<page index="925" id="463B">ལས་ནི་ལུང་བསྟན་ཏོ། །མཛེས་ལྡན་གྱི་ལེའུ་སྟེ། བཞི་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་སྣ་མའི་མེ་ཏོག་ལ་འདི་སྐད་ཅེས་སྨྲས་སོ། །ཚེ་<line/>
དང་ལྡན་པ་སྣ་མའི་མེ་ཏོག །ཚེ་དང་ལྡན་པ་མཛེས་ལྡན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ད་ནི། ཚེ་དང་ལྡན་པས་ཀྱང་རང་གི་ལས་ཀྱི་རྒྱུ་བ་ལུང་སྟོན་ཅིག །སྣ་མའི་མེ་ཏོག་རྣ་རྒྱན་བྱས། །མགོ་ལ་<line/>
མེ་ཏོག་ཕྲེང་བཅིངས་ནས། །ནེའུ་ཟླ་རྣམས་ཀྱིས་ཡོངས་བསྐོར་ཏེ། །སྐྱེད་མོས་ཚལ་གྱི་གནས་སུ་བྱུང༌། །དེ་ན་ཐུབ་པ་ཆེན་པོ་པ། །རྣམ་པར་གཟིགས་ཀྱི་མཆོད་རྟེན་ལ། །སྐྱེ་བོའི་ཚོགས་ཆེན་ཐམས་ཅད་<line/>
ནས༑ ༑ལེགས་པར་མཆོད་པ་བདག་གིས་མཐོང༌། །དེ་ནས་ནེའུ་ཟླ་རྣམས་ཁྲིད་ནས། །རང་རང་གི་ནི་ཕྲེང་བ་ཀུན། །སེམས་ནི་དད་པར་བྱས་ནས་སུ། །མཆོད་རྟེན་དེ་ལ་གདགས་པ་བྱས། །དེ་ན་བདག་གིས་<line/>
དེ་དག་དང༌། །སྐྱེ་བོ་མང་པོ་གཞན་མཐོང་ནས། །སྣ་མ་རྣ་བ་ལས་ཕྲལ་ཏེ། །དེ་ཚེ་མཆོད་རྟེན་གདགས་པ་བྱས། །དགེ་བའི་རྩ་བ་དེས་ན་བདག །གང་དང་གང་དུ་སྐྱེ་བར་ཡང༌། །བསོད་ནམས་བྱས་པས་<line/>
མཛེས་པ་ཡི། །ལྷ་དང་མི་ནི་རྣམས་སུ་གྱུར། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ནི་བདག་གིས་ཐོབ། །མེ་ཏོག་<line/>
གཅིག་ནི་བཏང་བས་ན། །ལོ་ནི་བྱེ་བ་བརྒྱ་ཕྲག་ཏུ། །བདག་གིས་ལྷ་ཡི་ལོངས་སྤྱད་ནས། །དེ་ཡི་ལྷག་མས་མྱ་ངན་འདས། །བཙུན་པ་གལ་ཏེ་སངས་རྒྱས་ཀྱི། །ཡོན་ཏན་ཕལ་ཆེར་འཚལ་གྱུར་ནས།།<line/>
</page>
<page index="926" id="464A">༄༅། །སེམས་ནི་ཤིན་ཏུ་དང་བ་ཡིས། །ཕྱིར་ཞིང་བསྙེན་བཀུར་བགྱིས་པ་ཞིག །དེ་ལྟས་རྫོགས་པའི་སངས་རྒྱས་ཀྱི། །ཡོན་ཏན་མང་པོ་ཤེས་པ་ཡིས། །མཆོད་རྟེན་རྣམས་ལ་<line/>
བཀུར་སྟི་བྱོས། །འབྲས་བུ་ཆེན་པོ་དག་ཏུ་འགྱུར། །རྫོགས་སངས་དེ་བཞིན་གཤེགས་པའམ། །སངས་རྒྱས་རྣམས་ཀྱི་ཉན་ཐོས་ལ། །སེམས་ནི་རབ་ཏུ་དང་བྱས་པའི། །ཡོན་ནི་ཆུང་བར་འགྱུར་<line/>
མ་ཡིན༑ ༑བཙུན་པ་བདག་གིས་དགེ་བ་ནི། །གང་བྱས་དྲན་པ་འདི་ལགས་ཏེ། །དེ་ཡི་འབྲས་བུ་སྡུག་པ་དང༌། །འདོད་པ་ཡིད་འོང་ཉམས་སུ་མྱོང༌། །ལས་ཀྱི་རྣམ་པར་སྨིན་པ་དེས། །ཡང་སྲིད་སྐྱེ་<line/>
པ་ཟད་པ་དང༌། །ཉོན་མོངས་བཅོམ་ནས་བསིལ་གྱུར་པའི། །བདག་ནི་དགྲ་བཅོམ་མྱ་ངན་འདས། །བདག་ནི་ཡང་སྲིད་ཉལ་བ་དང༌། །འཁོར་བ་གང་དུ་འང་ཉལ་བ་ཡིན། །བདག་གི་སྐྱེ་བ་ཐ་<line/>
མ་ནི༑ ༑འདི་ཡིན་ལེན་པ་མེད་པར་འགྱུར། །དེ་ཉིད་ཀྱི་ནི་རྒྱུ་ཡིས་བདག །སྣ་མའི་མེ་ཏོག་མིང་འདི་གདགས། །སྡུག་བསྔལ་ཀུན་ལས་བདག་གྲོལ་ཞིང༌། །སྲིད་པའི་མཚོ་ལས་བརྒལ་བར་<line/>
གྱུར། །དེ་ལྟར་གནས་བརྟན་སྣ་མ་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །སྣ་མའི་མེ་ཏོག་གི་ལེའུ་སྟེ། ལྔ་<line/>
པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་བྱེ་བ་ཉི་ཤུ་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བྱེ་བ་ཉི་ཤུ་པ། །ཚེ་དང་ལྡན་<line/>
</page>
<page index="927" id="464B">པ་སྣ་མའི་མེ་ཏོག་གིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་ནི། རང་གི་ལས་ཀྱི་རྒྱུ་བ་ལུང་སྟོན་ཅིག །ཚེ་དང་ལྡན་པ་བྱེ་བ་ཉི་ཤུ་པས་ལས་ཅི་ཞིག་བྱས་ན། ལས་དེས། བཅོམ་<line/>
ལྡན་འདས་ཀྱིས་བརྩོན་འགྲུས་རྩོམ་པ་རྣམས་ཀྱི་མཆོག་ཏུ་བསྟན། དེས་སྨྲས་པ། རྣམ་པར་གཟིགས་ཀྱི་གསུང་རབ་ལ། །རྒྱལ་པོའི་ཕོ་བྲང་བཤེས་ལྡན་དུ། །བདག་གིས་ཕྱོགས་བཞིའི་དགེ་འདུན་གྱི། །<line/>
གནས་ཁང་གཅིག་ཅིག་བརྩིགས་ནས་ནི། །བདག་གིས་གནས་ཁང་དེ་ཡི་གཞིར། །རས་ཕྲན་རྣམས་ཀྱིས་ས་གཞི་གཡོགས། །སེམས་དགའ་བ་དང་ཡིད་བདེ་བས། །དེ་ཚེ་སྨོན་ལམ་བཏབ་པ་ནི། །རྫོགས་<line/>
སངས་རྒྱས་ནི་མཉེས་བྱས་ཏེ། །བསྙེན་པར་རྫོགས་པ་ཐོབ་ནས་ནི། །མྱ་ངན་འདས་པ་ཕྱོགས་ཞི་བ། །རྒ་མེད་གོ་འཕང་རེག་པར་ཤོག །བདག་གི་བསོད་ནམས་དེས་ནི་བདག །བསོད་ནམས་བྱས་པས་མཛེས་<line/>
པ་ཡི༑ ༑བསྐལ་པ་དགུ་བཅུར་ལྷ་དང་ནི། །མི་རྣམས་སུ་ནི་འཁོར་བར་གྱུར། །དེ་ནས་ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ། །ཙམ་པར་ཚོང་དཔོན་མཆོག་གི་ཡང༌། །བུ་གཅིག་པར་ནི་<line/>
བདག་སྐྱེས་སོ། །བདག་ནི་བཙས་མ་ཐག་ཏུ་ཡང༌། །ཕ་ཡིས་ཐོས་ནས་འདུན་གྱུར་པ། །གཞོན་ནུ་ལ་ནི་བདག་གི་ནོར། །བྱེ་བ་ཉི་ཤུ་སྦྱིན་པར་བྱ། །བདག་གི་རྐང་མཐིལ་གཉིས་ཀའི་སྤུ། །ཤིན་ཏུ་<line/>
ཕྲ་ཞིང་མཉེན་པ་དང༌། །རེག་ན་བདེ་ཞིང་འཇམ་པ་ཡི། །ཤིང་བལ་འདབ་ལྟའི་སོར་བཞི་སྐྱེས། །འདས་པའི་བསྐལ་བ་དགུ་བཅུ་དང༌། །བསྐལ་པ་གཅིག་འདི་ལྷག་པར་ནི། །ས་གཞི་གདིང་<line/>
</page>
<page index="928" id="465A">༄༅། །བས་མ་གཡོགས་པར། །རྐང་པ་འཇོག་ནི་མ་མྱོང་ངོ༌། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་<line/>
པ་ཡང་བདག་གིས་ཐོབ། །ཐམས་ཅད་གཟིགས་པས་བརྩོན་འགྲུས་ཅན། །རྣམས་ཀྱི་མཆོག་ཏུ་བདག་བསྟན་ཏོ། །ཟག་མེད་ཉེས་པ་སྤངས་པ་ཡི། །གོ་འཕང་མི་གཡོ་བདག་གིས་ཐོབ། །གནས་<line/>
བརྟན་བྱེ་བ་ཉི་ཤུ་པ། །དགེ་སློང་དགེ་འདུན་མདུན་འདུག་ནས། །དེ་ལྟར་མ་དྲོས་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །བྱེ་བ་ཉི་ཤུ་པའི་ལེའུ་སྟེ། དྲུག་པའོ།། །།དེ་ནས་<line/>
དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་ངག་དབང་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ངག་དབང༌། ཚེ་དང་ལྡན་པ་བྱེ་བ་ཉི་ཤུ་པས་རང་གི་ལས་ཀྱི་རྒྱུ་བ་ལུང་བསྟན་ཟིན་<line/>
གྱི༑ ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེས་སྨྲས་པ། འདས་པའི་བསྐལ་པ་དགུ་བཅུར་ནི། །བསོད་ནམས་བྱས་པས་མཛེས་པ་ཡི། །ལྷ་རྣམས་དང་ནི་མིར་སྐྱེས་ཏེ། །བདག་<line/>
གིས་ངན་འགྲོ་མི་ཤེས་སོ། །བདག་གིས་དགེ་བ་མི་ཤེས་ཏེ། །ཕན་ཚུན་ཟླ་ལྟས་འབབ་ཞིག་གིས། །རྣམ་པར་གཟིགས་ཀྱི་མཆོད་རྟེན་ནི། །མཐོང་ནས་དེ་ཚེ་བསྙེན་བཀུར་བྱས། །འགྲོན་བུ་<line/>
དྲུག་ཅུ་རྣམས་ཀྱིས་ནི། །དྲི་དང་ཕྲེང་བ་བྱུག་ཉོས་ཏེ། །མཆོད་རྟེན་ལ་ནི་གདགས་བྱས་པས། །བདག་ན་ནི་ལོག་པར་ལྟུང་མ་གྱུར། །དགེ་བ་ཆུང་ངུ་བྱས་པས་ནི། །བདེ་བ་མང་པོ་ཉམས་<line/>
</page>
<page index="929" id="465B">སུ་མྱང༌། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །གལ་ཏེ་རྫོགས་སངས་རྒྱས་གྱུར་ལ། མཆོད་རྟེན་དེ་ལ་བདག་གིས་སུ། །བཀུར་སྟི་བྱས་པར་གྱུར་ན་ནི། །<line/>
ལེགས་པར་མང་བྱེད་འགྱུར་བ་ཞིག །དེ་ལྟས་རྫོགས་པའི་སངས་རྒྱས་ཀྱི། །ཡོན་ཏན་མང་པོ་ཤེས་པ་ཡིས། །མཆོད་རྟེན་བཀུར་སྟི་བྱོས་ཤིག་དང༌། །འབྲས་བུ་ཆེན་པོ་དག་ཏུ་འགྱུར། །ཐམས་ཅད་<line/>
གཟིགས་པས་མང་ཐོས་དང༌། །སྣ་ཚོགས་གཏམ་དང་དགེ་བ་ཡིས། །སྤོབས་ལྡན་ཚིགས་བཅད་བྱེད་པ་ནི། །རྣམས་ཀྱི་མཆོག་ཏུ་བདག་བསྟན་ཏོ། །དེ་ལྟར་གནས་བརྟན་ངག་དབང་ནི། །དགེ་<line/>
སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ངག་དབང་གི་ལེའུ་སྟེ། བདུན་པའོ།། །།དེ་ནས་དགེ་སློང་གནས་བརྟན་<line/>
གནས་བརྟན་རྣམས་ཀྱིས། ཚེ་དང་ལྡན་པ་བྷ་ར་དྷྭ་ཛ་བསོད་སྙོམས་ལེན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བྷ་ར་དྷྭ་ཛ་བསོད་སྙོམས་ལེན་ལ་ཚེ་དང་ལྡན་པ་ངག་དབང་གིས་རང་གི་ལས་<line/>
ཀྱི་རྒྱུ་བ་ལུང་བསྟན་ཟིན་གྱི། །ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་བྷ་ར་དྷྭ་ཛ་བསོད་སྙོམས་ལེན་གྱིས་འདི་སྐད་ཅེས་སྨྲས་སོ། །བདག་ནི་ཚོང་དཔོན་བུར་<line/>
གྱུར་ནས། །ཕ་ཡི་ཁྱིམ་ན་དབང་བྱེད་ཚེ། །བདག་གིས་ཕ་ནི་ཡིད་བསྲུབས་ཤིང༌། །མ་ལ་ལོག་པ་མི་མཐུན་བྱས། །ཕ་དང་སྲིང་མོ་སྤུན་དང་ནི། །བྲན་དང་ལས་བྱེད་རྣམས་ལ་ཡང༌། །ཟས་<line/>
</page>
<page index="930" id="466A">༄༅། །དང་སྐོམ་གྱིས་ཚིམ་བྱས་ཀྱང༌། །མ་ལ་སྤྱོ་བ་བྱས་ནས་སུ། །བདག་ནི་སེར་སྣས་ཟིལ་ནོན་པས། །མ་ལ་ཟས་ནི་མ་བྱིན་པར། །ཁྲོས་པས་ཚིག་ཏུ་སྨྲས་པ་ནི། །ཟས་སུ་རྡོ་བ་ཟོ་<line/>
ཞིག་བྱས། །ལས་ཀྱི་རྣམ་པར་སྨིན་པ་དེས། །རབ་ཏུ་ཚ་དང་ཐིག་ནག་གི །དམྱལ་བར་ལན་མང་ལྷུང་ནས་ནི། །སྡུག་བསྔལ་མི་ཉུང་ཐོབ་པར་གྱུར། །དམྱལ་བ་དེ་ནས་ཤི་འཕོས་ནས། །མི་ཡི་སྲིད་<line/>
པ་ཐོབ་པ་ནས། །ལས་ཀྱི་རྣམ་པར་སྨིན་པ་དེས། །བདག་ནི་རྡོ་བ་ཟ་བར་གྱུར། །སྐྱེ་བ་དེ་དང་དེ་དག་ཏུ། །བདག་གི་རྡོ་བ་མ་ཟོས་ཤིང༌། །དེ་བཞིན་བཀྲེས་སྐོམ་སྡུག་བསྔལ་གྱིས། །བདག་ནི་འཆི་<line/>
བའི་དུས་བྱས་སོ། །བདག་གི་སྐྱེ་བ་ཐ་མ་ནི། །མི་སྲིད་ཐོབ་པ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་<line/>
ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །ཐམས་ཅད་གཟིགས་པས་སེང་གེ་ཡི། །སྒྲ་སྒྲོག་པ་ཡི་མཆོག་ཏུ་བསྟན། །བདག་གིས་ཉོན་མོངས་ཐམས་<line/>
ཅད་སྤངས། །ཉོན་མོངས་བྲལ་བས་ཟག་པ་མེད། །ད་དུང་དུ་ཡང་བཙུན་པ་དག །དེ་ལྟར་རྫུ་འཕྲུལ་ལྡན་ལགས་ན། །ཕུག་ན་བདག་གི་ཟས་མཆིས་པ། །རྡོ་བ་ཉིད་དུ་གྱུར་ལགས་སོ། །བཙུན་པ་བདག་<line/>
གིས་སྡིག་པ་ནི། །གང་བགྱིས་དྲན་པ་འདི་ལགས་ཏེ། །ལས་རྣམས་ཆུད་མི་ཟ་བས་ན། །དེ་ཡི་འབྲས་བུ་ཉམས་སུ་མྱོང༌། །བྷ་ར་དྷཱ་ཛ་བསོད་སྙོམས་ལེན། །དགེ་སློང་དགེ་འདུན་མདུན་འདུག་ནས།།<line/>
</page>
<page index="931" id="466B">མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །བྷ་ར་དྷྭ་ཛ་བསོད་སྙོམས་ལེན་གྱི་ལེའུ་སྟེ། བརྒྱད་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་<line/>
ལྡན་པ་ལེགས་འོངས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ལེགས་འོངས། ཚེ་དང་ལྡན་པ་བྷ་ར་དྷྭ་ཛ་བསོད་སྙོམས་ལེན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་ལེགས་འོངས་<line/>
ཀྱིས་ཀྱང་ང་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་ལེགས་འོངས་ཀྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཕོ་བྲང་བཤེས་ལྡན་དུ། །ཚོང་དཔོན་བུ་ཕོར་གྱུར་ནས་<line/>
ནི༑ ༑བདག་ནི་ནོར་དང་འབྲུ་མང་ཞིང༌། །སྐྱེ་བོའི་ཚོགས་ཀྱིས་བཀུར་བ་དང༌། །རྒྱལ་པོ་དང་ནི་གྲོང་མི་དང༌། །གསང་ཚིག་བརྗོད་པ་རྣམས་ཀྱིས་བཀུར། །བལྟ་ན་སྡུག་ཅིང་མཛེས་པ་དང༌། །དར་ལ་བབ་པ་<line/>
གཟུགས་ཀྱིས་རྒྱགས། །དེ་ནས་བདག་ནི་ཤིང་རྟར་ཞུགས། །སྐྱེ་བོའི་ཚོགས་ཀྱིས་མདུན་བྱས་ནས། །འདོད་པ་ཀུན་དང་ལྡན་གྱུར་ཅིང༌། །སྐྱེད་མོས་ཚལ་གྱི་གནས་སུ་བྱུང༌། །སྐྱེད་མོས་ཚལ་དེར་དགེ་སྦྱོང་<line/>
ནི༑ ༑དབང་པོ་ལེགས་པར་བསྡམས་པ་དང༌། །དབང་པོ་ཞི་བས་རྒྱུ་བྱེད་པ། །ཆོས་གོས་རྙིང་པ་ཅན་ཞིག་མཐོང༌། །དགེ་སྦྱོང་དེ་མཐོང་བདག་གིས་ནི། །ཡིད་མི་བདེ་བ་སྐྱེ་གྱུར་ཏེ། །དེ་སྐྱོན་མེད་ཀྱང་མི་<line/>
སྡུག་ནས། །སྨད་ཅིང་སྤྱོ་བ་བྱས་ནས་ནི། །ཁ་དོག་ངན་ཅིང་འཇིགས་པར་སྣང༌། །མཛེ་ཅན་ལུས་ནི་ལུས་རྨ་ཅན། །ཤ་བྲི་ངན་ཅིང་རྩ་ཐོན་པ། །རབ་ཏུ་བྱུང་འདི་སུ་ཡི་ཡིན། །ངག་གི་ཉེས་པ་སྤྱད་པ་<line/>
</page>
<page index="932" id="467A">༄༅། །དང༌། །ལས་ཀྱི་རྣམ་པར་སྨིན་པ་དེས། །དེ་ནས་ཤི་འཕོའི་དུས་བྱས་ནས། །དམྱལ་བ་རྣམས་སུ་སྐྱེ་བར་གྱུར། །དམྱལ་བ་ནས་ནི་ཤི་འཕོས་བདག །ཁ་དོག་ངན་ཅིང་<line/>
སྡུག་བསྔལ་ལྡན། །མཛེ་ཅན་ལུས་ནི་ལུས་རྨ་ཅན། །ཤ་བྲི་ངན་ཅིང་རྩ་ཐོན་གྱུར། །ལག་ན་གྱོ་མོ་ཐོགས་ཤིང་རྒྱུ། །ཤ་ནི་རས་ཀྱི་སྨད་གཡོགས་བྱོན། །ཕྱག་དར་ཕུང་པོའི་སྟེང་ན་ཉལ། །གནས་<line/>
མེད་མགོན་མེད་སྐྱོབ་པ་མེད། །ཟས་ཀྱི་ཆེད་དུ་སྤྲང་བ་ན། །གང་དང་གང་དུ་སོང་ན་ཡང༌། །དབྱུག་པ་ཅན་གྱིས་ཕྱིར་ལྡོག་ཅིང༌། །དེ་དག་བདག་ལ་སྨོད་པར་བྱེད། །དེ་ལྟར་ཚེ་རབས་ལྔ་བརྒྱར་ནི། །གང་<line/>
དང་གང་དུ་སྐྱེས་པ་དེར། །བཀྲེས་དང་སྐོམ་པའི་སྡུག་བསྔལ་གྱིས། །བདག་ནི་འཆི་བའི་དུས་བྱས་སོ། །སེམས་ཅན་ཀུན་གྱིས་བདག་གི་མིང༌། །ཉེས་འོངས་པ་ཞེས་སྨད་པ་བྱས། །ཀུན་གྱིས་ཡིད་དུ་མི་འོངས་<line/>
པས། །དེ་ཚེ་སྨད་པ་བྱེད་པར་གྱུར། །བདག་གིས་རྫོགས་པའི་སངས་རྒྱས་ནི། །དགེ་སློང་དགེ་འདུན་མདུན་གྱིས་བྱས། །སྐྱེ་བོའི་ཚོགས་ནི་ཆེན་པོ་ལ། །དམ་པའི་གནས་ནི་སྟོན་པ་མཐོང༌། །སྐྱེ་བོའི་ཚོགས་<line/>
དེ་མཐོང་ནས་ནི། །ཇི་ཙམ་འདོད་པའི་ཟས་དང་སྐོམ། །རྙེད་པར་གྱུར་ན་སྟེར་སྙམ་ནས། །མྱུར་དུ་རྒྱུགས་ཏེ་ཕྱིན་པ་དང༌། །སྐྱེ་བོའི་ཚོགས་ནི་ཆོས་ཀྱི་ཕྱིར། །འདུག་པ་དེ་ནི་མཐོང་ནས་ཀྱང༌། །ཟས་སྦྱིན་པ་ནི་<line/>
མེད་དོ་ཞེས། །བདག་ནི་རེ་ཆད་སླར་ལོག་གོ །དེ་ནས་ཐུབ་པ་ཐུགས་རྗེ་ཅན། །མགོན་པོས་བདག་ལ་བཀའ་སྩལ་པ། །འོངས་པ་ལེགས་ཚུར་ཁྱོད་བདེ་འམ། །སྟན་འདི་ལ་ནི་ཁྱོད་འདུག་ཅིག །བདག་<line/>
</page>
<page index="933" id="467B">ནི་དགའ་བ་ཐོབ་གྱུར་ནས། །ཐལ་མོ་ལེགས་སྦྱར་དེའི་འོག་ཏུ། །སྟོན་པའི་ཞབས་ལ་ཕྱག་བྱས་ནས། །ཕྱོགས་གཅིག་ཏུ་ནི་བདག་འདུག་གོ །དེ་ནས་སྟོན་པ་ཐུགས་རྗེ་ཅན། །གོའུ་ཏམ་རྗེས་སུ་ཐུགས་བརྩེ་བས།།<line/>
རིམ་པ་བཞིན་གྱི་གཏམ་གསུངས་པས། །བདག་ནི་བདེན་པ་མཐོང་བར་བགྱིས། །བདེན་པ་མཐོང་ནས་ཐུབ་ཆེན་ལ། །དེ་ནས་བདག་གིས་རབ་འབྱུང་གསོལ། །གོའུ་ཏམ་ཐུགས་རྗེ་ཆེན་པོས་བདག །རྗེས་སུ་བརྩེ་བས་<line/>
རབ་ཏུ་བྱུང༌། །འཇིག་རྟེན་གྱི་ནི་འདྲེན་པ་ཡིས། །བདག་མིང་ལེགས་འོངས་ཞེས་བཏགས་ཤིང༌། །མེ་ཡི་ཁམས་ལ་སྙོམས་འཇུག་པ། །རྣམས་ཀྱི་མཆོག་ཏུ་བདག་བསྟན་ཏོ། །དེ་ལྟར་གནས་བརྟན་ལེགས་འོངས་<line/>
ཀྱིས༑ ༑དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ལེགས་འོངས་ཀྱི་ལེའུ་སྟེ། དགུ་པའོ།། །།དེ་ནས་དགེ་སློང་གནས་བརྟན་གནས་<line/>
བརྟན་རྣམས་ཀྱིས། ཚེ་དང་ལྡན་པ་དགའ་ཡོད་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དགའ་ཡོད། ཚེ་དང་ལྡན་པ་ལེགས་འོངས་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་དགའ་ཡོད་ཀྱིས་<line/>
ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་དགའ་ཡོད་ཀྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། གྲོང་མཆོག་རྒྱལ་པོའི་ཁབ་ཏུ་ནི། །ཚོང་དཔོན་ཕྱུག་པོར་གྱུར་པ་ན། །དེ་<line/>
ན་མུ་གེ་བྱུང་གྱུར་ནས། །དྲང་སྲོང་རྣམས་ནི་གསོ་སྐལ་བགོས། །དེ་ནས་བདག་གི་གསོ་སྐལ་དུ། །སྐལ་དང་ལྡན་པའི་རང་སངས་རྒྱས། །ཟག་པ་མེད་པ་བསིལ་གྱུར་པའི། །དྲང་སྲོང་མཛེས་པ་གཅིག་ཅིག་བྱོན།།<line/>
</page>
<page index="934" id="468A">༄༅། །སེམས་ནི་སེར་སྣའི་སྐྱོན་ཅན་གྱིས། །བདག་གི་སྡིག་པ་བསམ་པ་ནི། །ད་ལྟའི་དུས་སུ་དགེ་སྦྱོང་འདི། །ལོ་བདུན་དུ་ནི་སུ་ཞིག་གསོ། །ཁྱི་ཡི་གཅིན་ནི་བསྐོལ་བ་ཡིས། །དེ་<line/>
ནས་འབྲས་ཀྱི་ཆན་བཙོས་ཏེ། །དེ་ན་དྲང་སྲོང་ཟ་རུ་བཅུག །དེ་ཚེ་དེ་ནི་འཆི་དུས་བྱས། །སྡིག་པའི་ལས་ནི་དེ་བྱས་པས། །བསྡུས་གཞོམ་དང་ནི་ངུ་འབོད་དང༌། །དེ་བཞིན་ཚ་བ་རབ་ཚ་བའི། །དམྱལ་<line/>
བ་རྣམས་སུ་ཡུན་རིང་བཙོས། །དམྱལ་བ་ལས་ནི་ཤི་འཕོས་བདག །མི་ཡི་སྲིད་པ་ཐོབ་ན་ཡང༌། །ནད་བུ་ཅན་ལ་གཞན་དབང་དང༌། །སྡུག་བསྔལ་གྱིས་ནི་བདག་དུས་བྱས། །དེ་ལྟར་ཚེ་རབས་ལྔ་<line/>
བརྒྱར་ནི། །གང་དང་གང་དུ་སྐྱེས་པ་ན། །མི་སྡུག་ནད་དང་མི་བཟད་པས། །རྟག་ཏུ་བདག་ནི་དུས་བྱས་སོ། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །<line/>
དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གི་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པ། །དགྲ་བཅོམ་པ་ཡང་བདག་གིས་ཐོབ། །བཙུན་པ་ད་ལྟར་<line/>
ན་ཡང་བདག །རྫུ་འཕྲུལ་ལྡན་ཞིང་ཟག་མེད་ཀྱང༌། །ནད་བུ་ཅན་ལ་འགྲེ་ལྡོག་པ། །དེ་ལྟ་བུས་ནི་བདག་འཚོའོ། །དེ་ལྟར་གནས་བརྟན་དགའ་ཡོད་ཀྱིས། །དགེ་སློང་དགེ་འདུན་མདུན་འདུག་<line/>
ནས༑ ༑མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །མ་འགག་པའི་གྲོགས་པོ་དགའ་ཡོད་ཀྱི་ལེའུ་སྟེ། བཅུ་པའོ།། །།སྡོམ་ནི། འོད་སྲུང་ཤཱ་རིའི་བུ་དང་ནི། །མོའུ་<line/>
</page>
<page index="935" id="468B">དགལ་བུ་དང་མཛེས་ལྡན་དང༌། །སྣ་མ་གྲོ་བཞིན་ངག་དབང་དང༌། །བསོད་སྙོམས་ལེགས་འོངས་དགའ་ཡོད་དོ། །དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གྲགས་པ་ལ་འདི་སྐད་<line/>
ཅེས་སྨྲས་སོ། །ཚེ་དང་ལྡན་པ་གྲགས་པ། ཚེ་དང་ལྡན་པ་དགའ་ཡོད་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གྲགས་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་<line/>
གྲགས་པས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བདག་སྔོན་དགོན་པའི་དྲང་སྲོང་གྱུར། །གྲོང་དུ་བསོད་སྙོམས་ཕྱིར་སོང་ན། །རྣམ་པར་སྔོས་པའི་བམ་པ་ཡི། །བུད་མེད་ཀྱི་ནི་རོ་ཞིག་མཐོང༌། །<line/>
བདག་གིས་ཚུལ་བཞིན་བརྟག་བྱས་ཏེ། །སྐྱིལ་མོ་ཀྲུང་བཅས་འདུག་ནས་ནི། །རྩེ་གཅིག་ཤིན་ཏུ་མཉམ་བཞག་པས། །དེར་ནི་མི་སྡུག་སྒོམ་པ་བྱས། །བདག་འདུག་པ་ལས་དེ་ཡི་ལྟོ། །རྡོལ་ནས་འཇིགས་པའི་སྒྲ་<line/>
བྱུང་བ༑ ༑ཐོས་པར་གྱུར་ནས་བདག་ཀྱང་ནི། །ཏིང་ངེ་འཛིན་ལ་ལངས་པར་གྱུར། །དེ་ཡི་ལྟོ་ན་ཡོད་པ་ཡི། །ངན་སྐྱུགས་དང་ནི་ཁྲག་དང་ནི། །རུལ་པའི་དྲི་དང་མི་གཙང་བ། །ཀུན་ནས་རབ་ཏུ་འཛག་པ་མཐོང༌། །རྒྱུ་མ་<line/>
གཉེ་མ་མཁལ་མ་དང༌། །སྙིང་དང་དེ་བཞིན་གློ་བ་དང༌། །སྲིན་བུ་བརྒྱ་ཕྲག་ཟ་བྱེད་ནས། །སླར་ཡང་སེམས་ནི་མཉམ་པར་བཞག །དེ་ཅི་འདྲ་བར་འདི་དེ་འདྲ། །འདི་ཅི་འདྲ་བར་དེ་དེ་འདྲ། །ཕྱི་ཡི་རོ་ནི་མཐོང་གྱུར་<line/>
ནས༑ ༑རང་གི་ལུས་ལ་གཏོད་པར་བྱེད། །དེ་ནས་ཏིང་འཛིན་ལས་ལངས་ནས། །བསྟི་གནས་སུ་ནི་སླར་ལོག་སྟེ། །དེ་ཚེ་བསོད་སྙོམས་མ་སྤྱད་དེ། །ཟས་ཀྱང་བཟའ་བ་མ་བྱས་སོ། །གང་ཚེ་བདག་ཡང་གྲོང་ཁྱེར་དུ།།<line/>
</page>
<page index="936" id="469A">༄༅། །ཟས་ཀྱི་ཆེད་དུ་ཞུགས་པ་ན། །ཡིད་འཕྲོག་པ་ཡི་གཟུགས་མཐོང་ནས། །དེ་ལ་མི་གཙང་བསྒོམས་བྱས་པ། །དེ་ཡི་རོ་ནི་ཅི་འདྲ་བར། །གཟུགས་གཏོགས་དེ་ཀུན་དེ་འདྲ་སྟེ། །<line/>
ཁོག་པ་མི་གཙང་བས་གང་བ། །ཐམས་ཅད་སྨད་པ་ཡིན་ནོ་ཞེས། །དེ་ལྟར་ཡང་དང་ཡང་བསྒོམས་པས། །བདག་གིས་འདོད་ཆགས་བྲལ་བ་ཐོབ། །ཚངས་པའི་གནས་པ་ཚད་མེད་པ། །བཞི་པོ་ལེགས་<line/>
པར་བསྒོམས་བྱས་པས། །དེ་ནས་འཆི་བའི་དུས་བྱས་ཏེ། །ཚངས་པ་ཡི་ནི་འཇིག་རྟེན་སྐྱེས། །ཚངས་པའི་འཇིག་རྟེན་ཤི་འཕོས་བདག །ཝཱ་ར་ཎཱ་སིའི་གྲོང་དུ་སྐྱེས། །ཚོང་དཔོན་མཆོག་གི་བུ་<line/>
གཅིག་པར། །དཔལ་དང་བདག་ཉིད་དེར་སྐྱེས་ཏེ། །ཀུན་ལ་སྡུག་ཅིང་ཡིད་འོང་བ། །མཐར་ཕྱིན་གནས་ནི་ཐོབ་པར་གྱུར། །བདག་ནི་ཉིན་མོ་ཡོངས་རྒྱུ་ཞིང༌། །མཚན་མོ་དག་ཉི་ཉལ་བར་བྱེད། །མྱུར་<line/>
བར་དེ་ནས་ལངས་པ་ན། །དེ་ན་བུད་མེད་མང་པོ་དག། །རྫ་རྔ་དང་ན་རྔི་ཆེན་དང༌། །འཁར་རྔའི་པི་ཝང་སྔས་བཙུགས་ནས། །སྒྲེན་མོར་བླ་རྡོལ་བྱེད་པ་དང༌། །ལག་བརྐྱང་ནས་ནི་གཉིད་ལོག་མཐོང༌།།<line/>
དེ་ནས་བདག་གི་སྔོན་གྱི་རྒྱུ། །མཐུ་ཆེན་པོ་ནི་སྐྱེས་པར་གྱུར། །བདག་ལ་དེ་ནས་བུད་མེད་ལ། །དུར་ཁྲོད་མི་གཙང་འདུ་ཤེས་བྱུང༌། །དེ་ནས་སྐྱོ་བར་གྱུར་ནས་ནི། །བདག་གིས་སྡང་བའི་ཚིག་<line/>
སྨྲས་པ༑ ༑གྲོགས་པོས་བདག་ནི་གཅེས་གྱུར་ཏེ། །ཀུན་ནས་འཚེ་བས་རེག་པར་གྱུར། །དེ་ནས་མལ་ནས་ལངས་ནས་ནི། །ཁང་བཟང་ནས་ནི་ཤོད་དུ་བབས། །ལྷས་ནི་རྗེས་སུ་སྙིང་བརྩེ་བས། །བདག་<line/>
</page>
<page index="937" id="469B">གི་སྒོ་ནི་རྣམ་པར་ཕྱེ། །གྲོང་ཁྱེར་ནས་ནི་མངོན་བྱུང་ནས། །འབབ་ཆུའི་ངོགས་སུ་ཉེ་བར་སོང༌། །བདག་གིས་ཕ་རོལ་འགྲམ་ན་ནི། །དགེ་སྦྱོང་དབང་པོ་བསྡམས་པ་མཐོང༌། །བདག་གིས་དགེ་སྦྱོང་དེ་<line/>
མཐོང་ནས། །སྒྲ་གསང་བསྟོད་དེ་སྨྲས་པ་ནི། །དགེ་སྦྱོང་དག་ནི་གཙེས་གྱུར་ཏེ། །གྲོགས་པོ་བདག་ལ་འཚེ་བས་རེག །དེ་ནས་སྟོན་པས་བདག་ལ་ཡང༌། །དེ་ཚེ་བདུད་རྩིའི་ཚིག་གསུངས་པ། །གཞོན་<line/>
ནུ་མ་འཇིགས་ཁྱོད་ཚུར་ཤོག །འདིར་ནི་ཁྱེད་ལ་འཚེ་བ་མེད། །བདག་གིས་ནོར་བུའི་ལྷམ་ཕུད་དེ། །འབབ་ཆུ་ཡི་ནི་ངོགས་བརྒལ་ནས། །སངས་རྒྱས་གང་ཟག་ཟླ་མེད་པ། །ཐུགས་རྗེ་ཅན་གྱི་སྤྱན་<line/>
སྔར་སོང༌། །དེ་ནས་བདག་སྒོམ་ཐུགས་ཆུད་ནས། །གང་ཟག་ཟླ་མེད་སྟོན་པ་དེས། །སྙན་པའི་ཆོས་ནི་བཀའ་སྩལ་པ། །དེ་ནི་སོ་སོར་བདག་གིས་རྟོགས། །དེ་ནས་བདག་གིས་བདེན་མཐོང་ནས།།<line/>
ཐུབ་ཆེན་རབ་བྱུང་གསོལ་བ་བཏབ། །གོའུ་ཏམ་ཐུགས་རྗེ་ཆེན་པོ་ཡིས། །ཐུགས་བརྩེ་བ་ཡིས་རབ་ཏུ་ཕྱུང༌། །མཚན་གཅིག་ལོན་ནས་དེ་ནས་ནི། །ཉི་མ་འཆར་ཁ་ཙམ་ན་ནི། །བདག་གི་ཟག་པ་ཀུན་<line/>
ཟད་ཅིང༌། །བདག་ནི་བསིལ་གྱུར་མྱ་ངན་འདས། །དེ་ལྟར་གནས་བརྟན་གྲགས་པ་ནི། དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་<line/>
བརྟན་གྲགས་པའི་ལེའུ་སྟེ། བཅུ་གཅིག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚོ་དང་ལྡན་པ་དཔལ་སྐྱེད་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དཔལ་<line/>
</page>
<page index="938" id="470A">༄༅། །སྐྱེད༑ ཚེ་དང་ལྡན་པ་གྲགས་པས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་དཔལ་སྐྱེད་ཀྱིས་ཀྱང་ང་རང་གི་ལས་ཀྱི་རྒྱུ་བ་ལུང་སྟོན་ཅིག །<line/>
དེ་ནས་ཚེ་དང་ལྡན་པ་དཔལ་སྐྱེད་ཀྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། ཝཱ་ར་ཎཱ་སིའི་གྲོང་ཁྱེར་དུ། །སྟོན་པ་འོད་སྲུང་མྱ་ངན་འདས། །རྒྱལ་པོ་ཀྲི་ཀྲིས་རིན་ཆེན་ལས། །བྱས་པའི་<line/>
མཆོད་རྟེན་ཆེན་པོ་བརྩིགས། །རྒྱལ་པོ་ཀྲི་ཀྲིའི་གྲགས་ལྡན་བུ། །བདག་ནི་ཐུ་བོར་གྱུར་པ་ན། །བདག་གིས་ཐོག་མར་གདུགས་ཀྱིས་ནི། །རྒྱལ་བའི་མཆོད་རྟེན་ལ་གདགས་བྱས། །དགེ་བའི་ལས་<line/>
ནི་དེ་བྱས་པས། །གང་དང་གང་དུ་སྐྱེས་པ་ན། །བསོད་ནམས་བྱས་པའི་མཛེས་པ་ཡི། །ལྷ་དང་མི་ནི་རྣམས་སུ་གྱུར། །སྐྱེ་བ་དེ་དང་དེ་དག་ཏུ། །ཕྱུག་ཅིང་ལོངས་སྤྱོད་ཆེ་བ་དང༌། །ནོར་དང་འབྲུར་ནི་ལྡན་<line/>
པ་ཡི༑ ༑བདག་ནི་ཡོན་བདག་ཆེན་པོར་གྱུར། །བདག་གིས་ཚེ་རབས་ལྔ་བརྒྱར་ནི། །སྦྱིན་པ་མི་ཉུང་བཏང་བྱས་ཏེ། །སློང་བ་པ་དང་དགེ་སྦྱོང་དང༌། །བྲམ་ཟེ་སོ་སོར་ཚིམ་པར་བྱས། །ཤིན་ཏུ་དད་པའི་<line/>
སེམས་ཀྱིས་ནི། །འདོད་ཆགས་བྲལ་ཞིང་ཟག་མེད་པ། །ཐ་བ་མེད་པའི་རང་སངས་རྒྱས། །ལྔ་བརྒྱ་པོ་དག་ཚིམ་པར་བྱས། །དགེ་བའི་ལས་ནི་དེ་བྱས་པས། །སྲིད་པ་ཐ་མ་འདི་ལ་ནི། །ཤཱཀྱ་ཕྱུག་<line/>
པོའི་རིགས་སུ་སྐྱེས། །བཙས་མ་ཐག་ཏུ་ཚིག་སྨྲས་པ། །ཁྱིམ་འདི་ན་ནི་ནོར་འབྲུ་དག །ཇི་ག་ཅུང་ཟད་ཅིག་ཡོད་དམ། འདི་ལྟར་སྦྱིན་པ་ངས་བཏང་ངོ༌། །དབུལ་པོ་རྣམས་སུ་ཚིམ་པར་བྱས། །དབུལ་<line/>
</page>
<page index="939" id="470B">པོ་རྣམས་ལ་ཟས་བྱིན་དང༌། །གཏོང་བས་ངོམས་པར་འགྱུར་བ་མེད། །ཇི་ག་ནོར་ལྟ་ཡོད་དམ་ཁྱེད། །བདག་ལ་མྱུར་དུ་ལེགས་པར་སྨྲོས། །དེ་དག་བདག་གི་ཚིག་ཐོས་ནས། །ཡིད་སྐྱོ་བར་ནི་གྱུར་ནས་སུ། །<line/>
མ་མ་གཏོགས་པར་ཕྱོགས་དང་ནི། །ཕྱོགས་སུ་རྣམ་པར་རྒྱུག་པར་བྱེད། །མ་ནི་བུ་ལ་བྱམས་པ་ཡིས། །དེ་ཚེ་བདག་ལ་འདི་སྐད་སྨྲས། །ལྷའམ་མི་འམ་གནོད་སྦྱིན་ནམ། །ཁྱོད་སུ་བདག་ལ་མྱུར་དུ་<line/>
སྨྲོས༑ །མ་གཅིག་ཁྱོད་ཀྱི་བུ་བདག་ནི། །མི་ལགས་སྲིན་པོ་མ་ལགས་ཏེ། །སྦྱིན་བདག་ཚེ་རབས་དྲན་པས་ན། །རྟག་ཏུ་སྦྱིན་པ་གཏོང་ལ་སྤྲོ། །བདག་གི་ཚིག་དེ་མས་ཐོས་ནས། །ཡིད་ནི་དགའ་བར་<line/>
གྱུར་ནས་ཀྱང༌། །དབུགས་འབྱིན་བྱེད་ཅིང་སྨྲས་པ་ནི། །བུ་གཅིག་ཅི་དགར་སྦྱིན་པ་མཐོང༌། །ཡོ་བྱད་མང་པོ་རྣམས་ཀྱིས་ཀྱང༌། །བདག་ལ་མས་ནི་གསོ་བ་བྱས། །ཀུན་ལ་སྡུག་ཅིང་ཡོད་འོང་བ། །བདག་ནི་<line/>
ལྟ་བས་ངོམས་མི་མྱོང༌། །བདག་ནི་བཙས་མ་ཐག་ཏུ་ཡང༌། །ཁྱིམ་དེ་ནོར་དང་འབྲུ་རྣམས་དང༌། །གསེར་དང་བྲན་དང་ལས་བྱེད་པ། །རྣམས་ཀྱང་རྟག་ཏུ་འཕེལ་བར་གྱུར། །དཔལ་སྐྱེད་ཁྱེའུ་ཞིག་བཙས་<line/>
གྱུར་ལ༑ ༑བཙས་མ་ཐག་ཏུ་སྨྲས་པས་ན། །བདག་གི་མིང་ནི་གཉེན་རྣམས་ཀྱིས། །དཔལ་སྐྱེད་ཅེས་ནི་བྱ་བར་བཏགས། །དེ་ནས་བདག་གིས་སྦྱིན་བཏང་ཞིང༌། །དབུལ་པོ་རྣམས་ནི་ཚིམ་བྱས་ཏེ། །རྫོགས་<line/>
པའི་སངས་རྒྱས་མཉེས་བྱས་ནས། །ཁྱིམ་མེད་པར་ནི་རབ་ཏུ་བྱུང༌། །བདག་ནི་འཚོ་མེད་འཇིགས་པའམ། །བུ་ལོན་ཉེན་པས་རབ་བྱུང་མིན། །དེ་ཚེ་དད་པས་རབ་བྱུང་ནས། །མངོན་ཤེས་དྲུག་པོ་བདག་<line/>
</page>
<page index="940" id="471A">༄༅། །གིས་ཐོབ། །བདག་ནི་རྒྱལ་པོ་བློན་པོ་དང༌། །དེ་བཞིན་གྲོང་མི་རྣམས་ཀྱིས་མཆོད། །ཟས་དང་བཏུང་བ་གོས་དང་ནི། །གནས་མལ་ཡང་ནི་རྙེད་པར་གྱུར། །དེ་ལྟར་གནས་<line/>
བརྟན་དཔལ་སྐྱེད་ཀྱིས། དགེ་སློང་གནས་བརྟན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །དཔལ་སྐྱེད་ཀྱི་ལེའུ་སྟེ། བཅུ་གཉིས་པའོ།། །།དེར་<line/>
དགེ་སློང་གནས་བརྟན་གནས་བརྟན་རབ་ཏུ་མང་པོ་རྣམས་ཀྱིས། ཚེ་དང་ལྡན་པ་བ་ཀུ་ལ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བ་ཀུ་ལ། ཚེ་དང་ལྡན་པ་དཔལ་སྐྱེད་ཀྱིས། རང་གི་ལས་ཀྱི་རྒྱུ་བ་<line/>
ལུང་བསྟན་ཟིན་གྱི། ཚེ་དང་ལྡན་པ་བ་ཀུ་ལས་ཀྱང༌། ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་བ་ཀུ་ལས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཕོ་བྲང་<line/>
བཤེས་ལྡན་དུ། །བདག་སྔོན་སྤོས་འཚོང་གྱུར་པ་ལ། །རྣམ་པར་གཟིགས་ཀྱི་གསུང་རབ་ཀྱི། །དགེ་སློང་དགེ་འདུན་སྤྱན་དྲངས་ནས། །ཁྱེད་ཅག་ཇི་སྙེད་བཞེད་པ་ཡི། །སྙུན་སྨན་བདག་གིས་དབུལ་<line/>
བགྱིས་ཏེ། །ཤུན་པ་རྩ་བ་འབྲས་བུའི་སྨན། །དགེ་འདུན་བདག་གིས་ཚིམ་པར་བགྱིས། །དགེ་འདུན་གཡར་ནི་སྤྱན་དྲངས་ནས། །བདག་ལ་དགེ་སློང་གཅིག་ཅིག་གིས། །ཨ་རུ་ར་གཅིག་མ་གཏོགས་<line/>
པར༑ ༑དེ་ནས་འགའ་ཡང་སློང་བ་མེད། །བསྐལ་པ་དགུ་བཅུ་རྩ་གཅིག་ཏུ། །བདག་ནི་ལོག་པར་ལྟུང་མ་གྱུར། །སྨན་སྦྱིན་པ་ཡི་རྣམ་སྨིན་ནི། །མཐུ་ཆེན་འདི་ལ་བལྟ་བར་གྱིས། །དགེ་བ་ཆུང་ངུ་<line/>
</page>
<page index="941" id="471B">བྱས་པས་ནི། །བདེ་བ་མང་པོ་ཉམས་སུ་མྱོང༌། །ཨ་རུ་ར་ནི་གཅིག་བྱིན་པས། །ཡུན་རིང་མཐོ་རིས་རྣམས་སུ་དགའ། །དེ་ནས་ལས་ཀྱི་ལྷག་མས་ནི། །བདག་གིས་མི་ཡི་སྲིད་ཐོབ་ནས། །ཡུལ་འཁོར་བསོད་སྙོམས་ལེན་<line/>
པ་དག །སློབ་པ་ན་ཡང་མ་མྱོང་ངོ༌། །ནུབ་གསུམ་ཁོ་ནས་རིག་པ་ནི། །གསུམ་པོ་བདག་གིས་མངོན་སུམ་བྱས། །ངན་ངོན་གྱིས་ནི་འཚོ་བྱས་ཤིང༌། །ཕྱག་དར་ཁྲོད་ཀྱི་ཆོས་གོས་འཆང༌། །ཁྱིམ་པའམ་རབ་ཏུ་བྱུང་བ་<line/>
དང༌། ༑བདག་ནི་འདྲེས་པར་མི་གནས་ཏེ། །བདག་གི་ཚེ་ནི་ལོ་བརྒྱ་དང༌། །དྲུག་ཅུ་ལྷག་ཅིག་ལོན་ན་ཡང༌། །དེ་ཙམ་བར་དུའང་བདག་གིས་ནི། །ན་བར་མངོན་པར་མི་དྲན་ཏེ། །བཙུན་པ་བདག་གིས་དགེ་བ་ནི། །<line/>
ཆུང་ངུ་བགྱིས་པ་འདི་དྲན་ཏེ། །དེ་ཡི་འབྲས་བུ་ཡིད་འོང་འདོད། །བདེ་བ་བྱུང་བ་ཉམས་སུ་མྱོང༌། །དེ་ལྟར་གནས་བརྟན་པ་ཀུ་ལས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་<line/>
ལས་ནི་ལུང་བསྟན་ཏོ། །བ་ཀུ་ལའི་ལེའུ་སྟེ། བཅུ་གསུམ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གནས་བརྟན་ཞེས་བྱ་བ་ལ་འདི་སྐད་ཅེས་སྨྲས་<line/>
སོ༑ ༑ཚེ་དང་ལྡན་པ་གནས་བརྟན། ཚེ་དང་ལྡན་པ་བ་ཀུ་ལས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གནས་བརྟན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་<line/>
པ་གནས་བརྟན་ཞེས་བྱ་བས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སྔོན་གྱི་ཚེ་རབས་གཞན་རྣམས་སུ། །བདག་ནི་ལྷམ་མཁན་གྱུར་པ་ན། །མུ་གེ་བྱུང་ནས་དེ་ན་བདག །ཀོ་བའི་རས་མ་<line/>
</page>
<page index="942" id="472A">༄༅། །རྣམས་འཚོད་དོ། །བཟའ་བར་བྱ་བ་ཁོ་ནའི་ཕྱིར། །ཀོ་བའི་རས་མ་འཚོད་པ་ལས། །དགེ་སྦྱོང་གཞན་ཞིག་ཟས་ཀྱི་ཕྱིར། །བསོད་སྙོམས་ལ་ནི་བྱོན་པ་དང༌། །དེ་ལ་བདག་<line/>
གིས་སེམས་དད་པས། །ཀོ་རས་ཀྱི་ནི་ཐུག་པ་བྱིན། །དགེ་སྦྱོང་དེས་ནི་ལོངས་སྤྱད་ནས། །དེ་ནི་ནམ་མཁར་འཕགས་པར་གྱུར། །བདག་ནི་རབ་ཏུ་དགའ་གྱུར་ནས། །ཐལ་མོ་ལེགས་པར་སྦྱར་བྱས་<line/>
ཏེ༑ ༑དེ་ནས་གང་དང་གང་དུ་ནི། །སོང་བ་ཀུན་ཏུ་འབྲང་བྱས་སོ། །དགའ་བ་རྒྱ་ཆེན་ཐོབ་ནས་ཀྱང༌། །དེ་ཚེ་སྨོན་ལམ་བཏབ་པ་ནི། །གནས་བརྟན་འདི་ལྟ་བུ་དང་བདག། ལྷན་ཅིག་འདུག་པར་<line/>
གྱུར་པར་ཤོག །དགེ་སློང་འདི་ཡི་ལས་གྱིས་ནི། །དྲི་མེད་ཆོས་ནི་གང་རེག་པ། །བདག་གིས་ཆོས་དེ་རེག་གྱུར་ཅེས། །དེ་ཚེ་སྨོན་ལམ་བཏབ་པར་གྱུར། །ཁ་དོག་ལྡན་པ་མ་ཡིན་ཞིང༌། །དྲི་ནི་<line/>
སྨན་པར་གྱུར་པ་དང༌། །རོ་དང་ལྡན་པ་མ་ཡིན་པའི། །སྦྱིན་པ་དེ་ཚེ་བདག་གིས་བཏང༌། །དགེ་བ་ཆུང་ངུ་བྱས་པས་ཀྱང༌། །བདེ་བ་མང་པོ་མྱོང་བར་གྱུར། །བསོད་ནམས་བྱས་པའི་མཛེས་པ་ཡིས།།<line/>
ལྷ་དང་མི་ནི་རྣམས་སུ་གྱུར། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །བདག་གི་སྨོན་ལམ་གང་བཏབ་པའི། །<line/>
བྱང་ཆུབ་དམ་པ་འདི་རེག་སྟེ། །བདག་གིས་ད་ལྟར་བསིལ་གྱུར་པའི། །མྱ་ངན་འདས་པ་ལེགས་པར་ཐོབ། །དེ་ནས་གནས་བརྟེན་ཆེན་པོ་ནི། །གནས་བརྟེན་ཞེས་བྱ་མཐུ་ཆེན་གྱི། །མ་དྲོས་པ་ཡི་<line/>
</page>
<page index="943" id="472B">མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་བརྟན་ཞེས་བྱའི་ལེའུ་སྟེ། བཅུ་བཞི་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ལྟེང་<line/>
རྒྱས་འོད་སྲུང་ལ་སོགས་པ་གནས་བརྟན་གསུམ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག །གནས་བརྟན་གནས་བརྟན་ཞེས་བྱ་བས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་<line/>
དག་གིས་ཀྱང༌། ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་དེ་རྣམས་ཀྱིས་ཀྱང་རང་གི་ལས་ཀྱི་རྒྱུ་བ་ལུང་བསྟན་པར་བརྩམས་པ། བདག་ཅག་གསུམ་ནི་སྤུན་གྱུར་ནས། །ལྷན་ཅིག་ཚོང་དཔོན་གྱུར་<line/>
པ་ན༑ ༑འོད་སྲུང་མཆོད་རྟེན་རལ་པ་ལ། །ཤག་ཤིག་འདུས་པ་མཐོང་གྱུར་ནས། །ཚོང་པ་ཐམས་ཅད་བསྡུས་ནས་ནི། །དེས་ན་སླར་ཡང་གསར་པར་བརྩིགས། །སྤུན་རྣམས་དག་ནི་ལྷན་ཅིག་ཏུ། །<line/>
གདུགས་གསུམ་ཞིག་ནི་གདགས་པར་བྱས། །དགེ་བའི་ལས་ནི་དེ་བྱས་པས། །མཐོ་རིས་གནས་སུ་ཡུན་རིང་དགའ། །མི་རྣམས་སུ་ནི་སླར་འོངས་ནས། །ཕྱུག་པོའི་རིགས་ཅན་དག་ཏུ་སྐྱེས། །རྫོགས་<line/>
པའི་སངས་རྒྱས་མ་མཐོང་ནས། །མུ་སྟེགས་གཞན་ལས་རབ་ཏུ་བྱུང༌། །ནེ་རཉྫ་ནའི་ཆུ་ངོགས་སུ། །ཆོ་འཕྲུལ་མཛད་པ་མཐོང་ནས་ནི། །དེ་ནས་དེ་ལ་རབ་བྱུང་ཕྱིར། །བདག་ཅག་གིས་ཀྱང་གསོལ་བ་<line/>
བཏབ༑ ༑དེ་ནས་ཐུགས་རྗེ་ཅན་གྱི་ནི། །ཐུགས་བརྩེས་བདག་ཅག་རབ་ཏུ་ཕྱུང༌། །བདག་ཅག་ག་ཡས་མགོར་སོན་ནས། །གོའུ་ཏ་མ་ཡི་བསྟན་པ་ཐོས། །དེ་ནས་བརྩོན་འགྲུས་བརྩམས་པས་ནི། །མྱ་ངན་<line/>
</page>
<page index="944" id="473A">༄༅། །འདས་པ་དམ་པ་ཐོབ། །དེ་ལྟར་སྟོན་པ་བཀུར་བྱས་ཤིང༌། །དེ་ཚེ་མཆོད་རྟེན་མངོན་བཏུད་པས། །བདག་ཅག་ཀུན་ནི་རབ་བྱུང་ནས། །བསིལ་བར་གྱུར་ཏེ་མྱ་ངན་<line/>
འདས༑ ༑ལྟེང་རྒྱས་དང་ནི་ཆུ་ཀླུང་དང༌། །ག་ཡ་འོད་སྲུང་གནས་བརྟན་གསུམ། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ལྟེང་རྒྱས་དང༌། ཆུ་ཀླུང་དང༌། ག་ཡ་འོད་སྲུང་རྣམས་ཀྱི་<line/>
ལེའུ་སྟེ༑ བཅོ་ལྔ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གྲགས་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་གྲགས་པ། ཚེ་དང་ལྡན་པ་<line/>
ལྟེང་རྒྱས་དང༌། ཆུ་ཀླུང་དང༌། ག་ཡ་འོད་སྲུང་རྣམས་ཀྱིས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གྲགས་པས་ཀྱང༌། ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་<line/>
ལྡན་པ་གྲགས་པས་ཀྱང་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བདག་སྔོན་དྲི་འཚོང་གྱུར་པ་ན། །དྲི་རྣམས་འཚོང་ལ་མཁས་གྱུར་པས། །དེ་ནི་དེ་ཚེ་ཉོ་བའི་ཕྱིར། །བུད་མེད་<line/>
གཞོན་ནུ་མ་དག་འོངས། །དེར་ནི་བདག་གི་གཟུགས་ལྡན་མའི། །བུད་མེད་འོངས་པ་མཐོང་ནས་ནི། །འདྲན་བརྐྱང་གི་ནི་ཚིག་སྨྲ་ཞིང༌། །ཆགས་པའི་སེམས་ཀྱིས་རེག་པར་བྱས། །འདུ་ཞིང་<line/>
ལྷན་ཅིག་འཁོད་པའམ། །མི་ཚངས་སྤྱོད་པ་སྤྲོ་མེད་ཀྱང༌། །མ་བརྟགས་གཞན་གྱི་བུད་མེད་ལ། །ལག་པས་རེག་པར་བྱས་པས་ན། །ལས་ཀྱི་རྣམ་པར་སྨིན་པ་དེས། །སེམས་ཅན་དམྱལ་བ་རྣམས་<line/>
</page>
<page index="945" id="473B">སུ་སྐྱེས། །སླར་ཡང་མིང་ནི་འོངས་པ་ན། །ལག་པ་གཡས་པ་བསྐམས་པར་གྱུར། །དེ་ལྟར་ཚེ་རབས་ལྔ་བརྒྱར་ནི། །གང་དང་གང་དུ་སྐྱེས་པ་ན། །རྟག་ཏུ་བདག་གི་ལག་པ་ནི། །གཡས་པ་ཞ་ཞིང་<line/>
རྣམ་པར་བསྐམས། །བདག་གིས་སངས་རྒྱས་མཉེས་བྱས་ནས། །ཁྱིམ་མེད་པར་ནི་རབ་ཏུ་བྱུང༌། །མྱ་ངན་འདས་པ་བདེར་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བཙུན་པ་བདག་གིས་མི་དགེ་བ། །<line/>
གང་བགྱིས་དྲན་པ་འདི་ལགས་ཏེ། །ལས་རྣམས་ཆུད་མི་ཟ་བས་ནི། །དེ་ཡི་འབྲས་བུ་ཉམས་སུ་མྱོང༌། །ད་དུང་དུ་ཡང་བདུན་པ་དག། བདག་ནི་རྫུ་འཕྲུལ་ལྡན་གྱུར་ནའང༌། །ལག་པ་གཡས་འདི་ཇི་ལྟ་<line/>
བར༑ ༑གཡོན་པ་དེ་ལྟ་མ་ལགས་སོ། །སྐྱེས་པའམ་བུད་མེད་གང་ཡང་རུང༌། །བྱི་བ་བྱེད་པ་གང་ཡིན་པ། །སེམས་ཅན་དམྱལ་བར་སྐྱེས་གྱུར་ནས། །དེ་ནི་སྡུག་བསྔལ་ཚོར་བ་མྱོང༌། །མཁས་པ་བློ་དང་<line/>
ལྡན་པའི་མིས། །རབ་འབར་མེ་ནི་ཇི་ལྟ་བར། །གཞན་གྱི་བུད་མེད་རྣམས་སྤང་ཞིང༌། །རང་གི་ཆུང་མས་ཆོག་པར་གྱིས། །གཞན་གྱི་བུད་མེད་མཐོང་ནས་ནི། །སྐྱེས་པ་གང་ཞིག་དེ་ལ་ཆགས། །དམྱལ་བའི་<line/>
ཚོར་བས་ཉེན་པ་ཡིས། །སྡུག་བསྔལ་མང་པོ་མྱོང་བར་འགྱུར། །བདག་གིས་དེ་ལྟར་སྡིག་བྱས་པས། །སྔོན་གྱི་ཚེ་རབས་གཞན་དག་ཏུ། །ཡུན་རིང་དམྱལ་བ་དེ་ཡི་ནི། །འབྲས་བུ་མི་ཉུང་ཉམས་སུ་མྱོང༌།།<line/>
བདག་གི་སྐྱེ་བ་ཐ་མ་འདི། །བླ་ན་མེད་པའི་གནས་ཐོབ་ནས། །སྡུག་བསྔལ་ཀུན་ལས་བདག་གྲོལ་ཞིང༌། །བསིལ་བར་གྱུར་ཅིང་མྱ་ངན་འདས། །དེ་ལྟ་བས་ན་བདེ་འདོད་ཅིང༌། །སྡུག་བསྔལ་ཉིད་ནི་མི་འདོད་<line/>
</page>
<page index="946" id="474A">༄༅། །པས༑ ༑གཞན་གྱི་བུད་མེད་བགྲོད་མི་བྱ། །དེ་ལྟར་སྡུག་བསྔལ་མི་འགྱུར་རོ། །དེ་ནས་གནས་བརྟན་གྲགས་པ་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་<line/>
ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་བརྟན་གྲགས་པའི་ལེའུ་སྟེ། བཅུ་དྲུག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་<line/>
མེ་སྐྱེས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མེ་སྐྱེས། ཚེ་དང་ལྡན་པ་གྲགས་པས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་མེ་སྐྱེས་ཀྱི་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་<line/>
ཅིག་༑དེ་ནས་ཚེ་དང་ལྡན་པ་མེ་སྐྱེས་ཀྱི། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཕོ་བྲང་བཤེས་ལྡན་དུ། །རྣམ་པར་གཟིགས་ཀྱི་ཚངས་སྤྱོད་ཚེ། །ཉོན་མོངས་མེད་ཅེས་<line/>
བྱ་བ་ཡི༑ ༑ཚོང་དཔོན་ནོར་མང་ཞིག་ཏུ་གྱུར། །ཐུབ་ཆེན་རྣམ་པར་གཟིགས་པ་ཡི། །འཁོར་ནི་སྟོང་ཕྲག་བརྒྱ་དག་དང༌། །དྲུག་བཅུ་རྩ་གཉིས་ཡོད་པར་གྱུར། །དེ་ཚེ་རྒྱལ་པོ་བཤེས་ལྡན་དང༌། །<line/>
བདག་གིས་མི་ཡི་ཁྱུ་མཆོག་ནི། །ཟླ་བ་གསུམ་དུ་སྤྱན་དྲངས་ནས། །ཕྱིར་ཞིང་བཤོས་ཐང་བསྐྱེད་པ་ཡིས། །ཚོགས་དང་བཅས་ཏེ་ཚིམ་པར་བྱས། །བདག་གིས་སངས་རྒྱས་ཟླ་གསུམ་དུ། །བཤོས་<line/>
གསོལ་དེ་ནས་བཤེས་ལྡན་གྱིས། །དེ་ཚེ་རྗེས་གཅོད་སྟོན་མོ་ནི། །བཟའ་བཅའ་དང་ནི་ན་བཟའ་དང༌། །གནས་མལ་དག་དང་ལྡན་པ་གསོལ། །དེ་ནས་སྐྱེད་མོས་ཚལ་བསྟར་བ། །རྒྱལ་པོ་དེས་<line/>
</page>
<page index="947" id="474B">ནི་ཕུལ་བར་གྱུར། །དེ་བཞིན་དགེ་སློང་རེ་རེ་ལ། །གོས་ཀྱིས་ཀུན་ནས་གཡོགས་པའི་སྟན། །བརྒྱ་སྟོང་དག་དང་དེ་ཡི་ཏེས། །གསེར་གྱི་དྲ་བས་གཡོགས་པ་ཡི། །གླང་པོ་ཤིན་ཏུ་ལེགས་བརྒྱན་པ། །མི་ཉུང་བ་དག་སྦྱིན་<line/>
པར་བཏང༌། །དགེ་སློང་རེ་རེའི་སྤྱི་བོར་ནི། །དེ་ཚེ་གདུགས་ཀྱང་འཛིན་པར་བྱས། །དེ་ན་བུད་མེད་ལེགས་བརྒྱན་བུས། །ཙནྡན་ཨ་ཀ་རུས་བསྐུས་པ། །དེ་ཚེ་དགེ་སློང་རེ་རེ་ལ་ཡང༌། །བསྙེན་བཀུར་དག་ནི་བྱེད་དུ་བཅུག།<line/>
རྒྱལ་པོ་དེ་ནི་དེ་ལྟ་བུའི། །རྗེས་གཅོད་པ་ཡི་བཀུར་སྟི་བྱས། །དྲང་སྲོང་གཙོ་བོ་རྣམ་པར་འདྲེན། །རྒྱལ་པོས་ཚིམ་པར་བྱས་པ་དང༌། །སྟན་དེ་ཕུན་སུམ་ཚོགས་མཐོང་ནས། །དེ་ནས་བདག་གིས་བསམ་པ་ནི། །བདག་ལ་<line/>
བཟའ་དང་བཅའ་ཡོད་ཀྱང༌། །འདི་འདྲ་བ་ཡི་སྟན་མེད་དེ། །ཕུན་སུམ་ཚོགས་པ་འདི་འདྲ་དང༌། །གླང་པོ་བདག་ལ་ག་ལ་བདོག །ལྷ་ཡི་དབང་པོ་དབང་བསྒྱུར་བ། །བརྒྱ་བྱིན་བདག་གི་དྲུང་དུ་འོངས། །དེ་ནས་བརྒྱ་<line/>
བྱིན་བདག་ལ་སྨྲས། །ཁྱོད་ཀྱི་གྲོགས་ནི་ངས་བྱ་ཞེས། །དེས་ནི་ལྷ་ཡི་སྐྱེད་མོས་ཚལ། །མཛེས་ཤིང་ཡིད་དུ་འོང་བ་སྦྲུལ། །ལྷ་ཡི་གདན་ནི་བཤམས་ནས་ནི། །ལྷ་ཡི་གཡོགས་པ་རྣམས་ཀྱིས་གཡོགས། །དེ་<line/>
ནས་བདག་གིས་བཅོམ་ལྡན་འདས། །རྣམ་གཟིགས་འཇིག་རྟེན་གྱིས་བཀུར་བ། །མི་མཆོག་དེ་ནི་ཉན་ཐོས་བཅས། །གདུགས་ཚོད་ལ་ནི་སྤྱན་དྲངས་ནས། །ས་སྲུང་ལ་སོགས་གླང་པོ་རྣམས། །ལྷ་ཡི་རྒྱན་གྱིས་<line/>
ལེགས་བརྒྱན་པ། །དགེ་སློང་རེ་རེའི་སྤྱི་བོར་ནི། །དེ་ཚེ་གདུགས་དག་འཛིན་པར་བྱས། །དེ་ནས་རྣམ་པར་འདྲེན་པ་ནི། །ལྷ་ཡི་ཞལ་ཟས་རྣམས་ཀྱིས་བསྟབས། །ཐུབ་པ་ཉན་ཐོས་ཐབས་ཅིག་ལ། །བདག་གིས་ལྷ་<line/>
</page>
<page index="948" id="475A">༄༅། །ཡི་གོས་ཀྱིས་གཡོགས། །དགེ་བའི་ལས་ནི་དེ་བྱས་པས། །བདེ་བ་མང་པོ་ཉམས་སུ་མྱོང༌། །བསོད་ནམས་བྱས་པས་ལྷ་དང་ནི། །མི་ཡི་ནང་དུ་མཛེས་གྱུར་པ། །བསྐལ་པ་དགུ་བཅུ་<line/>
རྩ་གཅིག་ཏུ། །ངན་འགྲོ་བདག་གིས་མི་ཤེས་སོ། །རྣམ་པར་གཟིགས་པ་དཔལ་ལྡན་པའི། །དྲང་སྲོང་ཆེན་པོ་བསྙེན་བཀུར་བས། །བདག་གི་སྐྱེ་བ་ཐ་མ་འདི། །རྒྱལ་པོའི་ཁབ་ཏུ་བདག་སྐྱེས་སོ། །<line/>
གཟུགས་ཅན་སྙིང་པོའི་གྲོང་ཁྱེར་དུ། །ནོར་ཆེན་ཕྱུག་པོའི་ཁྱིམ་དུ་ནི། །རྒྱལ་པོ་གཟུགས་ཅན་སྙིང་པོ་ནི། །དེ་ཚེ་བདག་རྗེད་བཀུར་སྟི་བྱས། །བློན་པོ་རྣམས་དང་གྲོང་མི་ལ། །ཀུན་ནས་སྡུག་ཅིང་<line/>
ཡིད་དུ་འོང༌། །ལྷ་ཡི་འདོད་པས་རྟག་ཏུ་ནི། །སྲིད་པ་འདིར་ནི་བདག་ཚིམ་བྱས། །མིར་གྱུར་ན་ཡང་ལྷ་རྣམས་ཀྱི། །འདོད་པ་ཡིད་འོང་ཉམས་སུ་མྱོང༌། །དེ་ནས་དེད་དཔོན་བླ་ན་མེད། །སངས་རྒྱས་རྣམ་<line/>
པར་འདྲེན་པ་པོ། །ཐུབ་པ་ཆེན་པོ་ཐུགས་བརྩེ་བས། །རྒྱལ་པོའི་ཁབ་ཏུ་གཤེགས་པར་གྱུར། །སངས་རྒྱས་ཤེས་རབ་ཆེན་པོ་ནི། །རྒྱལ་པོའི་ཁབ་བྱོན་བདག་གིས་ཐོས། །བཅོམ་ལྡན་ཐུབ་དེ་གང་<line/>
ན་བར༑ ༑དགའ་བའི་ཡིད་ཀྱིས་སོང་བ་དང༌། །འཇིག་རྟེན་གསལ་བ་འོད་མཛད་པ། །སྒྲོན་མ་འཛིན་པ་མཐོང་ནས་ནི། །དེ་ཚེ་བབས་ཏེ་རྐང་པས་ནི། །ཐུབ་པའི་སྤྱན་སྔར་སོང་ནས་ཀྱང༌། །ཐུབ་པ་ཆེ་<line/>
ལ་བདག་མགུ་བས། །ཞབས་གཉིས་ལ་ནི་མགོས་ཕྱག་བྱས། །སྐྱེས་མཆོག་ལ་ནི་ཕྱག་བྱས་ནས། །ཕྱོགས་གཅིག་ཏུ་ནི་འདུག་ནས་སུ། །འགྲོ་བས་བསྙེན་བཀུར་བྱས་པ་ཡི། །དཔལ་ཆེན་བདུད་ཀྱི་<line/>
</page>
<page index="949" id="475B">འཆིང་བ་བཅད་།དེད་དཔོན་མི་ཡི་ཉི་མ་ལ། །རིང་པོར་མ་ཐོགས་མཉེས་པར་བྱས། །འཇིག་རྟེན་སྟོན་པ་བླ་ན་མེད། །དེས་ནི་བདག་ལ་ཐུགས་བརྩེ་བས། །འཕགས་པའི་བདེན་པ་རྣམས་བཤད་དེ། །དེ་<line/>
ཚེ་བདག་གིས་སོ་སོར་རྟོགས། །དེ་ནས་བདག་གིས་ཐུགས་རྗེ་ཅན། །རྫོགས་སངས་རྒྱས་ལ་འདི་སྐད་གསོལ། །དཔའ་བོ་བདག་ནི་རབ་འབྱུང་ཞིང༌། །བསྙེན་པར་རྫོགས་པ་ཐོབ་པར་འཚལ། །དེ་ནས་ཤེས་<line/>
རབ་དམ་པ་ཅན། །སངས་རྒྱས་གང་ཟག་ཟླ་མེད་པས། །དགེ་སློང་ཚུར་ཤོག་ཅེས་གསུངས་པས། །བདག་ནི་བསྙེན་པར་རྫོགས་པར་གྱུར། །དེས་ན་བདག་ནི་བག་ཡོད་ཅིང༌། །བརྩོན་འགྲུས་བསམ་གཏན་<line/>
བརྟན་པོ་ཡིས། །བདུད་རྩི་མྱ་ངན་འདས་ཞི་བའི། །གནས་ཀྱི་དམ་པ་རེག་པར་གྱུར། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་<line/>
པ་ཡང་བདག་གིས་ཐོབ། །སྲིད་པར་འཁོར་བར་སྐྱེ་བ་དང༌། །འཆི་བ་རྣམས་ལས་བདག་གྲོལ་ཞིང༌། །མྱ་ངན་སྨྲེ་སྔགས་འདོན་པ་ལས། །ཐམས་ཅད་དུ་ནི་བདག་གྲོལ་ཏོ། །དེ་ལྟར་གནས་བརྟན་མེ་སྐྱེས་<line/>
ཀྱིས༑ ༑དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །མེ་སྐྱེས་ཀྱི་ལེའུ་སྟེ། བཅུ་བདུན་པའོ།། །།དེ་ནས་དགེ་སློང་གནས་བརྟན་<line/>
གནས་བརྟན་རྣམས་ཀྱིས། ཚེ་དང་ལྡན་པ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཡུལ་འཁོར་སྐྱོང༌། ཚེ་དང་ལྡན་པ་མེ་སྐྱེས་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་<line/>
</page>
<page index="950" id="476A">༄༅། །དང་ལྡན་པ་ཡུལ་འཁོར་སྐྱོང་གིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་<line/>
དེ༑ ཀ་ཤའི་ཡུལ་འཁོར་དར་བྱེད་པ། །རྒྱལ་པོ་ཀྲི་ཀྲི་ཞེས་བྱ་བྱུང༌། །རྒྱལ་པོ་ཀྲི་ཀྲིའི་བུ་ཐ་ཆུང༌། །དེ་ཡི་ཚེ་ན་བདག་གྱུར་ཏོ། །འོད་སྲུང་དཔལ་དང་ལྡན་པ་ཡི། །མཆོད་རྟེན་ཆེན་པོ་བརྩིགས་པ་དང༌། །ཕ་<line/>
ཡི་ཡིད་ནི་བསྲུང་བའི་ཕྱིར། །དེ་ལ་གདུགས་བུ་ཆུང་ཞིག་ཕུལ། །དགའ་བའི་ཡིད་ཀྱིས་མཆོད་རྟེན་ལ། །གདུགས་ནི་གདགས་པ་བྱས་པ་དེས། །རབ་བྱུང་རྫོགས་པའི་སངས་རྒྱས་དང༌། །ལྷན་ཅིག་འགྲོགས་<line/>
གྱུར་སྨོན་ལམ་བཏབ། །དགེ་བའི་ལས་ནི་དེ་བྱས་པས། །གང་དང་གང་དུ་སྐྱེས་པར་ནི། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བདག་གི་སྐྱེ་བ་ཐ་མ་འདི། །བང་མཛོད་སྟུག་<line/>
པོར་བདག་སྐྱེས་ཏེ། །དེར་ཡང་ཚོང་དཔོན་ཁྱིམ་དུ་སྐྱེས། །རིགས་ཀྱི་བུ་གཅིག་བུར་གྱུར་ཏེ། །མི་དབང་ཀོའུ་རབ་བྱ་དང་ནི། །དེ་བཞིན་ཀུན་སྡུག་ཡིད་དུ་འོང༌། །དེ་བཞིན་ཡུལ་མི་རྣམས་དང་ནི། །བདག་ནི་<line/>
གཉེན་ཚོགས་ཡིད་དུ་འོང༌། །མཛེས་ཤིང་བལྟ་ན་སྡུག་པ་དང༌། །གཟུགས་བཟང་ཤིན་ཏུ་དབྱིབས་ལེགས་ཤིང༌། །མི་ཡི་འབྱོར་པ་རྣམས་ཀྱིས་ནི། །འདོད་པ་ཐམས་ཅད་ཕུན་སུམ་ཚོགས། །སྟོན་པ་དགའ་<line/>
ཞིང་ཡིད་འོང་བ། །བང་མཛོད་སྟུག་པོར་གཤེགས་པ་ནི། །བདག་གིས་མཐོང་ནས་སེམས་དད་པ། །རབ་ཏུ་འབྱུང་བར་གསོལ་བ་བཏབ། །སྟོན་པ་གང་ཟག་ཟླ་མེད་དེ། །བསམ་པ་ཀུན་ལ་མཁས་གྱུར་<line/>
</page>
<page index="951" id="476B">པས༑ ༑བདག་གི་བསམ་པ་དེས་མཁྱེན་ནས། །རབ་ཏུ་བྱུང་བ་ལས་བཟློག་པ། །ཕ་མ་དག་གིས་མ་གནང་བའི། །གང་ཟག་དགེ་ཡང་སངས་རྒྱས་རྣམས། །རབ་ཏུ་འབྱིན་པར་མི་མཛད་ཀྱི། །སོང་ལ་བདག་ཉིད་<line/>
ཐར་པར་གྱིས། །དེ་ནས་ཁྱིམ་དུ་བདག་སོང་ནས། །ཕ་མ་གཉིས་ལ་སྨྲས་པ་ནི། །ཡབ་ཅིག་གནང་བར་མཛོད་ཅིག་བདག །ཁྱིམ་མ་མཆིས་པར་རབ་ཕྱུང་ངོ༌། །ཕ་མས་བདག་ལས་ཐོས་ནས་ནི། །དེ་ཚེ་ཡིད་མི་<line/>
བདེར་གྱུར་ནས། །བུ་གཅིག་ཁྱོད་ནི་བདག་ཅག་གཉིས། །ཤི་བར་གྱུར་ནའང་མི་གནང་ངོ༌། །དེ་ཐོས་ནས་ནི་བདག་གིས་སུ། །གལ་ཏེ་མི་གནང་འདི་ཉིད་དུ། །ཟས་མི་འཚལ་བར་བདག་འགུམ་ཞེས། །ས་<line/>
ལ་ཡང་ནི་ཉལ་བར་བྱས། །དེ་ཚེ་དཀར་པོའི་ཆོས་དག་གིས། །བསྐུལ་ནས་རབ་འབྱུང་དོན་གཉེར་ཞིང༌། །ཐར་པར་འདོད་པས་ཞག་དྲུག་ཏུ། །ཟན་མ་ཟོས་པར་འདུག་པ་དང༌། །དེ་ནས་བདག་དང་མཛའ་བ་<line/>
ཡི༑ ༑ནེའུ་ཟླས་ཕ་མ་ལ་སྨྲས་པ། །འདི་ནི་གནང་བར་གྱུར་ན་ལེགས། །ཁྱེད་ལ་ཤི་བས་ཅི་ཞིག་བྱ། །གལ་ཏེ་འདི་ནི་རབ་བྱུང་བར། །དགའ་ན་ཕྱིས་ཀྱང་ཁྱེད་ཅག་གིས། །གསོན་པོ་ཉིད་དུ་བལྟས་པས་<line/>
ཆོག་༑ཤི་བར་གྱུར་ན་ཅི་ཞིག་རུང༌། །གལ་ཏེ་རབ་ཏུ་བྱུང་བ་ལ། །འདི་ནི་དགའ་བར་མ་གྱུར་ན། །ཁྱེད་ཀྱིར་ཟད་མོད་ཕ་མ་ལས། །གཞན་ནི་བུ་གནས་ག་ལ་ཡོད། །བདག་གི་སྙན་སྨྲ་ནེའུ་ཟླ་ལ། །<line/>
ཕ་མ་གཉིས་ཀྱིས་སྨྲས་པ་ནི། །གལ་ཏེ་རབ་བྱུང་ལྟ་བྱེད་ན། །དེ་ལྟ་ན་གཏང་གཞན་དུ་མིན། །དེ་ནས་ནེའུ་ཟླ་བདག་གི་དྲུང༌། །ཉེ་བར་འོངས་ནས་སྨྲས་པ་ནི། །མཁས་པ་ཁྱོད་ནི་ཕ་མ་ཡིས། །རབ་ཏུ་<line/>
</page>
<page index="952" id="477A">༄༅། །འབྱུང་བར་གནང་བ་ནི། །ཁྱོད་ལ་ཕ་མ་གཉིས་ན་རེ། །གལ་ཏེ་རབ་ཏུ་བྱུང་ནས་ཁྱོད། །ཕྱིས་ཀྱང་ལྟ་བར་བྱེད་ན་ནི། །བུ་གཅིག་སོང་ལ་རབ་ཏུ་བྱུང༌། །ལེགས་ཞེས་<line/>
བདག་གིས་མཉན་བྱས་ཏེ། །དེ་ནས་ཉམས་ནི་རྟས་བྱས་ནས། །སྟོན་པའི་སྤྱན་སྔར་སོང་ནས་ནི། །འདི་སྐད་ཅེས་ནི་ཚིག་གསོལ་ཏོ། །བཙུན་པ་བདག་ནི་གནང་ལགས་ན། །ཐུབ་ཆེན་ཁྱོད་ཀྱི་བསྟན་པ་ལ།<line/>
བདེ་གཤེགས་རབ་འབྱུང་གསོལ་འདེབས་ན། །རྒྱལ་བ་བདག་ནི་རབ་ཏུ་བྱུང༌། །དེ་ནས་བདག་ནི་རབ་བྱུང་ནས། །སྟོན་པའི་བསྟན་ལ་འདི་ལྟར་གནས། །བདག་གི་ཀུན་སྦྱོར་ཐམས་ཅད་ཟད། །ཟག་པ་<line/>
རྣམས་ནི་བཅོམ་པར་གྱུར། །བདག་གིས་གདུགས་གཅིག་བཏང་བས་ནི། །བདེ་བ་མང་པོར་མྱོང་བར་གྱུར། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །ཐམས་ཅད་གཟིགས་<line/>
པས་དགོན་པ་པ། །རྣམས་ཀྱི་མཆོག་ཏུ་བདག་བསྟན་ཏོ། །མྱ་ངན་འདས་པ་བསིལ་གྱུར་བའི། །དགྲ་བཅོམ་པ་ཡང་བདག་གིས་ཐོབ། །དེ་ལྟར་ཐུགས་རྗེ་ཆེ་རྒྱལ་ལ། །ཡིད་ནི་རབ་ཏུ་དང་བྱས་<line/>
ཏེ༑ ༑མཆོད་རྟེན་ལ་ནི་བཀུར་སྟི་བྱོས། །འཇིགས་པ་ཆེ་ལས་རྣམ་ཐར་གྱིས། །གནས་བརྟན་ཕྱག་དར་ཁྲོད་པ་ནི། །ཡུལ་འཁོར་སྐྱོང་ཞེས་གྲགས་པ་ཡིས། །མ་དྲོས་པ་ཡི་མཚོ་ཆེན་དུ། །རང་གི་<line/>
ལས་ནི་ལུང་བསྟན་ཏོ། །ཡུལ་འཁོར་སྐྱོང་གི་ལེའུ་སྟེ། བཅོ་བརྒྱད་པའོ།། །།འདུལ་བ་གཞི། བམ་པོ་ང་གསུམ་པ། དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་<line/>
</page>
<page index="953" id="477B">པ་ས་ག་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཡུལ་འཁོར་སྐྱོང་གིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་གས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པས་གས་<line/>
དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཁབ་ཀྱི་ཚོང་དཔོན་གྱི། །གཙོ་བོ་ནོར་ཆེན་བདག་གྱུར་ཏོ། །དབྱར་གྱི་དུས་སུ་དྲང་སྲོང་ནི། །ལྔ་བརྒྱ་དག་ནི་ཉེ་བར་བྱོན། །དེར་ནི་ཚོང་དཔོན་ལྔ་བརྒྱ་<line/>
ཡང༑ ༑ཐམས་ཅད་འདུས་པར་གྱུར་ནས་ནི། །ཀུན་གྱི་དྲང་སྲོང་རེ་རེ་ཞིག །ཁྱིམ་ཁྱིམ་དུ་ནི་བགོ་བར་བྱ། །རང་གི་དོན་དུ་ཁ་ཟས་ནི། །ཇི་ལྟ་བུ་དག་གཡོ་བྱེད་པ། །དཀའ་ཐུབ་ཅན་དེ་རེ་རེ་ལའང༌། །རྟག་ཏུ་<line/>
དེ་འདྲ་ཁོ་ན་སྦྱིན། །དེའི་ནང་དྲང་སྲོང་རྒན་པོ་གང༌། །དེ་ནི་བདག་གི་སྐལ་བར་འོངས། །ཚོང་དཔོན་མཆོག་ལ་དེ་བཞིན་དུ། །ཐུབ་པ་མཆོག་དེ་འཚམ་པར་གྱུར། །བདག་ལ་ལྔ་བརྒྱ་བ་ཡི་ཟས། །སྣོད་གང་<line/>
ནས་ནི་འདྲེན་བྱེད་པ། །དེ་འདྲ་བ་ཡི་ཁ་ཟས་ཉིད། །བདག་གིས་དགེ་སློང་དེ་ལ་བྱིན། །དེ་ནས་དེ་ལ་བདག་ལ་ནི། །སེར་སྣ་ཤིན་ཏུ་མི་བཟད་སྐྱེས། །འདི་ལྟ་བུ་ཡི་ཁ་ཟས་ནི། །བདག་གི་ཆུང་མར་བྱིན་མ་<line/>
མྱོང༑ ༑སྲིང་མོ་མ་ཡིན་དེ་བཞིན་དུ། །བུ་དང་བུ་མོ་དག་དང་ནི། །ཕུ་ནུ་ལའང་མ་བྱིན་ན། །དགེ་སློང་འདི་ལ་ཟླ་གསུམ་དུ། །སྦྱིན་པ་ལྟ་ཞིག་སྨོས་ཅི་དགོས། །བདག་ནི་ལྔ་བརྒྱ་པོ་དག་གིས། །གོད་ཚེགས་<line/>
ཆེན་པོ་འདིར་འགྱུར་གྱི། །མ་ལ་བདག་གིས་དགེ་སྦྱོང་འདི། །གསད་པ་ལ་ནི་བརྩོན་བྱས་ཏེ། །འདི་ནི་ཤི་བའི་དུས་བྱས་ན། །བདག་ལ་འགོད་པ་མི་འབྱུང་ཞེས། །དེ་ནས་བདག་གི་སྡིག་སེམས་ཀྱིས། །རྟ་<line/>
</page>
<page index="954" id="478A">༄༅། །ཡི་གཅིན་ནི་བསྐོལ་བྱས་ཏེ། །ཉེས་མེད་པར་ནི་གསད་བྱ་བར། །ཁ་ཟས་རྣམས་དང་ལྷན་ཅིག་བྱིན། །དེར་ནི་ཟོས་མ་ཐག་ཏུ་ཡང༌། །མི་བཟད་པ་ཡི་ནད་<line/>
ལངས་ཏེ། །རྒྱུ་མ་གཉེ་མ་མཁལ་མ་དག། །རོ་སྨད་ནས་ནི་ཟགས་པར་གྱུར། །ཐུབ་པ་ཆོས་ཀྱི་ཡོན་ཏན་དགའ། །ཤེས་བཞིན་དེ་ནས་དུས་ལས་འདས། །ལྷ་དང་གནོད་སྦྱིན་གཅིག་ལ་<line/>
གཅིག་༑སྒྲ་ནི་ཤིན་ཏུ་སྒྲོག་བྱེད་པ། །ཀྱེ་མའོ་ཚོང་དཔོན་འདི་རེ་སྡིག །འདི་ཡིས་ཐུབ་པ་རང་སངས་རྒྱས། །བསིལ་བར་གྱུར་ཅིང་ཟག་མེད་པ། །དབང་ལྡན་འདི་ནི་གྲོངས་པར་གྱུར། །ཉེ་དུ་རྣམས་<line/>
ཀྱང་འཁྲུགས་ནས་ནི། །དེ་ནས་བདག་ལ་སྨོད་བྱེད་པ། །གང་ཕྱིར་ཐུབ་པ་འདི་བསད་པས། །ཁྱེད་ཀྱིས་བསོད་ནམས་མིན་མང་བསྐྱེད། །ཉེ་དུ་རྣམས་ཀྱི་ཚིག་ཐོས་ནས། །བདག་ཀྱང་ཡིད་<line/>
མི་བདེར་གྱུར་ནས། །དྲང་སྲོང་དེ་དག་བསགས་ནས་ནི། །དེ་ནས་བདག་གིས་ཉེས་པ་བཤགས། །བཟོད་པ་གསོལ་ནས་དེ་ནས་ཡང༌། །ཉེས་པ་ཐམས་ཅད་སོ་སོར་བཤགས། །ལྔ་བརྒྱ་ལ་ནི་<line/>
ཞལ་ཟས་ཀྱིས། །གུས་དང་བཅས་པས་ཚིམ་པར་བྱས། །བདག་གིས་སྡིག་པ་དེ་བཤགས་ནས། །བཟོད་གསོལ་དྲང་སྲོང་དེ་དག་ནི། །ཟས་དང་བཏུང་བས་ཚིམ་བྱས་ནས། །དེ་ཚེ་སྨོན་ལམ་<line/>
བཏབ་པ་ནི། །གནས་བརྟན་འདི་འདྲ་དག་དང་ནི། །བདག་ནི་ལྷན་ཅིག་འགྲོགས་པར་ཤོག །ཇི་ལྟར་འདི་ཀུན་གྲོལ་གྱུར་པ། །དེ་བཞིན་འཆིང་ལས་གྲོལ་བར་ཤོག །བཀྲེན་པ་རྣམས་ཀྱི་<line/>
</page>
<page index="955" id="478B">ཁྱིམ་དུ་བདག །ལན་འགའང་སྐྱེ་བར་མ་གྱུར་ཅིག །བདག་གི་སེམས་ནི་ལན་འགའ་ཡང༌། །སེར་སྣ་སྐྱེ་བར་མ་གྱུར་ཅིག །བདག་གིས་རང་སངས་རྒྱས་བསད་པའི། །ཤིན་ཏུ་མི་བཟད་ལས་བྱས་<line/>
པས༑ ༑དེ་ནས་འཆི་འཕོའི་དུས་བྱས་ནས། །དམྱལ་བ་རྣམས་སུ་སྐྱེས་ནས་ནི། །ཡུན་རིང་ལོ་ནི་སྟོང་དག་ཏུ། །སྡུག་བསྔལ་ཚོར་བ་ཉམས་སུ་མྱོང༌། །སླར་ཡང་མིར་ནི་འོངས་པ་ན། །ཕྱུག་ཅིང་ནོར་<line/>
ཆེན་གྱུར་པ་དང༌། །འཇིག་རྟེན་རྣམས་ཀྱིས་མཆོད་བཀུར་ནའང༌། །བདག་ནི་མྱུར་དུ་འཆིར་འགྱུར་ཞིང༌། །རྟག་ཏུ་བདག་ནི་ནང་གྲོལ་དག །འཛག་པས་ཤི་བའི་དུས་བྱས་སོ། །ཁྱིམ་པའི་རྟགས་<line/>
རྣམས་སྤངས་ནས་ནི། །ཁྱིམ་མེད་པར་ནི་རབ་ཏུ་བྱུང༌། །བསྟན་ལ་བརྩོན་འགྲུས་བྱས་པས་ན། །འདོད་ཆགས་ཐམས་ཅད་ཡང་དག་བཏོན། །གང་ཚེ་ལེན་པ་མེད་པ་ཡི། །མྱ་ངན་འདས་པར་བདག་གྱུར་<line/>
ནའང༑ ༑རྒྱུ་མ་གཉེ་མ་མཁལ་མ་ནང༌། །དེ་དག་ཀྱང་ནི་འཛག་པར་གྱུར། །བདག་གིས་སྡིག་ལས་བྱས་པ་དང༌། །དགེ་བའི་ལས་བྱས་གང་ཡིན་པ། །དགེ་དང་སྡིག་པ་དེ་དག་གི །འབྲས་བུ་དེ་<line/>
དག་ཉམས་སུ་མྱོང༌། །མཉན་ཡོད་དབུས་ན་སྐྱེས་པ་ཡི། །དགེ་སློང་མཐུ་ཆེན་ས་གས་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་<line/>
ཏོ༑ ༑ས་གའི་ལེའུ་སྟེ། བཅུ་དགུ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་འོད་སྲུང་བྱིན་པ་ཅན་ལ་འདི་སྐད་ཅེས་སྨྲས་སོ། །ཚེ་དང་ལྡན་<line/>
</page>
<page index="956" id="479A">༄༅། །པ་འོད་སྲུང་བྱིན་པ་ཅན། དགེ་སློང་ས་གས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ད་ཚེ་དང་ལྡན་པ་འོད་སྲུང་བྱིན་པ་ཅན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་<line/>
ཅིག་༑དེ་ནས་ཚེ་དང་ལྡན་པ་འོད་སྲུང་བྱིན་པ་ཅན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། མུ་གེ་དག་ནི་བྱུང་བ་ན། །གྲོང་ཁྱེར་བ་ནི་མཐའ་དག་གིས། །ལོ་བདུན་ཚང་བར་དགེ་སློང་<line/>
གི་༑དགེ་འདུན་དག་ནི་སྤྱན་དྲངས་སོ། །དེ་ནས་བདག་གི་སྐལ་བར་ནི། །རང་སངས་རྒྱས་ནི་སྐལ་ལྡན་པ། །བསིལ་བར་གྱུར་ཅིང་ཟག་མེད་པའི། །ཐུབ་པ་མཛེས་པ་གཅིག་ཅིག་འོངས། །བདག་གིས་<line/>
དམ་བཅས་བྱས་པ་ནི། །ལས་མི་བྱེད་ན་བུ་དང་ནི། །ནང་མི་ཡང་རུང་སུ་ལ་ཡང༌། །བདག་གིས་ཟན་ནི་མི་སྦྱིན་ནོ། །དེ་ལྟར་རྣམ་པར་བསམ་ནས་ནི། །བདག་གིས་སྡིག་པའི་བློ་བསམ་པ། །དགེ་སློང་ལས་<line/>
མི་བྱེད་པ་འདི། །བདག་གིས་ཅི་སྟེ་ཟས་སྦྱིན་ཞེས། །དེ་ནས་དྲང་སྲོང་བདག་འགྲོགས་ནས། །ཞིང་ལས་མཐའ་རྣམས་བལྟ་བའི་ཕྱིར། །མཐའ་དག་ཏུ་ནི་བསྐོར་ནས་སུ། །དེ་ཡི་འོག་ཏུ་ཟས་ཟར་བཅུག།<line/>
ལས་ཀྱི་རྣམ་པར་སྨིན་པ་དེས། །བསྡུས་གཞོམ་དང་ནི་ཚ་བ་ཡི། །དམྱལ་བ་རྣམས་སུ་སྐྱེས་ནས་ནི། །སྡུག་བསྔལ་ཁོ་ནའི་ཚོར་བ་ཐོབ། །དམྱལ་བ་རྣམས་ནས་ཤི་འཕོས་བདག །གང་དང་གང་དུ་སྐྱེས་<line/>
པར་ནི། །དེ་ཚེ་བརྩོན་པ་མང་བྱས་ནའང༌། །སྡུག་བསྔལ་ཁོ་ནས་ཟས་རྙེད་དོ། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་<line/>
</page>
<page index="957" id="479B">བྱས༑ ༑ཡང་དག་དད་པས་རབ་བྱུང་ནས། །བདག་གི་ཟག་པ་རྣམས་བཅོམ་སྟེ། །བདག་གི་མངོན་ཤེས་དྲུག་རེག་ནས། །དགྲ་བཅོམ་ཉིད་ཀྱང་ཐོབ་པར་གྱུར། །ད་དུང་དུ་ཡང་བཙུན་པ་བདག །འདི་ལྟར་རྫུ་<line/>
འཕྲུལ་ལྡན་ལགས་ནའང༌། །ད་ལྟ་ལན་མང་སོང་ནས་ནི། །སྡུག་བསྔལ་གྱིས་ནི་ཟས་བསྒྲུབ་བོ། །ལམ་ནི་རིང་པོར་སོང་ནས་ཀྱང༌། །བདག་ནི་ཟས་དག་སྒྲུབ་པ་ན། །གང་ཚེ་བདག་ནི་དུབ་གྱུར་ནས། །<line/>
དེ་ཡི་འོག་ཏུ་ཟས་འགྲུབ་བོ། །རུས་ནི་འོད་སྲུང་ལས་ཀྱི་མིང༌། །བྱིན་པ་ཅན་ནི་མཐུ་ཆེན་པོ། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །འོད་སྲུང་བྱིན་པ་ཅན་གྱི་ལེའུ་སྟེ། ཉི་ཤུ་<line/>
པའོ།། །།སྡོམ་ནི། གྲགས་ལྡན་དང་ནི་དཔལ་སྐྱེད་དང༌། །བ་ཀུ་ལ་དང་གསུམ་གྲགས་དང༌། །མི་སྐྱེས་དང་ནི་ཡུལ་འཁོར་སྐྱོང༌། །ས་ག་འོད་སྲུང་བྱིན་པ་ཅན། །དེ་ནས་དགེ་སློང་<line/>
གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ལམ་ཕྲན་བསྟན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ལམ་ཕྲན་བསྟན། ཚེ་དང་ལྡན་པ་འོད་སྲུང་བྱིན་པ་ཅན་གྱིས། །རང་གི་ལས་<line/>
ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་ལམ་ཕྲན་བསྟན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སྔོན་<line/>
གྱི་ཚེ་རབས་གཞན་རྣམས་སུ། །བདག་ནི་ཕག་རྫིར་གྱུར་པ་ན། །ཕག་རྣམས་ཁ་ནི་བཅིངས་ནས་སུ། །འབབ་ཆུ་ལས་ནི་སྒྲོལ་བར་བྱེད། །འབབ་ཆུ་ལས་ནི་བསྒྲལ་བའི་ཕྱིར། །བདག་གིས་ཆུ་དབུས་<line/>
</page>
<page index="958" id="480A">༄༅། །ཕྱིན་པ་དང༌། །བསྐྱོད་པར་གྱུར་པས་དབུགས་བསུབས་ནས། །ཕག་རྣམས་ཐམས་ཅད་ཤི་བར་གྱུར། །སྐྱོབ་པ་མེད་ཅིང་མགོན་མེད་པས། །བདག་ཀྱང་འབབ་ཆུས་ཁྱེར་བ་<line/>
ལས༑ ༑དྲང་སྲོང་རྗེས་སུ་བརྩེ་བ་དག །འོངས་ནས་བདག་ནི་ཕྱུང་བར་གྱུར། །དེ་དག་གིས་བདག་དེ་ལས་བསྒྲལ། །དེ་ནས་བདག་གིས་རབ་ཏུ་ཕྱུང༌། །བདག་གིས་གདམས་ངག་མེད་པར་ནི། །<line/>
འདུ་ཤེས་མེད་ལ་སྙོམས་པར་ཞུགས། །དེ་ནས་འཆི་བའི་དུས་བྱས་ནས། །ལྷ་རྣམས་སུ་ནི་བདག་སྐྱེས་ཏེ། །ལྷ་ཡི་འཇིག་རྟེན་ཤི་འཕོས་ནས། །བདག་གིས་མི་ཡི་སྲིད་པ་ཐོབ། །རྫོགས་<line/>
པའི་སངས་རྒྱས་མཉེས་བྱས་ནས། །ཁྱིམ་མེད་པར་ནི་རབ་ཏུ་བྱུང༌། །རྨོངས་ཤིང་གཡེར་པོ་མ་ཡིན་པས། །བཤད་པ་བདག་གིས་མ་རྟོགས་སོ། །བཙུན་པ་བདག་གིས་ཟླ་གསུམ་དུ། །ཚིགས་<line/>
བཅད་གཅིག་ལ་ཞུགས་ནས་ནི། །ཚིག་བཞི་པ་ཡི་རྐང་པ་གཅིག །རྟོགས་པས་འདོད་ཆགས་ཀུན་བཏོན་ཏོ། །བཙུན་པ་དེ་ལྟར་བདག་གིས་ནི། །ལས་གང་བགྱིས་པ་དྲན་ལགས་ཏེ། །བསྐལ་<line/>
པ་མི་ཉུང་ཡུན་རིང་དུ། །འཁོར་བ་འདི་ནི་བདུག་གིས་བརྒྱུགས། །འཇིག་རྟེན་མགོན་པོའི་སྤྱན་སྔར་ནི། །ལམ་ཕྲན་བསྟན་གྱིས་དཀར་ནག་ལས། །མ་དྲོས་པ་ཡི་མཚོ་ཆེན་དུ། །ལུང་བསྟན་<line/>
པ་ནི་བྱས་པ་ཡི། །ལམ་ཕྲན་བསྟན་གྱི་ལེའུ་སྟེ། ཉི་ཤུ་གཅིག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་སྦྲུལ་ཁོལ་ལ་འདི་སྐད་<line/>
</page>
<page index="959" id="480B">ཅེས་སྨྲས་སོ། །ཚེ་དང་ལྡན་པ་སྦྲུལ་ཁོལ། ཚེ་དང་ལྡན་པ་ལམ་ཕྲན་བསྟན་གྱིས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་<line/>
ལྡན་པ་སྦྲུལ་ཁོལ་གྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སངས་རྒྱས་འོད་སྲུང་མྱ་ངན་འདས། །ཐོག་མར་བྱུང་བའི་དགེ་སྦྱོང་ནི། །སྡེ་སྣོད་གསུམ་ལྡན་མང་དུ་ཐོས། །ཆོས་ཀྱི་སེར་སྣ་ཅན་<line/>
དུ་གྱུར། །དགེ་སློང་གཞན་དག་ཤེས་གྱུར་ནས། །བདག་དང་མཚུངས་པར་འགྱུར་འོང་ཞེས། །བདག་གིས་དགེ་སློང་རྣམས་ལ་ཆོས། །མ་བཏོན་ཅིང་ནི་མ་བཤད་དོ། །བདག་གི་དྲུང་དུ་དགེ་སློང་གང༌།།<line/>
ཉེ་བར་འོངས་ནས་འདི་བྱེད་ནའང༌། །ཐམས་ཅད་གདམས་ངག་མ་བྱིན་པར། །ཐམས་ཅད་དུ་ནི་སྤྱོས་ཤིང་བཀྱེ། །དགེ་སློང་རྣམས་ནི་ཉེར་འོངས་ནས། །དེ་ཚེ་བདག་ལ་བཀུར་སྟི་བྱེད། །ཆོས་ནི་རབ་ཏུ་<line/>
མི་སྟོན་པ། །ཁྱོད་ཀྱི་དེ་ནི་བཟང་མིན་ཟེར། །དེ་ནས་འཆི་བའི་དུས་བབ་ཚེ། །བདག་གིས་ཆོས་ནི་གཞན་དག་ལ། །མ་བསྟན་དེ་ནི་ལེགས་མིན་ཞེས། །བདག་ནི་ཡིད་ལ་འགྱོད་པར་གྱུར། །ཚེ་ཡི་ལྷག་<line/>
མ་ཉུང་ངུ་ཞིག །ཞག་བདུན་ལུས་ནས་བདག་གིས་ནི། །རབ་ཏུ་བྱུང་བ་རྣམས་བསགས་ཏེ། །དེ་ནས་ཉེས་པ་བཤགས་པར་བྱས། །བདག་གིས་ཉེས་པ་བཤགས་བྱས་ཤིང༌། །སེར་སྣ་དེ་ནི་རྣམ་<line/>
བསལ་ནས། །དེ་ཚེ་བདག་གིས་ནུབ་བདུན་དུ། །དོན་བཟང་པོ་ཡི་ཆོས་བཤད་དོ། །བདག་གི་བློ་ལ་ཅི་ལྕོགས་པས། །ལེགས་པར་བཤད་པའི་ཆོས་ཐོས་ནས། །ཕན་ཚུན་འདོམས་ཤིང་གཅིག་ལ་<line/>
</page>
<page index="960" id="481A">༄༅། །གཅིག །སྨྲ་བར་ཡང་ནི་བྱེད་དུ་བཅུག །དེ་ཚེ་བདག་གིས་ནུབ་བདུན་དུ། །ཆོས་ནི་ཅུང་ཟད་ཅིག་བཤད་པས། །འདོད་པ་ཐམས་ཅད་འབྱོར་པ་ཡི། །ལྷ་ཡི་<line/>
འཇིག་རྟེན་དག་ཏུ་དགའ། །ལྷ་ཡི་འཇིག་རྟེན་ཤི་འཕོས་ཏེ། །བདག་གིས་མི་ཡི་སྲིད་ཐོབ་ནས། །གྲོང་ཁྱེར་སེར་སྐྱའི་གཞི་དག་ཏུ། །ཤཱཀྱའི་རྒྱལ་པོའི་རིགས་སུ་སྐྱེས། །ནོར་ཆེན་ལོངས་སྤྱོད་<line/>
ཆེན་པོ་དང༌། གཟུགས་བཟང་བལྟ་ན་སྡུག་པ་དང༌། །ཐམས་ཅད་ལ་ཐུག་ཡིད་འོང་ཞིང༌། །ཕུན་སུམ་ཚོགས་པའི་མཐར་ཕྱིན་ཏོ། །ཁྱིམ་རེ་ནས་ནི་སྐྱེས་པ་རེ། །ཁྱིམ་མེད་པར་ནི་རབ་བྱུང་<line/>
ལས༑ ༑འདོད་པའི་ལོངས་སྤྱོད་འབྱོར་པས་ན། །བདག་ནི་རབ་བྱུང་མ་བཏུབ་པོ། །རྫོགས་སངས་གང་ཟག་ཟླ་མེད་པས། །བདག་ཉིད་ལ་ནི་ཐུགས་བརྩེའི་ཕྱིར། །ཡང་དང་ཡང་དུ་རབ་བྱུང་<line/>
བ། །ཡང་དག་ལེན་པར་སྐུལ་མ་མཛད། །དེ་ནས་དེད་དཔོན་བླ་མེད་པ། །སངས་རྒྱས་ལ་ནི་བདག་གིས་གསོལ། །རེ་ཞིག་བདག་གིས་ལོ་བདུན་དུ། །སྦྱིན་པ་མི་ཉུང་གཏང་བར་བགྱི། །<line/>
བདག་གིས་སྦྱིན་པ་དག་བཏང་ནས། །ལོ་བདུན་ལོན་པར་གྱུར་པ་དང༌། །ཤེས་རབ་མཆོག་ཅན་ཁྱོད་ལས་ནི། །དེ་ནས་བདག་གིས་རབ་ཏུ་འབྱུང༌། །ལོ་བདུན་དག་ནི་ཐོགས་ཆེས་ལ། །ཚེ་ནི་<line/>
ཅུང་ཟད་ཙམ་ཡིན་པས། །སང་ཉིད་འཆི་ཡང་སུས་ཤེས་ཀྱི། །དེ་རིང་ཉིད་དུ་བརྟུལ་ཏེ་གྱིས། །བདག་གིས་གུས་པས་སངས་རྒྱས་ཀྱི། །གསུང་ནི་སླར་ལྡོག་མ་བྱས་པར། །བཙུན་པ་བདག་<line/>
</page>
<page index="961" id="481B">ནི་དགུང་བདུན་ན། །ཐུགས་བརྩེས་རབ་ཏུ་བྱུང་བར་མཛོད། །བདག་གིས་ཞག་བདུན་སྦྱིན་བཏང་སྟེ། །ཕོངས་པ་དག་ནི་ཚིམ་བྱས་ནས། །བདག་གི་ཕྱིར་ནི་ཉེ་དུ་དག །གྲོང་ཁྱེར་དུ་ནི་མེལ་ཚེ་<line/>
བཙུགས། །སྣང་བ་ཆེན་པོ་རྣམས་ཀྱིས་ནི། །གྲོང་ཁྱེར་མཆོག་ནི་གསལ་བར་བྱས། །སྐྱེ་བོ་དག་གིས་མ་ཚོར་བར། །རབ་བྱུང་ཕྱིར་ནི་སྔོན་དུ་བྱུང༌། །བདག་ནི་དད་པས་རབ་བྱུང་ནས། །རྒྱལ་བའི་<line/>
བསྟན་ལ་བརྩོན་བྱས་ཏེ། །ལོ་ནི་ཉི་ཤུ་ལྔ་ལོན་ཡང༌། །སེམས་མཉམ་པ་ཡང་མ་ཐོབ་བོ། །དེ་ནས་བདག་གིས་སྡིག་པའི་སེམས། །འདོད་ལ་ཞེན་པ་སྐྱེས་པ་ནི། །བདུད་རྩི་རྟོགས་པར་མ་གྱུར་<line/>
གྱི༑ ༑དམན་པར་སླར་ནི་བདག་ལྡོག་སྙམ། །དེ་ནས་ངོ་ཚ་ཁྲེལ་ཡོད་པ། །དོན་ཆེན་དག་ནི་སྐྱེས་གྱུར་པ། །བདག་ལ་ཉེ་དུའི་ཚོགས་སྨོད་ཅིང༌། །སྐྱོན་དུ་ཡང་ནི་བགྲང་འགྱུར་བ། །དེས་ནི་བདག་དང་<line/>
འཚམ་མིན་ཞིང༌། །དེ་ནི་བཟང་པོ་མ་ཡིན་གྱི། །བདག་ལྟ་གསོན་ནའང་ཅི་རུ་རུང༌། །མཚོན་གྱིས་གདབ་པར་བྱའོ་སྙམ། །མཚོན་རྣོན་བདག་གིས་བླངས་ནས་སུ། །སྐྱིལ་མོ་ཀྲུང་ནི་བཅས་ནས་ཀྱང༌། །མཚོན་<line/>
ནི་སྐྱེ་ལ་གཏད་པ་ལས། །དེ་ནས་སེམས་ནི་རྣམ་པར་གྲོལ། །བདག་སེམས་ཐ་བ་ལས་གྲོལ་ནས། །ཡང་དང་ཡང་དུ་བརྗོད་པ་ནི། །ཨེ་མའོ་སངས་རྒྱས་ཆོས་དགེ་འདུན། །ཨེ་མའོ་ཆོས་ཉིད་ཨེ་རེ་བཟང༌། །<line/>
སྔོན་ནི་བདག་གི་འདུ་ཤེས་གང༌། །སོ་སོའི་སྐྱེ་བོ་ཤི་བླ་སྙམ། །བདག་གིས་སྲོག་ལ་མ་བལྟས་པས། །ཞི་བ་དམ་པ་ཐོབ་པར་གྱུར། །སྔོན་ནི་འཁུམས་པར་གྱུར་པ་ཡིས། །དམ་ཆོས་སེར་སྣ་བྱས་པ་<line/>
</page>
<page index="962" id="482A">༄༅། །གང༑ ༑བཙུན་པ་དེ་ཡི་འབྲས་བུ་ནི། །སྡུག་བསྔལ་བ་ཡིས་རྣམ་པར་གྲོལ། །བདག་གིས་འཆི་བའི་དུས་ན་ཆོས། །དམ་པ་རབ་བསྟན་གང་ཡིན་པའི། །ལས་ཀྱི་རྣམ་པར་<line/>
སྨིན་པ་དེས། །ཕུན་སུམ་ཚོགས་པའི་ཕ་རོལ་ཕྱིན། །ཤཱཀྱའི་བུ་ཕོ་དབང་པོ་རྟུལ། །སྦྲུལ་ཁོལ་མཐུ་ཆེན་ལྡན་པས་ནི། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །སྦྲུལ་ཁོལ་གྱི་<line/>
ལེའུ་སྟེ། ཉི་ཤུ་རྩ་གཉིས་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མ་འགག་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མ་འགག་པ། །ཚེ་<line/>
དང་ལྡན་པ་སྦྲུལ་ཁོལ་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། །ཚེ་དང་ལྡན་པ་མ་འགག་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་མ་འགག་པས་རང་གི་ལས་ཀྱི་<line/>
རྒྱུ་བ་ལུང་སྟོན་པར་བྱེད་དེ། སྔོན་ནི་ཕྲག་ཁུར་ཁྱེར་བ་ཡི། །རྩྭ་འཐུན་དབུལ་པོར་གྱུར་པ་ན། །བདག་གིས་དགེ་སྦྱོང་གྲགས་ལྡན་པ། །ཉོན་མོངས་བཅོམ་ལ་བསོད་སྙོམས་ཕུལ། །ཤཱཀྱའི་རིགས་ལ་<line/>
བདག་སྐྱེས་ནའང༌། །བདག་ནི་མ་འགག་ཡིན་པར་ཤེས། །རོལ་མོ་གླུ་ལ་མཁས་གྱུར་པ། །ཕེག་སྒྲ་ཕྱད་པས་བསླང་བ་ན། །རྫོགས་སངས་ག་ལས་བསྙེངས་མེད་པ། །སྟོན་པ་བདག་གིས་མཐོང་<line/>
བར་གྱུར། །མཐོང་ནས་བདག་ནི་སེམས་དད་པས། །ཁྱིམ་མེད་པར་ཡང་རབ་ཏུ་བྱུང༌། །བདག་གིས་དེ་ཡི་གསུང་ཐོས་ནས། །བསྟན་ལ་དགའ་བས་གནས་གྱུར་ཏེ། །རྟག་ཏུ་ཕ་རོལ་གནོན་བརྟན་<line/>
</page>
<page index="963" id="482B">ཞིང༑ ༑གཟབ་པའི་བདག་ཉིད་བརྩོན་འགྲུས་བརྩམས། །སངས་རྒྱས་བསྟན་པ་མཐར་ཕྱུང་ནས། །རིག་པ་གསུམ་ནི་རྗེས་སུ་ཐོབ། །བདག་སྔོན་གང་ན་འདུག་པ་ཡི། །སྔོན་གྱི་གནས་ནི་ཤེས་གྱུར་ཏེ། །སུམ་<line/>
ཅུ་རྩ་གསུམ་ལྷ་རྣམས་སུ། །བདག་གིས་ལན་བདུན་སྐྱེ་བ་བླངས། །སླར་ཡང་མི་ཡི་ནང་དུ་ནི། །མི་ཡི་དབང་པོ་ལན་བདུན་བྱས། །དེ་ཚེ་འཛམ་ཚལ་དབང་ཕྱུག་གི །རྒྱལ་རིགས་སྤྱི་བོར་དབང་བསྐུར་ཏོ། །<line/>
འདིར་ནི་བདུན་དང་དེར་བདུན་ཏོ། །བདག་གི་ལན་ནི་བཅུ་བཞིར་འཁོར། །བདག་སྔོན་གང་ན་འདུག་པ་ཡི། །གནས་ནི་སྔོན་དུ་ཤེས་གྱུར་ཏེ། །ལས་ཀྱི་འབྲས་བུ་དེ་ལྟ་བུ། །བདག་གིས་དེ་ཚེ་ཉམས་སུ་<line/>
མྱོང༌། །གང་དང་གང་དུ་སྐྱེས་པ་ན། །དགའ་བ་དག་གིས་རྒྱུ་བར་བྱེད། །སེམས་ཅན་རྣམས་ཀྱི་འཆི་འཕོ་དང༌། །འོང་བ་དང་ནི་འགྲོ་བ་དང༌། །འདི་ལྟ་བུ་དང་གཞན་གྱུར་ཤེས། །འཕགས་པའི་ཡན་<line/>
ལག་ལྔ་ལྡན་དགའ། །ཡན་ལག་ལྔ་པའི་ཏིང་འཛིན་ལ། །ཞི་བ་ཕྱོགས་གཅིག་གོམས་བྱས་ཤིང༌། །ཤིན་ཏུ་སྦྱངས་ཐོབ་ལམ་གྱིས་ནི། །ལྷ་ཡི་སྤྱན་ནི་རྣམ་པར་སྦྱངས། །སྟོན་པ་འཇིག་རྟེན་བླ་<line/>
མེད་ཀྱི། །བདག་གི་ཀུན་རྟོགས་མཁྱེན་ནས་ཀྱང༌། །ཡིད་ལས་བྱུང་བའི་སྐུ་ཡིས་ནི། །བདག་དྲུང་རྫུ་འཕྲུལ་གྱིས་བྱོན་ནས། །སྟོན་པ་སྤྲོས་མེད་ལ་དགྱེས་པས། །སྤྲོས་པ་དང་ནི་བྲལ་བ་བཤད། །<line/>
བདག་གིས་དེ་ཡི་གསུང་ཐོས་ནས། །བསྟན་ལ་དགའ་བས་གནས་གྱུར་ཏེ། །རྟག་པར་ཕ་རོལ་གནོན་བརྟན་ཞིང༌། །གཟབ་པའི་བདག་ཉིད་བརྩོན་འགྲུས་བརྩམས། །སངས་རྒྱས་བསྟན་པ་མཐར་ཕྱུང་<line/>
</page>
<page index="964" id="483A">༄༅། །ནས༑ ༑རིག་པ་གསུམ་ནི་རྗེས་སུ་ཐོབ། །འཆི་བའང་མངོན་པར་མི་དགའ་ཞིང༌། །འཚོ་བའང་མངོན་པར་མ་དགའ་སྟེ། །ཤེས་བཞིན་དྲན་དང་ལྡན་པ་ཡིས། །དུས་ལ་སོ་<line/>
སོར་རྟོག་པར་བྱེད། །ཡངས་པའི་འོད་མའི་གྲོང་ཁྱེར་གྱི། །འོད་མ་ཚང་ཚིང་དེའི་དྲུང་དུ། །བདག་གི་སྲོག་ནི་ཟད་ནས་ཀྱང༌། །ཟག་མེད་མྱ་ངན་འདའ་བར་འགྱུར། །བདག་གིས་བསོད་སྙོམས་<line/>
བྱིན་པས་ནི། །འབྲས་བུ་ཐོབ་པ་འདི་ཡིན་ཏེ། །རྫོགས་སངས་གང་ཟག་ཟླ་མེད་པའི། །སྟོན་པ་བདག་གིས་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་<line/>
གིས་ཐོབ། །ཐམས་ཅད་གཟིགས་པས་བསོད་ནམས་ཅན། །རྣམས་ཀྱི་མཆོག་ཏུ་བདག་བསྟན་ཏོ། །དེ་ལྟར་གནས་བརྟན་མ་འགག་པས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་<line/>
མཚོ་ཆེན་དུ། །རང་གི་ལས་ནི་ལུང་བསྟན་ཏོ། །མ་འགག་པའི་ལེའུ་སྟེ། ཉི་ཤུ་རྩ་གསུམ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་རི་<line/>
དྭགས་འཛིན་གྱི་བུ་ནག་པོ་ལ་འདི་སྐད་ཅེས་སྨྲས་སོ་།ཚེ་དང་ལྡན་པ་ནག་པོ། །ཚེ་དང་ལྡན་པ་མ་འགག་པས། །རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་<line/>
ལུང་སྟོན་ཅིག །དེ་ནས་ཚེ་དང་ལྡན་པ་རི་དྭགས་འཛིན་གྱི་བུ་ནག་པོས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བུ་རམ་སྦྱོར་བའི་ཁང་པ་ན། །བུར་མ་ཤིང་རྣམས་བཙིར་བ་ལས། །རང་སངས་<line/>
</page>
<page index="965" id="483B">རྒྱས་ནི་སྐལ་ལྡན་པ། །ནད་པ་གསོར་རུང་ཞིག་འོངས་ནས། །བདག་གིས་ཐུབ་པ་ནུབ་བདུན་དུ། །བུ་རམ་ཏིལ་མར་བསྙེན་བཀུར་བྱས། །སྐལ་ལྡན་ཞག་བདུན་འདས་པ་དང༌། །དེ་ནས་དེ་ཡིས་མཁའ་ལ་འཕགས། །<line/>
དེ་ནས་བྲན་དེ་ཉེར་འོངས་ནས། །བདག་ལ་སྨྲས་པར་གྱུར་པ་ནི། །ཡོན་གནས་རབ་ཏུ་བྱུང་གྱུར་བ། །དེ་ལྟ་བུ་ནི་སོང་བར་གྱུར། །དྲང་སྲོང་མཁའ་ལས་སོང་ངོ་ཞེས། །བདག་གིས་དེ་ལ་ཚིག་ཐོས་ནས། །སེམས་<line/>
མགུ་བ་དང་ཡིད་བདེ་བས། །དེ་ཡི་ཚེ་ན་དད་པར་བྱས། །སེམས་རབ་དང་བ་དེ་དང་ནི། །བུ་རམ་སྦྱིན་པར་བཏང་བ་དེས། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བདག་གི་སྐྱེ་བ་<line/>
ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡིས། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་<line/>
པའི༑ ༑དགྲ་བཅོམ་པ་ཡང་བདག་གིས་ཐོབ། །ད་དུང་དུ་ཡང་བཙུན་པ་དག །བདག་གིས་ཆོས་གོས་བསོད་སྙོམས་དང༌། །ཡོ་བྱད་དང་ནི་གནས་མལ་གྱི། །རྙེད་པ་མང་པོ་རྙེད་པར་གྱུར། །བདག་ནི་ཆོས་གོས་<line/>
འདྲུབ་པ་ན། །བུ་རམ་བཏུང་བ་བླུད་པའི་ཕྱིར། །བདག་ལ་བུ་རམ་སྣོད་བཞི་ཞིག །དགོས་སོ་སྙམ་དུ་བསམ་པ་དང༌། །རྒྱལ་པོ་གཟུགས་ཅན་སྙིང་པོ་ལ། །དེ་ནས་ལྷ་ཡིས་སྨྲས་པ་ནི། །རི་དྭགས་འཛིན་བུ་<line/>
ནག་པོ་ལ། །བུ་རམ་བཏུང་བ་བྱིན་ཅིག་དང༌། །མི་ཡི་དབང་པོ་ཁྱོད་ཀྱིས་ནི། །བུ་རམ་བཏུང་བ་དོན་ཆེན་འགྱུར། །འཚོ་བྱེད་ཨ་མྲའི་ཚལ་དུ་ནི། །རི་དྭགས་བུ་ལ་བུ་རམ་སྐྱོལ། །རྒྱལ་པོའི་མཆོག་ནི་མཐུ་ཆེན་<line/>
</page>
<page index="966" id="484A">༄༅། །པོ༑ ༑གཟུགས་ཅན་སྙིང་པོ་བདག་ལ་ནི། །སྣོད་ཆེན་བུ་རམ་གྱིས་བཀང་བ། །བཞི་པོ་དག་ནི་བསྐུར་བར་གྱུར། །དེ་ནས་དེས་ནི་བུ་རམ་དག །རོ་དང་ལྡན་པ་ཁྱེར་འོངས་ནས། །སྟོང་<line/>
ནི་ཉིས་བརྒྱ་ལྔ་བཅུ་ཡི། །དགེ་སློང་དགེ་འདུན་ཚིམ་པར་བྱས། །རི་དྭགས་འཛིན་བུ་དགྲ་བཅོམ་པ། །མངོན་ཤེས་དྲུག་ལྡན་མཐུ་ཆེན་པོ། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །རི་དྭགས་<line/>
འཛིན་གྱི་བུ་ནག་པོའི་ལེའུ་སྟེ། ཉི་ཤུ་རྩ་བཞི་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་སྒྲ་གཅན་ཟིན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་སྒྲ་<line/>
གཅན་ཟིན། ཚེ་དང་ལྡན་པ་རི་དྭགས་འཛིན་གྱི་བུ་ནག་པོས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་སྒྲ་གཅན་ཟིན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་<line/>
སྒྲ་གཅན་ཟིན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། །བདག་སྔོན་ལུས་འཕགས་མི་ཐི་ལའི། །བདག་པོ་རྒྱལ་པོར་གྱུར་པ་ན། །དགོས་པ་ཞིག་གི་ཕྱིར་འདུག་ནས། །སྐྱེ་བོ་རྗེས་སུ་བསྟན་<line/>
པ་ན། །དེ་ནས་དྲང་སྲོང་དཀའ་ཐུབ་ཆེ། །གཟི་བརྗིད་མཆོག་འཇིགས་འོངས་གྱུར་ཏེ། །དེ་ནི་ཉེ་བར་འོངས་ནས་ཀྱང༌། །བདག་ལ་འདི་སྐད་ཚིག་སྨྲས་སོ། །ས་བདག་བདག་ནི་རྐུན་མ་སྟེ། །བདག་གིས་མ་བྱིན་<line/>
ཆབ་འཚལ་གྱི། །རྐུན་པོའི་ཆད་པ་ཇི་ལྟ་བར། །ཁྱོད་ཀྱིས་དེ་བཞིན་གཅད་དུ་གསོལ། །དྲང་སྲོང་ཆོས་ཀྱི་ཡོན་ཏན་དགའ། །དེ་ལ་བདག་གིས་དེར་སྨྲས་པ། །ཁྱོད་ལ་ཆུ་ནི་གནང་བར་བྱས། །ཁྱོད་ནི་སོང་ལ་ཅི་བདེར་<line/>
</page>
<page index="967" id="484B">སྤྱོད༑ ༑རྒྱལ་པོ་བདག་གི་འགྱོད་པ་ནི། །དེ་ལྟས་བསལ་བའི་རྔོ་མི་ཐོགས། །བདག་ལ་ཆད་པས་གཅད་མཛོད་དང༌། །འགྱོད་པ་དག་དང་འཕྲལ་བར་འགྱུར། །བདག་གིས་དེ་ནི་སྐྱེད་མོས་ཚལ། །གཞིར་ནི་ཞག་དྲུག་སྤང་བ་<line/>
བྱས༑ ༑དེ་ནི་ཞག་དྲུག་ལོན་ནས་ཕྱིར། །རང་གི་བསྟི་གནས་གནས་སུ་སོང༌། །ཞེ་སྡང་མེད་པའི་སེམས་ཀྱིས་ནི། །སྡིག་པ་བདག་གིས་བྱས་པས་ཀྱང༌། །རབ་ཏུ་ཚ་དང་ཐིག་ནག་ཏུ། །ལོ་ནི་དྲུག་ཅུ་རྣམས་སུ་བཙོས། །དེ་ནས་<line/>
ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ། །མ་ཡི་མངལ་དུ་ལོ་དྲུག་ནི། །ཚང་པར་ཡང་ནི་འདུག་པར་གྱུར། །བདག་ནི་ཞེ་སྡང་མེད་བཞིན་དུ། །ལུས་དང་ངག་གི་ལས་བྱས་པས། །ལས་རྣམས་ཆུད་མི་ཟ་བས་<line/>
ན༑ ༑དེ་ཡི་འབྲས་བུ་ཉམས་སུ་མྱོང༌། །དེ་ལྟར་གནས་བརྟན་སྒྲ་གཅན་ཟིན། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །སྒྲ་ཅན་ཟིན་གྱི་ལེའུ་སྟེ། ཉི་<line/>
ཤུ་རྩ་ལྔ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དགའ་བོ། །ཚེ་དང་ལྡན་པ་སྒྲ་གཅན་ཟིན་གྱིས་རང་གི་<line/>
ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་དགའ་བོས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་དགའ་བོས་ཀྱང་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྣམ་པར་གཟིགས་<line/>
ཀྱི་གསུང་རབ་ལ། བདག་གིས་ལན་གཅིག་ཁྲུས་བྱས་ཏེ། དགེ་སློང་དགེ་འདུན་ཁྲུས་བྱས་ནས། དེ་ཚེ་སྨོན་ལམ་བཏབ་པ་ནི། །གནས་བརྟན་འདི་ལྟ་བུ་དག་དང༌། །བདག་ནི་ལྷན་ཅིག་འགྲོགས་པར་ཤོག །དག་<line/>
</page>
<page index="968" id="485A">༄༅། །ཅིང་དྲི་མ་མེད་པ་དང༌། །ཉོན་མོངས་མེད་ཅིང་ཟག་བྲལ་ཤོག །ཁ་དོག་བཟང་པོ་དག་དང་ནི། །གཟུགས་བཟང་གྱུར་ཅིག་སྨོན་ལམ་བཏབ། །དེ་ནས་འཆི་འཕོའི་དུས་བྱས་ནས། །ལྷ་རྣམས་<line/>
སུ་ནི་སྐྱེས་པར་གྱུར། །བདག་ནི་གསེར་གྱི་མདོག་འདྲ་བའི། །མི་དང་ལྷ་ནི་རྣམས་སུ་གྱུར། །གང་དང་གང་དུ་སྐྱེས་བར་ནི། །ལོངས་སྤྱོད་ཆེན་པོས་ཤིན་ཏུ་གནས། །རང་སངས་རྒྱས་ཀྱི་མཆོད་རྟེན་ནི། །ཤིན་<line/>
ཏུ་དཀར་པོ་བདག་གིས་བརྩིགས། །དེ་ནས་བྱུག་པས་ཐམས་ཅད་ནི། །སེར་པོར་གྱུར་པ་དེ་ལྟར་བྱུགས། །དེ་ནས་མཚན་རྣམས་འདོད་པའི་ཕྱིར། །གསེར་གྱི་མདོག་ཏུ་འགྱུར་པ་དང༌། །གསེར་བཟང་དབྱིབས་<line/>
ནི་ལེགས་འགྱུར་བར། །སྨོན་ལམ་དུ་ནི་གདབ་པ་བྱས། །དག་པའི་ལས་ནི་དེ་བྱས་པས། །གྲོང་ཁྱེར་ཝཱ་ར་ཎཱ་སིར་ནི། །ཀ་ཤིའི་རྒྱལ་པོ་ཀྲི་ཀྲི་ཡི། །བུ་ཕོ་འབྲིང་པོར་བདག་སྐྱེས་སོ། །འོད་སྲུང་མཆོད་རྟེན་<line/>
མཐོང་ནས་ནི། །དེ་ནས་དད་པའི་སེམས་བསྐྱེད་དེ། །མཆོད་རྟེན་དེ་ལ་བདག་གིས་ནི། གདུགས་འབྲིང་ཞིག་ནི་གདགས་པ་བྱས། །ཁྲུས་དེ་དང་ནི་བསྲོ་གང་དང༌། །ཡུང་གི་བྱུག་པས་བྱུགས་པ་<line/>
དང༑ ༑གདུགས་ནི་གདགས་པ་བྱས་པ་ཡི། །བདེ་བ་མང་པོ་ཉམས་སུ་མྱོང༌། །དེ་ནས་ལས་ཀྱི་ལྷག་མས་ནི། །བདག་གི་ཡང་སྲིད་ཐ་མ་འདིར། །ཤཱཀྱའི་རྒྱལ་པོའི་རིགས་སྐྱེས་ནས། །སངས་<line/>
རྒྱས་སྐྱོབ་པའི་མཆེད་དུ་གྱུར། །བདག་གི་ལུས་ནི་འདི་ལ་ཡང༌། །སྐྱེས་བུ་ཆེན་པོའི་མཚན་ཡོད་པ། །སུམ་ཅུ་ལྷག་པ་མ་ཡིན་པའི། །སུམ་ཅུ་དམན་པ་མ་ཡིན་པའོ། །ཤཱཀྱ་སེང་གེའི་བསྟན་པ་ལ།།<line/>
</page>
<page index="969" id="485B">བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །ཐམས་ཅད་གཟིགས་པས་མཛེས་པ་ཡི། །རྣམས་ཀྱི་མཆོག་ཏུ་བདག་བསྟན་ཏོ། །ཉེས་བསལ་<line/>
ཟག་པ་ཟད་ནས་ནི། །གོ་འཕང་དམ་པ་ཐོབ་པར་གྱུར། །དེ་ལྟར་གནས་བརྟན་དགའ་བོས་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །དགའ་བོའི་<line/>
ལེའུ་སྟེ༑ ཉི་ཤུ་རྩ་དྲུག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གྱད་བུ་ནོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་གྱད་བུ་ནོར། །ཚེ་དང་ལྡན་པ་དགའ་<line/>
བོས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གྱད་བུ་ནོར་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་གྱད་བུ་ནོར་ཀྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་<line/>
དེ༑ འདི་ནས་བདག་སྔོན་ཚོང་པ་ནི། །ཉ་པ་ཞེས་ནི་བྱ་བར་གྱུར། །ཚོང་པའི་ལམ་དུ་ཞུགས་པ་ན། དབང་དུ་གྱུར་ཅིང་ཟག་མེད་པ། །ཉོན་མོངས་མེད་པའི་རང་སངས་རྒྱས། །དྲང་སྲོང་ཞིག་ནི་མགྲོན་པར་<line/>
འོངས། །དེ་ཡི་བར་དུ་བདག་གིས་ནི། །རྟག་པར་ཟས་ལ་མགྲོན་དུ་བོས། །གང་དུ་བྲང་ནི་འདེབས་འགྱུར་པ། །དེར་ནི་གདིང་བ་དག་ཀྱང་བཤམས། །རྐང་པའི་ཆུ་དང་ཏིལ་མར་དང༌། །དེ་ཡི་མར་མེ་དག་ཀྱང་བཤམས། །<line/>
ཇི་སྲིད་ལམ་ཡོད་དེ་སྲིད་དུ། །བདག་གིས་དེ་ལ་བཀུར་སྟི་བྱས། །ཚོང་པ་རྣམས་ཀྱིས་རིམ་བཞིན་དུ། །རྒྱ་མཚོའི་འགྲམ་དུ་ཕྱིན་པ་དང༌། །དགེ་སློང་གྲུ་དྲུང་ཉེར་འོངས་ནས། །བདག་གིས་དེ་ལ་སྨྲས་པ་ནི།<line/>
</page>
<page index="970" id="486A">༄༅། །བཙུན་པ་རྒྱ་མཚོ་འདི་ལ་ནི། །ནོར་གྱི་སླད་དུ་བཞུད་དམ་ཅི། །བཙུན་པ་བདག་ཅག་ཕོངས་པས་ན། །འདོད་པ་དག་གི་ཕྱིར་ཡང་ནི། །རྒྱ་མཚོ་ཆེན་པོའི་ཚུ་ཚོགས་ལ། །ཉེན་ཅན་དུ་<line/>
ནི་འཇུག་པར་བྱེད། །བདག་ལ་དགེ་སློང་དེས་སྨྲས་པ། །བདག་ནི་མྱ་ངན་འདས་པ་ཡིན། །ཁྱེད་ཅག་གཉེན་ཀུན་ལྷན་ཅིག་ཏུ། །ནོར་ཆེན་བསོད་ནམས་ཆེ་བདེར་གྱུར། །དེ་ཚེ་དེ་ལ་བདག་གིས་ནི། །རབ་<line/>
དགས་ཆོས་གོས་བཟང་པོ་ཕུལ། །མགོ་བོས་ཕྱག་ནི་བྱས་ནས་ཡང༌། །དེ་ལ་བསྐོར་བ་དག་བྱས་སོ། །དེ་ནས་བདག་ལ་ཐུགས་བརྩེའི་ཕྱིར། །དེ་ནི་ཆོས་གོས་བླངས་ནས་ནི། །དེ་དག་ཐམས་ཅད་བལྟ་<line/>
བཞིན་དུ། །དེ་ཡི་འོག་ཏུ་མཁའ་ལ་འཕགས། །ཆོ་འཕྲུལ་བྱེད་པ་དེ་མཐོང་ནས། །དེ་ཚེ་བདག་ནི་སྐྱོ་གྱུར་ནས། །བདག་གིས་ཐལ་མོ་སྦྱར་བྱས་ཏེ། །དེ་ནས་སྨོན་ལམ་བཏབ་པ་ནི། །གནས་བརྟན་<line/>
འདི་ལྟ་བུ་དག་དང༌། །བདག་ནི་ལྷན་ཅིག་འགྲོགས་པར་ཤོག །འདི་ཡི་ཆོས་ནི་གང་དག་ཐོབ། །དེ་དག་བདག་གིས་ཐོབ་པར་ཤོག །རྫོགས་སངས་རྒྱས་ནི་མཉེས་བྱེད་ཅིང༌། །རབ་ཏུ་བྱུང་བ་ཐོབ་པ་<line/>
དང༑ །དགེ་འདུན་ལ་ཡང་རྫུ་འཕྲུལ་གྱིས། །རྣམ་འཕྲུལ་བཀུར་སྟི་བྱེད་པར་ཤོག །དགེ་བའི་རྩ་བ་དེ་ཡིས་ནི། །ལྷ་ཡི་འཇིག་རྟེན་རབ་ཏུ་དགའ། །མི་ཡི་འཐོབ་པ་ཐོབ་ནས་ཀྱང༌། །བདེ་བ་རྒྱ་ཆེན་<line/>
ཉམས་སུ་མྱོང༌། །སྐྱེ་བ་དེ་དང་དེ་དག་ཏུ། །བདག་ནི་ནོར་ཆེན་ཕྱུག་པ་དང༌། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བསྐལ་པ་ཐ་མ་འདི་ལ་ནི། །སྲིད་པ་ཐ་མ་འདི་<line/>
</page>
<page index="971" id="486B">ལ་ཡང༌། །ཀུ་ཤི་ཞེས་བྱའི་གྱད་རྣམས་ཀྱི། །གྱད་ཀྱི་བུར་ནི་བདག་སྐྱེས་ཏེ། །བལྟ་ན་སྡུག་ཅིང་མཛེས་པ་དང༌། །གཟུགས་བཟང་སྤྱོད་པ་མཛེས་པ་དང༌། །ཐམས་ཅད་ལ་སྡུག་ཡིད་འོང་ཞིང༌། །ཕུན་སུམ་<line/>
ཚོགས་པ་མཐར་ཕྱིན་ཏོ། །སངས་རྒྱས་ཤཱཀྱ་སེང་གེ་ནི། །བླ་ན་མེད་པ་མཉེས་པར་བྱས། །མཐོང་ནས་བདག་སེམས་དད་བྱས་ཏེ། །ཁྱིམ་མེད་པར་ནི་རབ་ཏུ་བྱུང༌། །མ་ག་དྷ་ཡི་རི་རྒྱུད་ནས། །འོད་མའི་ཚལ་<line/>
དུ་གནས་བཅས་ནས། །དགེ་སློང་དགེ་འདུན་མཐོ་འཚམ་པའི། །ཉན་ཐོས་དག་ཅིག་དེར་ལྷགས་ཏེ། །གནས་མལ་དག་ནི་བསྐོས་ན་ཡང༌། །དགེ་སློང་རྣམས་ལ་སྤྱོ་བྱེད་དེ། །རྣམ་པར་འཚེ་ཞིང་སྐྲོད་པ་<line/>
དང༑ ༑ཡང་དང་ཡང་དུ་གཤེ་བར་བྱེད། །ཚངས་པ་མཚུངས་སྤྱོད་རྣམས་མཐོང་ནས། །བདག་ནི་སྙིང་རྗེ་བར་གྱུར་ཏེ། །བདག་ནི་ཟག་པ་ཟད་གྱུར་ཀྱང༌། །ཉིད་ཀྱིས་དགེ་སློང་བསྙེན་བཀུར་བྱ། །བདག་གིས་བརྩོན་<line/>
འགྲུས་བརྩམས་ནས་ནི། །བསྟན་པ་འདི་ལ་བརྩོན་བྱས་པས། །དགྲ་བཅོམ་བདག་གིས་ཐོབ་ནས་ནི། །མངོན་ཤེས་དྲུག་ལ་དབང་བྱས་སོ། །སྟོན་པའི་སྤྱན་སྔར་སོང་ནས་ནི། །ཐུབ་ལ་མགོ་བོས་ཕྱག་བྱས་ཏེ།།<line/>
ཐལ་མོ་སྤྱི་བོར་སྦྱར་ནས་སུ། །སྐྱེས་བུ་དམ་པ་ལ་གསོལ་བ། །འདོད་ཆགས་གཏི་མུག་གིས་མ་ལགས། །བྱམས་སེམས་གུས་དང་བཅས་པ་ཡིས། །ཐུབ་པ་བདག་ནི་དགེ་སློང་གི །རིམ་གྲོ་བགྱིད་པ་<line/>
གནང་བར་མཛོད། །ཕ་རོལ་སེམས་ལ་མཁས་པ་ཡི། །སྟོན་པས་བདག་གསོལ་མཁྱེན་ནས་ནི། །ཉིད་ཀྱིས་དགེ་སློང་དགེ་འདུན་མདུན། །གཉུག་མའི་རིམ་གྲོ་བྱེད་དུ་བཅུག །བྱམས་པའི་ལུས་ཀྱིས་<line/>
</page>
<page index="972" id="487A">༄༅། །ལས་དང་ནི། །དེ་བཞིན་ངག་དང་ཡིད་ཀྱིས་ཀྱང༌། །བདག་གིས་རྟག་ཏུ་སེམས་སྨད་ནས། །དགེ་སློང་དགེ་འདུན་རིམ་གྲོ་བྱས། །སྤྱོད་པ་ལ་ནི་ཞུགས་པ་དང༌། །ལམ་ནས་<line/>
འོངས་པའི་དགེ་སློང་དག །བདག་གིས་མཐོང་ནས་དགའ་བ་དག །སོ་སོར་ཡིད་ནི་བདེ་གྱུར་ན། །ཏིལ་མར་རབ་འབར་ལྟ་བུ་ཡི། །བདག་གིས་སོར་ལྔའི་སྒྲོན་མ་ཡི། །རྫུ་འཕྲུལ་རྣམ་པར་བསྟན་<line/>
བྱས་ནས། །གནས་མལ་དག་ནི་འཆའ་བར་བྱེད། །དགེ་སློང་གང་དག་བདག་གི་ནི། །ཆོ་འཕྲུལ་འདི་ནི་བལྟ་འདོད་ན། །ནམ་ནི་སྲོས་པར་གྱུར་པ་དང༌། །མུན་ཁུང་བདག་དྲུང་ལྷགས་ནས་ནི། །<line/>
དེ་རྣམས་ལ་ནི་ཅི་རིགས་པར། །བྱམས་སེམས་གུས་དང་བཅས་པ་ཡི། །གནས་མལ་དག་ནི་འཆའ་བྱེད་ཅིང༌། །སྐྱེ་བོ་མང་པོ་སྐྱོ་བ་བསྐྱེད། །བདག་གིས་བསམ་པ་གང་ཡིན་དང༌། །བདག་གིས་སྨོན་<line/>
ལམ་གང་བཏབ་པ། །བདག་གི་བཟང་པོ་དེ་གྲུབ་ཅིང༌། །གོ་འཕང་མི་གཡོ་བདག་གིས་ཐོབ། །དེ་ལྟ་བུར་ནི་གྱད་བུ་ནོར། །ཟག་པ་མེད་ཅིང་དབང་གྱུར་པས། །མ་དྲོས་པ་ཡི་མཚོ་ཆེན་དུ། །རང་གི་ལས་<line/>
ནི་ལུང་བསྟན་ཏོ། །གྱད་བུ་ནོར་གྱི་ལེའུ་སྟེ། ཉི་ཤུ་བདུན་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ཉེ་སྡེ་ལ་འདི་སྐད་ཅེས་སྨྲས་སོ། །ཚེ་དང་ལྡན་<line/>
པ་ཉེ་སྡེ༑ ཚེ་དང་ལྡན་པ་གྱད་བུ་ནོར་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་ཉེ་སྡེས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་ཉེ་སྡེས་དེའི་ཚེ་རང་གི་ལས་<line/>
</page>
<page index="973" id="487B">ཀྱི་རྒྱུ་བ་ལུང་སྟོན་པར་བྱེད་དེ། །འདས་པ་དག་གི་དུས་ན་བདག །རྔོན་པ་དག་ཏུ་གྱུར་པ་ན། །ནགས་ཆེན་ཉམས་དགར་བྱུལ་བ་དང༌། །རི་དྭགས་རྣམ་པ་སྣ་ཚོགས་མཐོང༌། །དུག་གིས་བསྐུས་པའི་མདའ་<line/>
རྣམས་དང༌། །གཞུ་ཡི་ཚོགས་དག་བླངས་ནས་ནི། །རི་དྭགས་མང་པོའི་རི་ཡི་རྫོང༌། །དེ་དང་དེར་ནི་བདག་གིས་རྒྱུས། །བདག་གིས་རི་དྭགས་རྣམས་མཐོང་ནས། །གདུག་པའི་སེམས་ནི་ཉེར་བཞག་<line/>
ནས༑ ༑དུག་གིས་བསྐུས་པའི་མདའ་རྣམས་ཀྱིས། །རི་དྭགས་མང་པོ་རབ་ཏུ་བསྣུན། །བདག་གི་ལག་ན་གཞུ་དང་ནི། །དུག་གིས་བསྐུས་པའི་མདའ་སེལ་བཞིན། །རང་སངས་རྒྱས་ཤིག་ལྗོན་ཤིང་གི།<line/>
དྲུང་ན་བཞུགས་པ་མཐོང་བར་གྱུར། །བདག་གི་དགེ་སྦྱོང་དེ་མཐོང་ནས། །དེ་ཚེ་ཡིད་ནི་མི་བདེར་གྱུར། །དེ་ནས་ཐུབ་པ་གནོད་མེད་པའི། །ལུས་ལ་མདས་ནི་བསྣུན་པར་གྱུར། །དེ་ཡི་འོག་ཏུ་དགེ་སློང་དེ། །མདའ་<line/>
ཡི་ཟུག་རྔུའི་སྡུག་བསྔལ་ལྡན། །ཤིང་དེ་ཉིད་ཀྱི་དྲུང་དུ་ནི། །ལེན་པ་མེད་པར་མྱ་ངན་འདས། །རྩུབ་པའི་ལས་དེ་བྱས་པས་ན། །སེམས་ཅན་དམྱལ་བར་སྐྱེས་ནས་ནི། །དེ་ལ་ལོ་ནི་སྟོང་ཕྲག་ཏུ། །བདག་གིས་<line/>
སྡུག་བསྔལ་ཚོར་བ་མྱོང༌། །དེ་ནས་དམྱལ་ལས་ཤི་འཕོས་ནས། །དུད་འགྲོའི་སྐྱེ་གནས་སོང་ནས་ནི། །རི་ཡི་རྫོང་ནི་དེ་ཉིད་དུ། །བདག་ནི་རི་དྭགས་རྣམས་སུ་སྐྱེས། །རྟག་ཏུ་འཇིགས་ཤིང་བག་ཚ་ཞིང༌། །<line/>
བཀྲེས་ཤིང་སྐོམ་པས་ཉེན་པས་ན། །རིད་ཅིང་ཤིན་ཏུ་སྡུག་བསྔལ་པས། །བདག་ནི་དེ་དང་དེར་རྒྱུའོ། །རྫོང་དེར་རྔོན་པ་གདུག་པ་ནི། །ཤིན་ཏུ་མི་བཟད་པ་རྣམས་ཀྱིས། །དུག་གིས་བསྐུས་པའི་མདའ་<line/>
</page>
<page index="974" id="488A">༄༅། །རྣོན་གྱིས། །བདག་གིས་ལུས་ལ་བསྣུན་པར་གྱུར། །བདག་འགྱེལ་དེ་དག་གིས་མཐོང་ནས། །བདག་ནི་གསོན་ཞིང་འགུལ་བཞིན་དུ། །མཚོན་གྱིས་ཡན་ལག་རྣམས་ཀྱི་ཤ།<line/>
བཅད་ནས་དེ་རྣམས་ཁྱེར་ཞིང་འདོང༌། །བདག་ནི་ས་ཕྱོགས་དེ་ཉིད་དུ། །ཤ་ཡི་ཆེད་དུ་བསད་བྱས་ཏེ། །དེ་ལྟར་ཚེ་རབས་ལྔ་བརྒྱར་ནི། །སྡུག་བསྔལ་མང་པོ་བསྒྲུབས་པ་ཡིན། །རི་བོ་དེ་ཉིད་ངོས་ནས་ནི། །<line/>
དཀའ་ཐུབ་ལྡན་ལ་མཐུ་ཆེ་ཞིང༌། །རྫུ་འཕྲུལ་ཆེ་གཟི་མི་བཟད་པའི། །དྲང་སྲོང་རབ་ཏུ་མང་པོ་མཐོང༌། །བདག་གིས་དྲང་སྲོང་དེ་མཐོང་ནས། །དེ་ནས་བྱམས་པའི་སེམས་བསྒོམས་ཏེ། །བློ་བཟང་བྱམས་<line/>
དང་ལྡན་པ་ལ། །ཡང་དང་ཡང་དུ་བལྟ་བྱས་སོ། །དཀའ་ཐུབ་ལྡན་པ་དེ་རྣམས་ལ། །བདག་གིས་གུས་བཅས་སེམས་དད་བྱས། །དགེ་བའི་རྩ་བ་དེ་ཡིས་ནི། །བདག་གིས་མི་ཡི་སྲིད་པ་ཐོབ། ཟས་དོན་<line/>
གཉེར་བའི་སློང་བ་ནི། །རང་སངས་རྒྱས་ཤིག་མཐོང་ནས་ནི། །གུས་པ་ཡིས་ནི་རྟག་པར་དེ། །བདག་གིས་ཟས་མལ་སྤྱན་དྲངས་སོ། །བཙུན་པ་དེ་ཚིམ་བྱས་ནས་སུ། །དེ་ཚེ་སྨོན་ལམ་བཏབ་པ་ནི། །དྲང་<line/>
སྲོང་འདི་ལྟ་བུ་དག་དང༌། །བདག་ནི་ལྷན་ཅིག་འགྲོགས་པར་ཤོག །རྫོགས་སངས་རྒྱས་ནི་མཉེས་བྱེད་ཅིང༌། །བདག་གིས་རབ་བྱུང་ཐོབ་ནས་ནི། །འཇིགས་ཤིང་སྐྲག་པ་མེད་པ་ཡི། །ཟག་པ་མེད་ལ་<line/>
གནས་པར་ཤོག །དགེ་བའི་ལས་དེ་བྱས་པས་ན། །ལྷ་ཡི་འཇིག་རྟེན་རབ་ཏུ་དགའ། །མི་ཉིད་རྙེད་པ་ཐོབ་ནས་ཀྱང༌། །ཕྱུག་ཅིང་ནོར་ནི་མང་བར་གྱུར། །རྫོགས་སངས་གང་ཟག་ཟླ་མེད་པ། །སྟོན་<line/>
</page>
<page index="975" id="488B">པ་བདག་གིས་མཉེས་པར་བྱས། །བདག་གིས་ཤཱཀྱ་ཐུབ་མཐོང་ནས། །ཁྱིམ་མེད་པར་ནི་རབ་ཏུ་བྱུང༌། །དད་པས་རབ་ཏུ་བྱུང་ནས་ཀྱང༌། །བསྟན་ལ་དགའ་བས་གནས་བྱས་པས། །བདག་གིས་དགྲ་བཅོམ་<line/>
ཐོབ་ནས་ནི། །མངོན་ཤེས་དྲུག་ལ་དབང་བྱས་སོ། །ད་དུང་དུ་ཡང་བཙུན་པ་དག །བདག་ནི་ཐམས་ཅད་དབང་གྱུར་ནའང༌། །ཕུག་གི་ནང་དུ་ཞུགས་ནས་སུ། །འཆི་བར་ཉེ་བར་གྱུར་པ་ན། །སྦྲུལ་དུག་ཤིན་<line/>
ཏུ་མི་བཟད་པ། །བདག་གི་ལུས་ལ་འབབ་པར་གྱུར། །བཙུན་པ་བདག་གིས་ཉེས་སྤྱད་པས། །གང་བགྱིས་དྲན་པ་འདི་ལགས་ཏེ། །ལས་ནི་ཆུད་མི་ཟ་བས་ན། །དེ་ཡི་འབྲས་བུ་ཉམས་སུ་མྱོང༌། །དེ་ལྟར་<line/>
གནས་བརྟན་ཉེ་སྡེ་ཡིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ཉེ་དེའི་ལེའུ་སྟེ། ཉི་ཤུ་རྩ་བརྒྱད་པའོ།། །།དེ་ནས་དགེ་སློང་གནས་<line/>
བརྟན་གནས་བརྟན་རྣམས་ཀྱིས། ཚེ་དང་ལྡན་པ་བཟང་ལྡན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བཟང་ལྡན། ཚེ་དང་ལྡན་པ་ཉེ་སྡེས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་བཟང་<line/>
ལྡན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་བཟང་ལྡན་ཤཱཀྱའི་རྒྱལ་པོས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། དགོན་པ་ཤིན་ཏུ་འཇིགས་ཆེན་གྱི། །མུ་གེ་དག་ནི་<line/>
བྱུང་བ་ན། །རང་གི་ཟས་ནི་དོན་གཉེར་བ། །སློང་བ་པོ་ནི་ལྔ་བརྒྱ་ཡི། །དེ་རྣམས་ཀུན་གྱི་དཔོན་གྱུར་ཅིང༌། །དེ་དག་ཀུན་གྱིས་གཙོར་བཀུར་ཏེ། །དེ་རྣམས་ཀུན་གྱིས་བསླངས་པ་ཡི། །ཟས་ནི་བདག་ལ་དབུལ་བར་<line/>
</page>
<page index="976" id="489A">༄༅། །བྱེད༑ ༑དེ་དག་བཟང་ངམ་ངན་པའང་རུང༌། །ཐོབ་པ་བདག་ལ་འགེད་པར་བྱེད། །བདག་གིས་ཚིག་གིས་གནས་པས་ན། །དེ་དག་བདག་ལ་བརྙས་མི་བྱེད། །མི་ཞིག་སྣུམ་ཁུར་ཞིག་ཁྱེར་<line/>
ནས༑ ༑ཚོང་འདུས་ནང་ནས་འགྲོ་བ་ལས། །བདག་གིས་དེ་ལ་མཐུས་འཕྲོག་སྟེ། །ཁྱེར་ནས་དེ་ནས་སོང་བ་དང༌། །དེ་ནས་བདག་གིས་བརྒྱུགས་པ་དང༌། །ཕྱི་བཞིན་དུ་ནི་བསྙེགས་མ་བྱུང༌། །སྨྱག་བཅད་<line/>
བྲོས་པར་གྱུར་པ་ན། །དེ་དག་གིས་ནི་བཟུང་མ་ནུས། །འབབ་ཆུའི་ཕ་རོལ་བརྒལ་ནས་ནི། །བདག་ནི་ཕྱོགས་གཅིག་འདུག་ནས་སུ། །འགའ་ཞིག་འོང་བར་འགྱུར་སྙམ་ནས། །མཐའ་དག་ཏུ་ནི་ལྟ་བར་<line/>
བྱས༑ ༑སྣུམ་ལ་གཡོས་ལེགས་བྱས་ཟིན་པའི། །སྣུམ་ཁུར་བདག་གིས་ཟོས་ནས་ནི། །དེ་ནས་བདག་གིས་ལྟོ་འགྲངས་པས། །ཉིན་ཞག་གཅིག་ནི་ཐུབ་འགྱུར་སྙམ། །དེ་ནས་སྐལ་ལྡན་རང་སངས་རྒྱས།།<line/>
ཡང་སྲིད་སྐྱེ་བ་ཟད་གྱུར་པ། །རྫུ་འཕྲུལ་ཆེ་གཟི་མི་བཟད་པ། །དྲང་སྲོང་འཇིགས་པ་ཞིག་འོངས་སོ། །བདག་གི་སེམས་ལ་བསམ་པ་ནི། །སྡུག་བསྔལ་བཀྲེན་པར་གྱུར་པ་ནི། །སྔོན་ཆད་བསོད་ནམས་<line/>
མ་བྱས་པས། །དེས་བདག་འདི་ལྟར་བཀྲེན་པར་གྱུར། །མ་ལ་བདག་གིས་དགེ་སྦྱོང་འདི། །སྣུམ་ཁུར་གཙང་མ་འདི་སྦྱིན་ཏེ། །བདག་ནི་ལྟོགས་པས་ཤི་བླ་ཡི། །འདི་ལྟར་བཀྲེན་པ་མི་རུང་ངོ༌། །དེ་ལ་<line/>
བདག་སེམས་དད་བྱས་ནས། །ཡིད་མགུ་བ་དང་རངས་པ་ཡིས། །དགེ་སློང་དམ་པ་མཆོད་འོས་པའི། །ཡོན་གནས་དེ་ལ་སྣུམ་ཁུར་ཕུལ། །སྐལ་ལྡན་གྱིས་ནི་དེ་བླངས་ནས། །བདག་ཉིད་ལ་ནི་སྙིང་<line/>
</page>
<page index="977" id="489B">བརྩེའི་ཕྱིར། །དེ་ཉིད་དུ་ནི་ལོངས་སྤྱད་ནས། །དེ་ནས་མཁའ་ལ་འཕགས་པར་གྱུར། །དེ་ནས་སྨོན་ལམ་བཏབ་པ་ནི། །བདག་ནི་བཀྲེན་པར་མི་འགྱུར་ཞིང༌། །ཁ་དོག་བཟང་པོ་རྣམས་དང་ནི། །རིགས་བཙུན་<line/>
པ་ཡང་དོན་དུ་གཉེར། །གནས་བརྟན་འདི་ལྟ་བུ་དག་དང༌། །བདག་ནི་ལྷན་ཅིག་འགྲོགས་པར་ཤོག །ཁྱོད་ཉིད་ཀྱིས་ནི་གང་རྟོགས་པ། །དེ་འདྲའི་ཆོས་ནི་ཤེས་པར་ཤོག །དགེ་བའི་ལས་དེ་བྱས་པས་<line/>
ན༑ ༑བདེ་བ་མང་པོ་ཉམས་སུ་མྱོང༌། །བསོད་ནམས་བྱས་པས་མཛེས་པ་ཡི། །ལྷ་དང་མི་རྣམས་སུ་ཡང་གྱུར། །ལྷ་དང་མི་ཡི་རྒྱལ་སྲིད་ཀྱང༌། །བདག་གིས་མང་པོ་ཉམས་སུ་མྱོང༌། །ལས་དེ་ཡིས་ནི་ལན་<line/>
འགའ་ཡང༌། །བདག་ནི་ངན་འགྲོར་མ་སོང་ངོ༌། །དེ་ནས་ལས་ཀྱི་ལྷག་མས་ནི། །བདག་གི་ཡང་སྲིད་ཐ་མ་འདིར། །ཤཱཀྱ་རྣམས་ཀྱི་གྲོང་མཆོག་ཏུ། །རིགས་བཙུན་པར་ནི་བདག་སྐྱེས་སོ། །བདག་གི་སྐྱེ་<line/>
བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །ཡང་དག་སངས་རྒྱས་བླ་མེད་པ། །ཤཱཀྱ་སེངྒེ་འདི་མཉེས་བྱས། །གང་ཚེ་སངས་རྒྱས་བཅོམ་ལྡན་འདས། །ཉེ་དུ་གནས་སུ་གཤེགས་པ་ན། །དེ་ཚེ་བདག་ནི་<line/>
ཉེ་དུ་ཡི། །མདུན་དུ་བདར་ནས་རབ་ཏུ་བྱུང༌། །བདག་གི་སྨོན་པ་གང་ཡིན་པ། །དེ་ནི་བདག་གིས་ཡོངས་རྫོགས་ཏེ། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །རྒྱལ་<line/>
པོའི་རྒྱུད་ལས་རབ་བྱུང་བ། །སངས་རྒྱས་ཉེ་དུ་བཟང་ལྡན་གྱིས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ཤཱཀྱའི་རྒྱལ་པོ་བཟང་ལྡན་གྱི་ལེའུ་སྟེ། ཉི་ཤུ་དགུ་པའོ།། །།དེ་<line/>
</page>
<page index="978" id="490A">༄༅། །ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མཛེས་བཟང་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མཛེས་བཟང༌། ཚེ་དང་ལྡན་པ་ཤཱཀྱའི་རྒྱལ་པོ་<line/>
བཟང་ལྡན་གྱིས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་མཛེས་བཟང་གིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་མཛེས་བཟང་གིས་དེའི་ཚེ་རང་གི་<line/>
ལས་ཀྱི་རྒྱུ་བ་ལུང་སྟོན་པར་བྱེད་དེ། །སྐྱོབ་པ་ལོག་པར་དད་སེལ་གྱི། །མཆོད་རྟེན་ཞིག་ནི་བརྩིགས་པ་ན། །དེ་ཚེ་བདག་ནི་མཁར་ལན་པ། །གླ་མིར་གྱུར་ཏེ་དེ་ནས་ནི། །བདག་གིས་མཆོད་རྟེན་<line/>
བརྩིགས་པ་ལ། །ཡང་དང་ཡང་དུ་དཔྱད་པ་ནི། །མཆོད་རྟེན་འདི་ནི་ཆེ་ཆེས་པས། །ནམ་ཞིག་ན་ནི་ཐར་པར་འགྱུར། །མཆོད་རྟེན་འདི་ནི་དཔངས་དམའ་ཞིང༌། །ཆུང་ངུ་ཞིག་ཏུ་བྱས་གྱུར་ན། །<line/>
འགོད་པ་ཆུང་ཞིང་ཉོན་མོངས་མེད། །མྱུར་དུ་མཐར་ཡང་ཕྱིན་པར་འགྱུར། །ལས་ཀྱི་རྣམ་སྨིན་དེ་དང་ནི། །ངག་གི་ཉེས་པ་སྤྱད་པ་དེས། །དེ་ནས་འཆི་འཕོའི་དུས་བྱས་ཏེ། །དམྱལ་བ་རྣམས་སུ་<line/>
སྐྱེས་པར་གྱུར། །དམྱལ་བ་ནས་ནི་ཤི་འཕོས་བདག །གང་དང་གང་དུ་སྐྱེས་པར་ནི། །ཁ་དོག་ངན་ཅིང་བོང་ཆུང་ལ། །བདག་ནི་ཡོངས་ཀྱིས་སྨད་པར་གྱུར། །འོད་སྲུང་གི་ནི་གསུང་རབ་ཆེ། །སྔོན་ནི་ཁུ་<line/>
བྱུག་ཕོར་གྱུར་ནས། །ཝཱ་ར་ཎཱ་སིའི་ལམ་གྱི་བར། །ཚལ་སྟུག་པོ་ཡི་ནང་ན་གནས། །དེ་ན་འཇིག་རྟེན་རབས་གསལ་མཛད། །དགེ་སློང་དགེ་འདུན་མདུན་བྱས་ཏེ། །བདག་གིས་འཇམ་དབྱངས་སྐད་ཕྱུང་<line/>
</page>
<page index="979" id="490B">ཞིང༑ ༑ནམ་མཁའ་ལས་ནི་དེ་བསྐོར་ཏོ། །ཇི་ཙམ་ཡང་དག་སངས་རྒྱས་ནི། །བསོད་སྙོམས་དོན་ཕྱིར་གཤེགས་མཐོང་ནས། །འབྱུང་བ་དང་ནི་གཤེགས་པ་ལས། །རྟག་ཏུ་ཡང་ནི་བསྐོར་བ་བྱས། །དགེ་བའི་རྩ་བ་<line/>
དེ་ཡིས་ནི། །བདག་གིས་མི་ཡི་སྲིད་ཐོབ་ནས། །རྫོགས་པའི་སངས་རྒྱས་བླ་མེད་པ། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་<line/>
བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདག་ནི་ཐམས་ཅད་གཟིགས་པ་ཡིས། །འཇམ་དབྱངས་རྣམས་ཀྱི་མཆོག་དང་ནི། །མང་དུ་ཐོས་དང་ཆོས་འཛིན་དང༌། །དགེ་བའི་སྤོབས་པ་ཅན་དུ་བསྟན།།<line/>
ལྷའམ་ཡང་ན་མི་ཡང་རུང༌། །འཁོར་བཞི་པོ་དག་བདག་ལས་ནི། །སྙན་ཅིང་འཇེབས་པའི་ཆོས་ཐོས་ནས། །ཐམས་ཅད་རབ་ཏུ་དགའ་བར་གྱུར། །དགེ་བ་ཉུང་ངུ་བྱས་པ་དང༌། །མི་དགེ་མང་པོ་བྱས་པ་ཡི། །ལས་<line/>
རྣམས་ཆུད་མི་ཟ་བས་ན། །དེ་ཡི་འབྲས་བུ་ཉམས་སུ་མྱོང༌། །དེ་ལྟར་གནས་བརྟན་མཛེས་བཟང་གིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་<line/>
ཏོ༑ ༑མཛེས་བཟང་གི་ལེའུ་སྟེ། སུམ་ཅུ་པའོ།། །།སྡོམ་ནི། ལམ་ཕྲན་སྦྲུལ་ཁོལ་མ་འགག་དང༌། །ནག་པོ་ལྔ་པ་སྒྲ་གཅན་དང༌། །དགའ་བོ་ནོར་དང་ཉེ་སྡེ་དང༌། །བཟང་ལྡན་དང་ནི་མཛེས་བཟང་<line/>
ངོ༑༑ ༑༑དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གནས་འཇོག་སྦྲང་རྩི་ཅན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་གནས་འཇོག་སྦྲང་རྩི་ཅན། །ཚེ་དང་ལྡན་པ་མཛེས་<line/>
</page>
<page index="980" id="491A">༄༅། །བཟང་གིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གནས་འཇོག་སྦྲང་རྩི་ཅན་གྱིས་ཀྱང༌། ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་<line/>
གནས་འཇོག་སྦྲང་རྩི་ཅན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བདག་ནི་སྔོན་ནི་ཡངས་པ་ཡི། །སྤྲ་ཆེན་སྤྲེའུ་དབང་གྱུར་པ་ན། །ལྷུང་བཟེད་མང་པོ་མཐོང་ནས་ནི། །རྒྱལ་བའི་ལྷུང་<line/>
བཟེད་བླངས་པ་ལས། །དགེ་སློང་རྣམས་ཀྱིས་བདག་བཀག་ནས། །དེ་ནས་བཅོམ་ལྡན་བཀའ་སྩལ་པ། །འདི་ནི་ལྷུང་བཟེད་མི་གཅོག་གི །དགེ་སློང་རྣམས་ཀྱིས་མ་དགག་ཅིག །སྟོན་པའི་ལྷུང་<line/>
བཟེད་ཁྱེར་ནས་ནི། །ཤིང་གི་ཁར་ནི་འཛེགས་ནས་ནི། །སྦྲང་རྩིས་ཡོངས་སུ་བཀང་ནས་ཀྱང༌། །དལ་བུས་རིམ་གྱིས་བབས་ནས་ནི། །ལྷུང་བཟེད་སྦྲང་རྩི་ཅན་ཐོགས་ཏེ། །སྟོན་པ་ལ་ནི་ཕུལ་བ་ལས།།<line/>
སྟོན་པས་སྲོག་ཆགས་བཅས་པར་ནི། །མཁྱེན་ཏེ་བདག་ལས་མ་བཞེས་ནས། །བདག་གིས་ཕྱོགས་གཅིག་སོང་ནས་ནི། །དེ་ལ་སྲོག་ཆགས་ཡོད་མཐོང་ནས། །སྲོག་ཆགས་མེད་པར་གཙང་<line/>
བྱས་ཏེ། །སྟོན་པ་ལ་ནི་ཕུལ་བ་དང༌། །འོན་ཀྱང་བཅོམ་ལྡན་འདས་ཀྱིས་ནི། །བདག་ལས་སྦྲང་རྩི་མ་བཞེས་པ། །མ་བརྟགས་ཐུགས་སུ་ཆུད་ནས་ནི། །བདེ་བར་གཤེགས་པས་མ་བཞེས་<line/>
སྙམ། །དེ་ནས་ལྷུང་བཟེད་སྦྲང་རྩི་ཅན། །དེ་ཚེ་བདག་གིས་ཆུས་བཏབ་ནས། །སེམས་ནི་མགུ་བར་དགའ་བ་ཡིས། །རྫོགས་སངས་རྒྱས་ལ་ཕུལ་བ་ལས། །དེ་ནས་གང་ཟག་ཟླ་མེད་པ། །སྟོན་པའི་<line/>
</page>
<page index="981" id="491B">ཕྱག་འཇམ་གཉིས་ཀྱིས་སུ། །བདག་ལས་ལྷུང་བཟེད་བཞེས་ནས་ནི། །དེ་ནི་ཉན་ཐོས་རྣམས་ལ་གཏད། །བདག་ནི་རབ་ཏུ་དགའ་གྱུར་ནས། །ཐལ་མོ་ལེགས་པར་སྦྱར་བྱས་ཏེ། །དེ་ནས་ཆོས་རྒྱལ་སྤྱན་<line/>
སྔ་ནས༑ ༑གར་བྱེད་ཅིང་ནི་དེ་ནས་སོང༌། །དེ་ནས་སྨོན་ལམ་བཏབ་པ་ནི། །མི་ཉིད་དག་ནི་ཐོབ་ནས་སུ། །སྟོན་པ་འདི་ལ་བསྟེན་ནས་སུ། །བྱང་ཆུབ་དམ་པ་འདི་རེག་ཤོག །དགེ་བའི་རྩ་བ་དེས་ན་བདག།<line/>
མི་ཡི་སྲིད་པ་ཐོབ་ནས་ནི། །རྫོགས་པའི་སངས་རྒྱས་བླ་མེད་པ། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ཀྱང༌། །མྱ་ངན་འདས་པ་བསིལ་<line/>
གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདག་ནི་དགྲ་བཅོམ་དབང་སྒྱུར་ཅིང༌། །མངོན་ཤེས་དྲུག་ལྡན་རྫུ་འཕྲུལ་ཆེ། །དགེ་སློང་རྣམས་ཀྱིས་བདག་ལ་ནི། །གནས་འཇོག་སྦྲང་རྩི་<line/>
ཅན་དུ་ཤེས། །བསོད་ནམས་བྱས་པས་གྲགས་ལྡན་པ། །བདག་ནི་རྟག་ཏུ་བཀུར་ཞིང་མཆོད། །དགེ་སློང་དགེ་འདུན་ཡོངས་བསྐོར་ནས། །བདག་ནི་རྒྱུ་ཞིང་སོང་བ་ན། །དེ་ནས་དགོན་པའི་ལམ་དུ་<line/>
ནི༑ ༑དགེ་སློང་དགེ་འདུན་སྐོམ་གྱུར་ནས། །དེ་ནི་སེམས་ལ་སྨོན་པ་ནི། །དེ་རིང་སྦྲང་རྩི་རྙེད་གྱུར་ཅིག །དེ་ནས་མི་མ་ཡིན་རྣམས་ཀྱིས། །བདག་སོན་ཤེས་ཏེ་ཕྱོགས་བཞི་ནས། །སྦྲང་རྩི་ཁུར་<line/>
གྱིས་བླངས་ནས་སུ། །དེ་དག་ཏུ་ནི་འབུལ་བར་བྱེད། །བདག་གིས་སྦྲང་རྩི་ཅི་དགོས་པ། །བཟང་པོ་དག་ལས་བླངས་ནས་ནི། །དགེ་སློང་དགེ་འདུན་ཚིམ་བྱས་ཏེ། །དེས་ནི་ལྷག་པར་ལེགས་པར་གྱུར། །འདས་<line/>
</page>
<page index="982" id="492A">༄༅། །མ་ཐག་པའི་སྐྱེ་བ་ལ། །སྤྲེའུའི་རྒྱལ་པོ་དེ་བྱས་པས། །ལོག་པར་ལྟུང་ནས་བདག་འཕོས་ནས། །འཆི་མེད་གོ་འཕང་རིག་གྱུར་ཏེ། །ཇི་སྐད་བདག་གིས་སྨོན་པ་ཡིས། །ཐམས་ཅད་<line/>
འབྱོར་བ་ཉིད་དུ་གྱུར། །སྟོན་པ་བཀུར་སྟི་བྱས་པ་འདིར། །རང་གི་དོན་ནི་ཡོངས་སུ་རྫོགས། །བཙུན་པ་བདག་གིས་དགེ་བ་གང༌། །བགྱིས་པ་དྲན་པ་འདི་ལགས་ཏེ། །དེ་ཡི་འབྲས་བུ་སྡུག་པ་དང༌། །བདེ་འབྱུང་<line/>
འདོད་པ་ཉམས་སུ་མྱོང༌། །དེ་ལྟར་གནས་འཇོག་སྦྲང་རྩི་ཅན། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་འཇོག་སྦྲང་རྩི་ཅན་གྱི་ལེའུ་<line/>
སྟེ༑ སུམ་ཅུ་གཅིག་པའོ།། །།འདུལ་བ་གཞི། བམ་པོ་ང་བཞི་པ། དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་རྒྱུ་ཅན་ལ་འདི་སྐད་ཅེས་སྨྲས་སོ། །ཚེ་དང་ལྡན་<line/>
པ་རྒྱུ་ཅན། ཚེ་དང་ལྡན་པ་གནས་འཇོག་སྦྲང་རྩི་ཅན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་རྒྱུ་ཅན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་རྒྱུ་ཅན་གྱིས་<line/>
དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བཤེས་ལྡན་གྲོང་དུ་བདག་གིས་སྔོན། །བསྐལ་པ་དགུ་བཅུ་རྩ་གཅིག་ན། །སངས་རྒྱས་རྣམ་པར་གཟིགས་པ་ནི། །གྲོང་ཁྱེར་དམ་པར་འཇུག་པ་<line/>
མཐོང༑ ༑ཐུགས་རྗེ་ཆེ་ལྡན་མཐོང་ནས་ནི། །མེ་ཏོག་སིལ་མས་གཏོར་ནས་དེར། །མེ་ཏོག་རྩ་བས་ཡར་བཏེག་ཅིང༌། །གྱེན་དུ་ཁ་བལྟས་ཁང་བཟང་གནས། །དེ་ནས་བདག་ནི་རབ་དགའ་བས། །ཐུབ་པའི་<line/>
</page>
<page index="983" id="492B">ཞབས་ལ་མགོས་གཏུགས་ནས། །ཐལ་མོ་ལེགས་པར་སྦྱར་ནས་ནི། །དེ་ལ་བསྐོར་བ་བྱས་པར་གྱུར། །བདག་གིས་ཆོས་ནི་མ་ཐོས་ཤིང༌། །བདག་ནི་སྐྱབས་སུ་མ་སོང་བར། །སེམས་དད་ཉིན་གཅིག་བྱས་<line/>
ནས་ནི། །བདེ་གཤེགས་དྲུང་ནས་བདག་སོང་ངོ༌། །མཐུ་ཆེན་རྣམ་པར་གཟིགས་པ་ལ། །དགེ་བའི་ལས་དེ་བྱས་པ་ན། །བསྐལ་པ་དགུ་བཅུ་རྩ་གཅིག་ཏུ། །ངན་འགྲོ་མངོན་པར་མི་ཤེས་སོ། །བདག་ནི་ལྷ་<line/>
ལུས་རབ་དགའ་ཞིང༌། །ལྷ་ཡི་འདོད་པ་ཡང་དག་འབྱོར། །མི་ཉིད་རྙེད་པ་ཐོབ་ནས་ཀྱང༌། །བདག་ནི་ནོར་ཆེན་ཕྱུག་པོར་གྱུར། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །ནོར་ཆེ་ལོངས་སྤྱོད་ཆེ་བ་<line/>
ཡི༑ ༑བྲམ་ཟེ་རྣམས་ཀྱི་རིགས་སུ་གྱུར། །སྒྲ་ངེས་སྦྱོར་དང་ཤེས་གསལ་བཅས། །སྐྱེས་བུ་ཆེན་པོའི་མཚན་དང་ནི། །ཚིག་གི་དོན་བཅས་སྟོན་པ་ཡི། །གསང་ཚིག་རྣམས་ཀྱི་ཕ་རོལ་ཕྱིན། །བྲམ་ཟེ་ལྔ་<line/>
བརྒྱ་རྣམས་ལ་ནི། །ཚལ་དུ་གསང་ཚིག་བརྗོད་པའི་ཕྱིར། །བྲམ་ཟེ་རྣམས་ཀྱིས་ཡོངས་བསྐོར་ནས། །བདག་ནི་ཁྱིམ་ནས་བྱུང་བ་ལས། །བདག་གིས་རྫོགས་པའི་སངས་རྒྱས་ནི། །དགེ་སློང་དགེ་འདུན་མདུན་<line/>
བདར་ནས། །དཔའ་བོ་ཆེན་པོ་མ་ག་དྷའི། །གྲོང་མཆོག་ཏུ་ནི་འཇུག་པ་མཐོང༌། །བདག་གིས་ཐུགས་རྗེ་ལྡན་མཐོང་ནས། །ཡིད་དགའ་བར་ནི་གྱུར་པ་དང༌། །སྔོན་གྱི་རྒྱུ་ནི་དེ་དག་གིས། །མཚན་རྣམས་ལ་ནི་<line/>
བརྟགས་པ་ལས། །འཇིག་རྟེན་མགོན་པོའི་མཚན་རྣམས་ནི། །སུམ་ཅུ་རྩ་གཉིས་ཡོངས་རྫོགས་ཤིང༌། །དཔེ་བྱད་རྣམས་ཀྱིས་མཛེས་པ་ཡི། །གྲགས་དང་ལྡན་པ་མཐོང་བར་གྱུར། །མཚན་དང་ལྡན་པ་<line/>
</page>
<page index="984" id="493A">༄༅། །དེ་མཐོང་ནས། །མགོ་བོ་ཡིས་ནི་ཕྱག་བྱས་ཏེ། །ཕྱོགས་གཅིག་འདུག་ནས་གུས་པས་ནི། །འདྲེན་པ་དེ་ལ་མངོན་བསྟོད་པ། །ཇི་ལྟར་གསང་ཚིག་ལ་གདའ་བ། །ཁྱོད་ལ་དེ་<line/>
བཞིན་དེ་གདའ་བས། །ཁྱོད་སངས་རྒྱས་པར་ཐེ་ཚོམ་མེད། །འཇིག་རྟེན་གྱི་ནི་སྟོན་པ་མཆོག །ཁྱོད་ནི་ཚངས་པ་བརྒྱ་བྱིན་ཁྱོད། །ཁྱོད་ལས་ལྷག་པ་མ་མཆིས་ཏེ། །ཁྱོད་ནི་ཉི་མ་ཁྱབ་འཇུག་<line/>
ལགས། །ཁྱོད་ནི་འཇིག་རྟེན་བླ་ན་མེད། །རྒྱལ་བ་ཁྱོད་འདྲའང་མ་མཐོང་ན། །ལྷག་པ་ལྟ་ཞིག་ག་ལ་ཞིག །ལྷ་དང་བཅས་པའི་འཇིག་རྟེན་ན། །ཁྱོད་ནི་རྒྱལ་བ་བདུད་ཟིལ་གནོན། །ཁྱོད་ནི་<line/>
མགོན་མེད་རྣམས་ཀྱི་གནས། །རྟེན་མེད་རྣམས་ཀྱི་སྐྱབས་ཀྱང་ལགས། །ཁྱོད་ཀྱི་ཉན་ཐོས་ཉིད་དུ་མཆིས། །ཁྱོད་ནི་བདག་གི་སྐྱབས་མཛོད་ཅིག །དེ་ནས་གསེར་གྱི་མཆོད་སྡོང་ལྟའི། །ཕྱག་ནི་དེ་<line/>
ཡིས་བརྐྱང་མཛད་དེ། །རྒྱལ་བའི་ཕྱག་ནི་སྨན་མཛད་ནས། །བདག་གི་མགོ་ལ་ཀུན་དུ་བྱུགས། །ཡིད་ནི་རབ་ཏུ་དད་བྱས་པས། །ཁྱོད་ཀྱིས་བསོད་ནམས་མང་པོ་བསྐྱེད། །སེམས་ནི་རབ་ཏུ་དང་<line/>
རྣམས་ཀྱིས། །ཡོན་ཆུང་བར་ནི་མི་འགྱུར་རོ། །ཡོན་གནས་བླ་ན་མེད་པ་ཡི། །སངས་རྒྱས་ལ་ནི་ཁྱོད་ཀྱིས་བསྟེན། །བྲམ་ཟེའི་ཁྱེའུས་མཆོད་སྦྱིན་ཕྱག །ཞིང་རབ་ལ་ནི་ས་བོན་བཏབ། །ངན་སོང་གི་<line/>
ནི་ལམ་བཅད་པས། །ཁྱོད་ལ་ངན་འགྲོའི་འཇིགས་པ་མེད། །བྲམ་ཟེའི་ཁྱེའུའི་བདུད་རྩི་ཡི། །སྒོ་ཕྱེ་བར་ནི་དོགས་མེད་བྱོས། །ཁྱོད་ནི་རབ་ཏུ་འབྱུང་འདོད་ན། །རལ་པ་ཀུན་ནི་མྱུར་སྤོངས་ཏེ། །ང་ཡི་སྤྱན་སྔར་<line/>
</page>
<page index="985" id="493B">རབ་བྱུང་ལ། །བྲམ་ཟེ་ཐ་བ་མེད་པར་གྱིས། །བདག་ནི་ཆོས་ཉིད་ལ་དགའ་ནས། །དེ་ན་སློབ་མའི་ཚོགས་སྨྲ་བ། །ཁྱོད་ནི་བྲམ་ཟེར་གྱུར་ཟིན་ནི། །ཇི་ལྟར་དགེ་སྦྱོང་མགོ་རེག་འགྱུར། །དཀར་པོའི་རིགས་འདི་སྤངས་ནས་ནི། །<line/>
ནག་པའི་རིགས་འདི་ཁས་ལེན་ནམ། །འཇིག་རྟེན་ན་ནི་བྲམ་ཟེ་གཙོ། །ཕ་རོལ་ཕྱིན་ཅིང་ཚངས་པ་ཡི། །སྙིང་དང་ཁ་ནས་སྐྱེས་པ་ཡི། །བྲམ་ཟེ་ཚངས་པས་སྤྲུལ་པ་ཡིན། །ཁྱེད་ཅག་ཀུན་ནི་མི་ཤེས་པ། །འདི་ན་བདག་ཅག་<line/>
གསང་ཚིག་གི །དེ་རིང་རེག་ཅིང་ཕ་རོལ་ཕྱིན། །བདག་ནི་ཤེས་རབ་མཐའ་ཡས་ཀྱིས། །གསུངས་པ་ཇི་ལྟར་ཤེས་པ་བཞིན། །དེ་བཞིན་དུ་ནི་བདག་བྱེད་ཀྱི། །གང་དག་དེར་འགྲོ་མི་འདོད་པ། །ཅི་སེམས་ཇི་ལྟར་འདོད་པ་<line/>
བཞིན། །གར་དགར་དེ་ནི་འདོང་ལ་རག །བདག་ནི་གསང་ཚིག་དོན་མི་གཉེར། །ལྟོས་པར་ཡང་ནི་མི་བྱེད་དོ། །དེ་ནས་བདག་གི་སློབ་མའི་ཚོགས། །མཆི་མས་བརྣངས་ཤིང་ངུ་བཞིན་གྱིས། །སྙིང་རྗེ་རྗེ་སྐད་སྨྲས་ནས་<line/>
ནི༑ ༑དེ་ནས་དེ་རྣམས་ཕྱོགས་ཕྱོགས་དོང༌། །དེ་ནས་ཐུགས་རྗེ་ཆེ་ལྡན་པའི། །ཐུབ་པས་བདག་ལ་གསུངས་པ་ནི། །དགེ་སློང་ཚུར་ཤོག་བཀའ་སྩལ་པས། །བདག་ནི་བསྙེན་པར་རྫོགས་པར་གྱུར། །ཁྱིམ་རྣམས་ནས་<line/>
ནི་ཁྱིམ་མེད་པར། །ཡང་དག་དད་པས་རབ་ཏུ་བྱུང༌། །སངས་རྒྱས་བསྟན་པ་ཆུབ་བྱས་ནས། །མངོན་པར་ཤེས་ཀུན་རེག་གྱུར་ཏེ། །སྔོན་གྱི་གནས་ནི་རྗེས་སུ་དྲན། །ལྷ་ཡི་མིག་ནི་རྣམ་པར་དག །བདག་སྔོན་གང་ན་<line/>
འདུག་པ་ཡི། །འཆི་འཕོ་སྐྱེ་བ་ཤེས་པར་གྱུར། །ཟག་པ་ཟད་པ་ཐོབ་པས་ན། །བདག་གིས་རྫུ་འཕྲུལ་མངོན་དུ་བྱས། །དེ་ལྟར་གནས་བརྟན་རྒྱུ་ཅན་གྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་<line/>
</page>
<page index="986" id="494A">༄༅། །མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་བརྟན་རྒྱུ་ཅན་གྱི་ལེའུ་སྟེ། སུམ་ཅུ་གཉིས་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་<line/>
དང་ལྡན་པ་ཀོའུ་ཌི་ནྱ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀོའུ་ཌི་ནྱ། ཚེ་དང་ལྡན་པ་རྒྱུ་ཅན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་ཀོའུ་ཌི་ནྱས་ཀྱང༌། ད་རང་གི་ལས་ཀྱི་རྒྱུ་བ་ལུང་<line/>
སྟོན་ཅིག །དེ་ནས་ཚེ་དང་ལྡན་པ་ཀོའུ་ཌི་ནྱས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སྔོན་ནི་མཐུ་ཆེན་འོད་སྲུང་གི །དམ་པའི་ཆོས་ནི་ནུབ་པ་ན། །ཉན་ཐོས་ཐམས་ཅད་འདུས་ནས་སུ། །ཕན་<line/>
ཚུན་དག་ཏུ་སྨྲས་པ་ནི། །སྟོན་པ་ཐུགས་བརྩེ་འོད་སྲུང་ནི། །མྱ་ངན་འདས་པས་ངེས་པར་ཡང༌། །རབ་ཏུ་བྱུང་བ་སྲབ་གྱུར་ཅིང༌། །དམ་ཆོས་ཀྱང་ནི་སྟོན་མི་འགྱུར། །བདག་ཅག་ཇི་སྐད་ཐོས་པའི་ཆོས། །<line/>
ཕན་ཚུན་ཡང་དག་གསལ་བྱས་ནས། །སངས་རྒྱས་བསྟན་ལ་སྤྲོ་བ་དང༌། །བརྩོན་འགྲུས་བརྩམས་པས་གནས་པར་བྱ། །དེ་དག་རི་ལ་འཛེགས་ནས་ནི། །ཟག་པ་ཟད་པ་མ་ཐོབ་པར། །རེ་ཞིག་འདི་ནས་<line/>
མི་ལྡང་ཞེས། །རྩྭ་ཡི་གདིང་བ་དག་ལ་འཁོད། །སྲོག་ལ་ཡང་ནི་མི་བལྟ་བར། །བརྩོན་འགྲུས་བརྩམས་ཏེ་གནས་པ་ན། །བདུན་གྱིས་མངོན་པར་ཤེས་ལ་རེག །དགེ་སློང་དག་ནི་མྱ་ངན་འདས། །དེ་ཡི་<line/>
བདུན་པ་བདག་ཡིན་ཏེ། །དབང་པོ་རྟུལ་ཞིང་བསོད་ནམས་ཆུང༌། །སྙོམས་མེད་སྦྱོར་ལ་བརྩོན་པ་ཡི། །སོ་སོའི་སྐྱེ་བོས་འཆི་དུས་བྱས། །བདག་གིས་བརྩོན་འགྲུས་མ་བཏང་ཞིང༌། །དེ་བཞིན་རབ་ཏུ་<line/>
</page>
<page index="987" id="494B">བརྩོན་གནས་པས། །དགའ་ལྡན་རྣམས་དང་སྐུལ་མཉམ་པའི། །ལྷ་ཡི་འཇིག་རྟེན་རྣམས་སུ་སྐྱེས། །དེ་ནས་ཤཱཀྱ་སེང་གེ་ཡི། །ཐུབ་ཆེན་བྱང་ཆུབ་སེམས་དཔའ་མཐོང༌། །ཐུབ་པ་ལྷ་ཡི་ཚོགས་ལ་ནི། །སྐྱོ་<line/>
བར་འགྱུར་བའི་ཆོས་སྟོན་མཛད། །བདག་གིས་དེ་ཡི་ཆོས་བཤད་པ། །ཐོས་ནས་རྩེ་གཅིག་ཡིད་གྱུར་ཏེ། །དམ་ཆོས་ཡིད་ལ་བྱེད་པ་ནི། །ལན་འགའང་རྣམ་པར་མ་སྤངས་སོ། །ལྷ་ཡི་འཇིག་རྟེན་བདག་སོན་<line/>
ནས༑ ༑གྲོང་ཁྱེར་སེར་སྐྱ་ཞེས་བྱ་བའི། །ཀོའུ་ཌི་ནྱ་རུས་བྲམ་ཟེ་ཡི། །རིགས་ཅན་དུ་ནི་སྐྱེས་པར་འགྱུར། །བྱང་ཆུབ་སེམས་དཔའ་གྲགས་ཆེན་ལྡན། །ཟས་གཙང་སྲས་པོར་གྱུར་ནས་ནི། །དད་པས་བྱུང་ནས་དཀའ་<line/>
སྤྱོད་པ། །སྤྱད་པར་གྱུར་པ་དེ་ཡི་ཚེ། །རྒྱལ་པོའི་མཆོག་ནི་ཟས་གཙང་གིས། །བདག་བཀུག་ནས་ཀྱང་སྨྲས་པ་ནི། །རབ་ཏུ་བྱུང་བ་འདོད་པར་གྱིས། །དེར་ནི་དེ་ཡི་ནད་གཡོགས་བྱོས། །དེ་ཚེ་བདག་གིས་ཡིད་དད་པས། །<line/>
བྱང་ཆུབ་སེམས་དཔའི་རིམ་གྲོ་བྱས། །ལམ་འདི་རྣམ་དག་འགྱུར་མིན་ཞེས། །ཡིད་བྱུང་ནས་ནི་གཤེགས་པར་གྱུར། །གང་ཚེ་ཤཱཀྱ་ཐུབ་པས་ནི། །ཆོས་ཀྱི་འཁོར་ལོ་བསྐོར་བ་ན། །ཀུན་གྱི་ཐོག་མར་བདག་གིས་<line/>
ནི༑ ༑དེ་ཡི་དམ་ཆོས་རྟོགས་པར་གྱུར། །འོད་སྲུང་གི་ནི་གསུང་རབ་ལ། །ཚངས་པར་སྤྱོད་ལ་བདག་གིས་གནས། །སངས་རྒྱས་བདག་གིས་མཉེས་བྱས་ཤིང༌། །ཟག་པ་ཟད་པ་ཐོབ་པར་གྱུར། །དེ་ལྟར་གནས་<line/>
བརྟན་ཀོའུ་ཌི་ནྱས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ཀོའུ་ཌི་ནྱའི་ལེའུ་སྟེ། སུམ་ཅུ་གསུམ་པའོ།། །།དེ་ནས་དགེ་སློང་གནས་བརྟན་<line/>
</page>
<page index="988" id="495A">༄༅། །གནས་བརྟན་རྣམས་ཀྱིས། ཚེ་དང་ལྡན་པ་ཉེ་བར་འཁོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཉེ་བར་འཁོར། །ཚེ་དང་ལྡན་པ་ཀོའུ་དི་ནྱས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི།<line/>
ཚེ་དང་ལྡན་པ་ཉེ་བར་འཁོར་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་ཉེ་བར་འཁོར་གྱིས་ཀྱང་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བདག་ནི་སྔོན་གྱི་ཚེ་རབས་ན། །<line/>
ཝཱ་ར་ཎཱ་སིའི་རྒྱལ་ཁབ་ཏུ། །རྒྱལ་པོ་ཚངས་སྦྱིན་ཞེས་བྱ་བའི། །འབྲེག་མཁན་དུ་ནི་གྱུར་པ་ན། །དེ་ཡི་སྐྲ་དང་ཁ་སྤུ་རྣམས། །འབྲེག་ཅིང་འཆོས་པར་བྱེད་པ་ན། །དེ་ནས་མངོན་པར་རངས་གྱུར་ནས། །བགོ་བ་<line/>
དག་ནི་བདག་ལ་ཕྱིན། །གུས་དང་བཅས་པའི་སྡུག་སེམས་ཀྱིས། །རྒྱལ་པོའི་རིམ་གྲོ་བྱེད་པ་ན། །མཉེས་ནས་དེ་ནས་དེ་ལ་ནི། །མ་ཐོས་པ་ཡི་ཚིགས་བཅད་བསྒྲགས། །འདོད་པ་རྣམས་ནི་མནོག་ཆུང་ཞིང༌། །སྡིག་<line/>
པའི་རྩ་བ་མྱ་ངན་རྩ། །རྣམ་པར་སྨིན་པ་རྩུབ་པ་ཡི། །བྲམ་ཟེའི་ཁྱེའུ་གང་ཞིག་གིས། །འདོད་པའི་ཡོན་ཏན་སྤངས་ནས་ནི། །རབ་བྱུང་ཐོབ་པ་ལེགས་ཐོབ་ཡིན། །མ་ཐོས་ཚིགས་བཅད་དེ་ཐོས་ནས། །དེ་ནས་<line/>
སྐྱོ་བར་གྱུར་པ་དང༌། །རྒྱལ་པོ་བདག་ལ་གནང་བར་མཛོད། །ཁྱིམ་མ་མཆིས་པར་རབ་འབྱུང་ངོ༌། །དེ་ནས་རྒྱལ་པོས་བདག་ལ་སྨྲས། །གལ་ཏེ་རབ་ཏུ་བྱུང་ནས་ཀྱང༌། །ཕྱིས་ཀྱང་བདག་ལ་ལྟ་བ་ཡི། །<line/>
ཁས་བླངས་པ་ནི་བྱ་བའི་རིགས། །རྒྱལ་དབང་ཁྱོད་ལ་བདག་གིས་ནི། །དེ་བཞིན་བགྱི་བར་དམ་བཅའ་ཡི། །བདག་རབ་བྱུང་ནས་སླར་ཡང་ནི། །བལྟ་བར་བདག་ལ་ཐུགས་ཆེས་མཛོད། །དེ་ནས་<line/>
</page>
<page index="989" id="495B">རྒྱལ་པོས་གནང་ནས་ནི། །བདག་གིས་དགོན་པའི་ནགས་སོང་ནས། །གཞུང་ཅན་དྲུང་དུ་ཉེར་སོང་སྟེ། །ཁྱིམ་མེད་པར་ནི་རབ་ཏུ་བྱུང༌། །ཇི་ལྟར་རིགས་པར་རབ་བྱུང་ནས། །ཚངས་པའི་གནས་པ་བཞི་པོ་ཡི། །<line/>
ཚད་མེད་པ་ལ་རབ་བསྒོམས་པས། །བདག་གིས་འདོད་ཆགས་བྲལ་བ་ཐོབ། །རྒྱལ་པོ་དེ་ཡི་ཚེ་ལ་ནི། །དེ་ཚེ་བདག་མིང་གངྒཱ་སྐྱོང༌། །འབྱོར་པ་ཆེ་ཞིང་མཐུ་ཡང་ཆེ། །སྐྱེ་བོའི་ཚོགས་ཀྱིས་མཆོད་པར་གྱུར། །<line/>
གཞུང་ཅན་དྲུང་དུ་སོང་ནས་ནི། །མགོ་བོ་ཡིས་ནི་ཕྱག་བྱས་ཏེ། །བདག་གིས་ཕྱོགས་གཅིག་འདུག་ནས་ནི། །འདི་སྐད་ཀྱི་ནི་ཚིག་སྨྲས་སོ། །སློབ་དཔོན་བདག་གི་ཚིག་གསོན་ཅིག །མི་ཡི་དབང་པོ་ཚངས་<line/>
སྦྱིན་ལ༑ ༑སླར་ཡང་བལྟ་བར་བགྱི་བ་ཡི། །དམ་བཅས་པ་ནི་ཅུང་ཞིག་མཆིས། །གནང་བར་བྱའོ་བྲམ་ཟེ་ཁྱོད། །ཝཱ་ར་ཎཱ་སིའི་གྲོང་ཁྱེར་སོང༌། །ཁྱོད་ནི་བརྫུན་དུ་མི་འགྱུར་བར། །དམ་བཅས་པ་ཡིས་མཐར་<line/>
ཕྱུང་ཞིག །གནང་བར་བྱ་ཡི་ཁྱོད་སོང་ལ། །ཁོ་བོ་ཡི་ནི་ཚིག་བཞིན་གྱིས། །འདི་ནས་སོང་ལ་མིའི་དབང་པོ། །ཚངས་སྦྱིན་དད་པ་བསྐྱེད་པར་གྱིས། །གཞུང་ཅན་གྱིས་ནི་བདག་གནང་ནས། །དྲང་སྲོང་<line/>
བསྐོར་བ་བྱས་ནས་ནི། །ཝཱ་ར་ཎཱ་སིའི་གྲོང་ཁྱེར་དུ། །རིམ་བཞིན་དུ་ནི་སོང་བ་ལས། །དེ་བཞིན་དེར་ནི་བདག་འོངས་ཞེས། །ཚངས་སྦྱིན་ཉིད་ཀྱིས་ཐོས་ནས་ནི། །རྒྱལ་པོའི་འབྱོར་བ་ཆེན་པོས་ནི། །བདག་<line/>
གི་དྲུང་དྲུ་ཉེ་བར་འོངས། །ཤིང་རྟ་ལས་བབས་བདག་གི་ནི། །རྐང་པ་གཉིས་ལ་མགོས་ཕྱག་བྱས། །ཕྱོགས་གཅིག་ཏུ་ནི་འདུག་པར་གྱུར། །འདོད་པ་རྣམས་ལས་བརྒལ་གྱུར་པས། །དེ་ལ་ཆོས་ནི་བཤད་པ་<line/>
</page>
<page index="990" id="496A">༄༅། །དང༌། །རྒྱལ་པོས་ཐོས་ནས་ཡིད་དགའ་བ། །འདོད་པ་དོན་དུ་མི་གཉེར་གྱུར། །རྒྱ་ཆེའི་སེམས་དང་ཡིད་དགའ་ནས། །ཚངས་སྦྱིན་གྱིས་ནི་འདི་སྐད་སྨྲས། །བདག་འདོད་དོན་དུ་གཉེར་<line/>
མིན་པས། །བདག་ཀྱང་རབ་ཏུ་འབྱུང་བར་བྱ། །རྒྱལ་པོ་ཚུར་སྤྱོན་དགོན་པའི་ནགས། །དབེན་པ་དག་ཏུ་བཞུད་པར་བགྱི། །བྲམ་ཟེ་དྲང་སྲོང་གཞུང་ཅན་གྱི། །དྲུང་དུ་ཉེ་བར་བཞུད་པར་མཛོད། །རྒྱལ་པོ་<line/>
དེས་ནི་བུ་ཐུ་བོ། །འཇིགས་མེད་རྒྱལ་སྲིད་ལ་བཞག་སྟེ། །རྒྱལ་མཆོག་རྒྱལ་སྲིད་སྤངས་ནས་ནི། །ཁྱིམ་མེད་པར་ཡང་རབ་ཏུ་བྱུང༌། །ནང་མི་དང་ནི་བློན་ཆེན་དང༌། །གྲོང་ཁྱེར་བ་ནི་ཐམས་ཅད་དང༌། །<line/>
གཉེན་གྱི་ཚོགས་ཀྱིས་ཡོངས་བསྐོར་ནས། །རབ་ཏུ་འབྱུང་ཕྱིར་མངོན་དུ་བྱུང༌། །གཞུང་ཅན་དྲུང་དུ་སོང་ནས་ནི། །མགོ་བོས་ཕྱག་ནི་བྱས་ནས་ཀྱང༌། །རྒྱལ་པོས་ཐལ་མོ་སྦྱར་ནས་ནི། །རབ་ཏུ་འབྱུང་བར་<line/>
གསོལ་བ་བཏབ། །སྟོང་ཕྲག་དག་ནི་དུ་མ་དང༌། །ཁྱིམ་མེད་པར་ཡང་རབ་ཏུ་བྱུང༌། །སྐྲ་དང་ཁ་སྤུ་བྲེགས་ནས་ཀྱང༌། །ངུར་སྨྲིག་གོས་ནི་བགོས་པར་གྱུར། །གཞུང་ཅན་ཤིན་ཏུ་མཉམ་བཞག་པས།།<line/>
ཚངས་པའི་འཇིག་རྟེན་སྐྱེ་འགྱུར་བ། །ཚངས་པའི་གནས་པ་བཞི་པོ་ཡི། །ཆོས་ནི་ཀུན་ལ་བཤད་པར་བྱས། །གུས་དང་བཅས་པའི་བྱམས་སེམས་ཀྱིས། །རྒྱལ་པོ་དེ་ཡི་རིམ་གྲོ་བྱས། །དེ་ནས་<line/>
འཆི་འཕོའི་དུས་བྱས་ཏེ། །འོད་གསལ་རྣམས་སུ་སོང་བར་གྱུར། །འོད་གསལ་ནས་ནི་ཤི་འཕོས་ནས། །སླར་ཡང་འདིར་ནི་འོངས་པ་ན། །གང་དང་གང་དུ་སྐྱེས་པར་ནི། །ནོར་ཆེ་བ་དང་ཕྱུག་པོར་གྱུར། །ལྷ་<line/>
</page>
<page index="991" id="496B">རྣམས་དང་ནི་མི་རྣམས་ཀྱི། །བདེ་བ་མང་པོ་ཉམས་སུ་མྱོང༌། །དུས་ཀྱི་མཐའ་མ་འདི་ལ་ནི། །བདག་གི་ལུས་ཀྱི་ཐ་མ་ལ། །ཤཱཀྱ་རྣམས་ཀྱི་ཡུལ་དུ་ནི། །གྲོང་ཁྱེར་སེར་སྐྱ་ཞེས་བྱར་སྐྱེས། །སྤྱོད་ཡུལ་སྤྱོད་པ་ཕུན་ཚོགས་<line/>
པའི། །ཤཱཀྱ་རྣམས་ཀྱི་འབྲེག་མཁན་གྱུར། །ཤཱཀྱ་སྲས་ཐུགས་བརྩེའི་བདག་ཉིད་ཅན། །ཉན་ཐོས་བཅས་ལ་རིམ་གྲོ་བྱས། །རྒྱལ་པོ་ཆེན་པོའི་འབྱོར་པས་ནི། །རབ་ཏུ་བྱུང་བར་མངོན་བྱུང་བ། །དེ་རྣམས་བདག་<line/>
གིས་སྐྲ་བྲེགས་ནས། །འདི་སྐད་ཀྱི་ནི་ཚིག་སྨྲས་སོ། །དཔོན་པོ་འཚོ་བ་མ་སྩལ་ན། །བདག་ནི་ཇི་ལྟར་འཚོ་བར་གྱུར། །དེ་ཡི་རྒྱན་ནི་གང་ཡིན་དང༌། །གོས་རྣམས་གྱོན་པ་གང་ཡིན་པ། །འདི་ནི་ཁྱོད་ཀྱི་འཚོ་བ་<line/>
ཞེས། །དེས་ནི་ཀུན་དགའ་བདག་ལ་བྱིན། །རིན་ཆེན་མང་པོ་བཏགས་ནས་ནི། །དེ་ལ་བདག་ནི་སྐྱོ་གྱུར་ནས། །འདི་དག་ཐམས་ཅད་སྤངས་ནས་ནི། །བདག་ནི་རབ་བྱུང་གསོལ་བ་བྱ། །བཀྲེན་པ་བདག་ལ་འདི་<line/>
ལྟ་བུའི། །རིན་ཆེན་རྣམས་ཀྱིས་ཅི་ཞིག་བྱ། །གཞན་འགའ་ཞིག་གིས་ཐོས་ན་ནི། །སྲོག་ལ་གདོན་ལྟོ་ཟ་བར་འགྱུར། །བདག་གིས་ཉིད་ཀྱི་སྣོད་སྤྱད་ནི། །གང་ཡིན་ཤིང་ལ་བཏགས་ནས་སུ། །བོར་ནས་བདག་<line/>
གིས་ཁྱིམ་དག་ནས། །བྱུང་སྟེ་ངེས་པར་འབྱུང་བར་བྱས། །བདག་ནི་རིན་ཆེན་དོན་གཉེར་མིན། །བདག་ཀྱང་རབ་ཏུ་འབྱུང་བར་བྱས། །བདག་གིས་ཚིག་དེ་ཤཱཀྱ་ཡི། །རྒྱལ་པོས་ཐོས་ནས་འདི་སྐད་སྨྲས། །<line/>
ཁྱེད་ནི་ཐོག་མར་རབ་བྱུང་དང༌། །རྒན་པ་ཉིད་དུ་ཁྱོད་འགྱུར་རོ། །རྗེས་སུ་ཐུགས་བརྩེར་དགོངས་ནས་ནི། །བདག་ལ་དགེ་སློང་ཚུར་ཤོག་གསུངས། །བདག་ནི་ཐོག་མར་རབ་ཏུ་བྱུང༌། །དེ་ནས་རྒྱལ་རིགས་<line/>
</page>
<page index="992" id="497A">༄༅། །རབ་བྱུང་ནས། །བདག་གི་རྐང་ལ་ཕྱག་བྱས་པས། །ཤཱཀྱ་དེ་རྣམས་ང་རྒྱལ་བོར། །དེ་ལྟར་བདག་ནི་རབ་བྱུང་བས། །མངོན་པར་ཤེས་པ་དྲུག་ལ་རེག །དགྲ་བཅོམ་མངོན་ཤེས་<line/>
དྲུག་ལྡན་ཞིང༌། །བདག་ནི་འདུལ་བའི་ཕ་རོལ་ཕྱིན། །སྟོན་པ་ཉིད་ཀྱིས་འདུལ་བ་འཛིན། །རྣམས་ཀྱི་མཆོག་ཏུ་བསྔགས་པ་སྟེ། །མ་དྲོས་པ་ཡི་མཚོ་ཆེན་དུ། །ཉེ་བར་འཁོར་གྱིས་ལས་ལུང་བསྟན། །<line/>
ཉེ་བར་འཁོར་གྱི་ལེའུ་སྟེ། སུམ་ཅུ་བཞི་པའོ།། །།དེ་ནས་འཇིག་རྟེན་མགོན་པོས་ནི། །གནས་བརྟན་འོད་བྱེད་ལ་གསུངས་པ། །ཁྱོད་ཀྱིས་སྔོན་བྱས་གང་ཡིན་པའི། །རང་གི་ལས་ནི་ལུང་<line/>
སྟོན་ཅིག །རྒྱལ་བའི་གསུང་དབྱངས་ཐོས་ནས་ནི། །སྔོན་ཆད་བདག་གིས་གང་བགྱིས་པའི། །རང་གི་ལས་ནི་དྲན་པ་གང༌། །དེ་ནས་ཐུབ་པའི་སྤྱན་སྔར་གསོལ། །འཇིག་རྟེན་གཙོ་བོ་སྐྱོབ་པ་པོ། །<line/>
སངས་རྒྱས་པདྨོ་བླ་མ་ཡི། །མཆོད་རྟེན་ཚལ་སྟུག་བཞུགས་པ་ཡི། །རི་དྭགས་གདུག་པ་རྣམས་ཀྱིས་བསྟེན། །མཆོད་རྟེན་དེ་ལ་ཕྱག་བགྱིད་པ། །རྔོ་ཐོགས་པ་ནི་འགའ་མ་མཆིས། །མི་དེ་རྣམས་ནི་<line/>
བསོད་ནམས་དང༌། །སྡིག་པ་རབ་ཏུ་མ་འཚལ་ཏོ། །བདག་གིས་སོང་ནས་ཤིང་རྣམས་དང༌། །རྩྭ་རྣམས་བསལ་བ་བགྱིས་ནས་ནི། །ཕྱགས་མ་དག་ནི་བླངས་ནས་ཀྱང༌། །དེ་ནས་ཐམས་ཅད་ཕྱག་<line/>
དར་བགྱིས། །བསྐོར་བ་བརྒྱད་དང་ཕྱག་བགྱིས་ཏེ། །མཆོད་པ་བགྱིས་ནས་སླར་ལོག་ལགས། །དགེ་བའི་རྩ་བ་དེས་ན་བདག། ལྷ་རྣམས་སུ་ནི་སྐྱེས་པ་ན། །འདོད་པ་ཐམས་ཅད་འབྱོར་གྱུར་<line/>
</page>
<page index="993" id="497B">ཅིང༌། །སུམ་ཅུ་རྩ་གསུམ་རྣམས་སུ་དགའ། །ལྷ་ཡུལ་ལྷ་ཡི་རྒྱལ་སྲིད་ནི། །སུམ་ཅུ་རྩ་དྲུག་བར་དུ་བགྱིས། །དེ་ནས་བདག་གི་གནས་མཆིས་པ། །གསེར་གྱི་འོད་ནི་ཤིན་ཏུ་གསལ། །རྒྱར་ནི་དཔག་<line/>
ཚད་སུམ་ཅུ་དྲུག །ཁོར་ཡུག་དཔག་ཚད་དྲུག་ཅུ་ཐམ། །རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །མི་ཡི་ནང་དུ་མི་དབང་ནི། །ལན་བདུན་བར་དུ་བགྱིས་པར་གྱུར། །<line/>
རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །བདག་གི་ལུས་ཀྱི་གཟི་བརྗིད་ནི། །གསེར་གྱི་ཁ་དོག་ལྟ་བུར་གྱུར། །རྒྱལ་བའི་མཆོད་རྟེན་དེ་ཕྱགས་ནས་།ངོ་མཚར་བྱུང་<line/>
བ་གཞན་ཡང་ནི། །བྲམ་ཟེ་དང་ནི་རྒྱལ་རིགས་དང༌། །རིགས་གཉིས་སུ་ནི་བདག་སྐྱེས་ལགས། །རྒྱལ་བའི་མཆོད་རྟེན་ཕྱགས་ནས་ནི། །བདག་ལ་ངོ་མཚར་གཞན་བྱུང་བ། །ཁྱོགས་དང་གླང་<line/>
ཆེན་སྟེང་དང་ནི། །བཞོན་པ་མཆོག་ནི་རྣམས་ཀྱིས་མཆིས། །རྒྱལ་བའི་མཆོད་རྟེན་ཕྱགས་ནས་ནི། །བདག་ལ་ངོ་མཚར་གཞན་བྱུང་བ། །བདག་གི་མདུན་ན་སྡོང་དུམ་དང༌། །ཚེར་མ་གྱོ་མོ་<line/>
རང་ཉིད་སེལ། །རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །སྐད་ཅིག་ཙམ་ཡང་བདག་གིས་སུ། །བྲོ་འཚལ་བར་ནི་མི་དྲན་ལགས། །རྒྱལ་བའི་མཆོད་རྟེན་ཕྱགས་<line/>
ནས་ནི། །བདག་ལ་ངོ་མཚར་གཞན་བྱུང་བ། །གང་དང་གང་དུ་བདག་མཆི་བར། །ཀུན་ཏུ་བཀྲ་ཤིས་ཕུན་སུམ་ཚོགས། །རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །<line/>
</page>
<page index="994" id="498A">༄༅། །རྟག་ཏུ་བཀུར་ཞིང་མཆོད་པས་ན། །ལྷ་ཡི་སྤྱོད་པ་ལྟ་བུ་མཆིས། །སྐྱོབ་པའི་མཆོད་རྟེན་ཕྱགས་ནས་ནི། །ངོ་མཚར་བྱུང་བ་གཞན་ཡང་ནི། །བདག་གི་ལུས་ལ་ལན་འགའ་<line/>
ཡང༌། །གནོད་པ་བྱུང་བར་མི་དྲན་ལགས། །དེ་ལྟར་སངས་རྒྱས་སངས་རྒྱས་ཆོས། །དྲི་མ་མེད་པ་བསམ་མི་ཁྱབ། །བསམ་མི་ཁྱབ་ལ་མངོན་དད་པའི། །རྣམ་པར་སྨིན་པའི་འབྲས་བུ་ཆེ། །དེ་བས་རྒ་ཤི་<line/>
ཟད་པ་དང༌། །ཕུན་སུམ་འབྱོར་པ་འདོད་པས་ནི། །རྒྱལ་བ་ཡི་ནི་མཆོད་རྟེན་ལ། །མཆོད་པ་བླ་ན་མེད་པ་གྱིས། །བཙུན་པ་བདག་གིས་དགེ་བ་གང༌། །བགྱིས་པ་དྲན་པ་འདི་ལགས་ཏེ། །དེ་ཡི་འབྲས་བུ་<line/>
ཡིད་འོང་ཞིང༌། །བདེ་འབྱུང་འདོད་པ་ཉམས་སུ་མྱོང༌། །དེ་ལྟར་དགེ་སློང་འོད་བྱེད་ཀྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །འོད་བྱེད་<line/>
ཀྱི་ལེའུ་སྟེ། སུམ་ཅུ་རྩ་ལྔ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ནམ་གྲུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ནམ་གྲུ། །ཚེ་དང་ལྡན་པ་འོད་<line/>
བྱེད་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་ནམ་གྲུས་ཀྱང༌། ད་རང་གི་ལས་ཀྱི་རྒྱུ་བ་ལུང་སྟོན་ཅིག །དེ་ནས་ཚེ་དང་ལྡན་པ་ནམ་གྲུས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་<line/>
དེ། འདི་ནས་བསྐལ་བ་བྱེ་བའི་སྔོན། །སངས་རྒྱས་ཀུན་ཟིལ་གནོན་དེ་ལ། །བདག་གིས་དགེ་བ་གང་བགྱིས་པ། །བཙུན་པ་བདག་གིས་དྲན་ལགས་ཏེ། །བརྒྱ་སྟོང་ཕྲག་ནི་དུ་མ་ཡི། །ཉན་ཐོས་རྣམས་<line/>
</page>
<page index="995" id="498B">ཀྱིས་མདུན་བདར་ནས། །རྒྱལ་པོའི་ཕོ་བྲང་དཔེ་མེད་དུ། །སྐྱེས་བུ་དམ་པ་གཤེགས་པ་ནི། །བདག་ཀྱང་དགོས་པ་ཞིག་གི་ཕྱིར། །གྲོང་ཁྱེར་གཞན་ནས་དེར་ཕྱིན་ནས། །དེ་ན་རྫོགས་པའི་སངས་རྒྱས་ནི། །མཚན་<line/>
མཆོག་སུམ་ཅུ་རྩ་གཉིས་ལྡན། །མེ་དང་ནོར་བུ་གློག་འོད་དང༌། །ཉི་མ་ཟླ་བའི་འོད་འདྲ་མཐོང༌། །འོད་ཀུན་ཟིལ་གྱིས་མནན་ནས་ནི། །སངས་རྒྱས་གཟི་བརྗིད་ཁྱད་པར་འཕགས། །གཟི་བརྗིད་མེ་དཔུང་ལྟ་བུ་<line/>
སྟེ། །སྔོན་མ་མཐོང་བ་མཐོང་ནས་ནི། །བདག་གི་མདུན་ན་འདུག་པ་ཡི། །བྲམ་ཟེ་ཞིག་ལ་དྲིས་པ་དང༌། །དྲིས་པ་བདག་ལ་འདི་སྐད་སྨྲས། །འདི་ནི་སངས་རྒྱས་རྣམ་འདྲེན་པ། །ལྷ་དང་མི་མཆོག་རྫོགས་<line/>
སངས་རྒྱས། །ཟླ་མེད་པ་ཡི་གང་ཟག་ཡིན། །བདག་གིས་སངས་རྒྱས་སྒྲ་ཐོས་ནས། །དེ་ཚེ་བདག་ནི་རབ་དགར་གྱུར། །དགའ་ཞིང་མགུ་བ་སྐྱེས་པས་ནི། །ལུས་ནི་ཐམས་ཅད་བདེ་བར་གྱུར། །མི་མ་ཡིན་རྣམས་<line/>
ལྷ་ཡུལ་གྱི། །རོལ་མོའི་སྒྲ་རྣམས་འབྱིན་པ་ཐོས། །ལྷ་ཡི་ཙནྡན་ཕྱེ་མ་ཡང༌། །གྲོང་ཁྱེར་དམ་པ་དེ་རུ་བབ། །ཁ་ཅིག་ཨུཏྤལ་ཙམ་པ་གཞན། །དེ་བཞིན་པ་རི་ཤ་ཀ་དང༌། གཞན་དག་ཙནྡན་ཕྱེ་མ་འཐོར། །<line/>
བདག་ནི་ཐལ་མོ་སྦྱར་བྱས་ནས། །ཡིད་ནི་མགུ་ཞིང་རངས་པ་ཡིས། །ནམ་མཁའ་ལ་ནི་འཕགས་ཏེ་གནས། །དགའ་དང་རབ་ཏུ་དགའ་བ་ཡིས། །ལུས་ཀུན་ཏུ་ནི་ཁྱབ་པར་གྱུར། །དྲི་དང་ཕྲེང་བ་ལ་སོགས་<line/>
ཕྱིར། །མཐའ་དག་ཏུ་ནི་བརྒྱུགས་པ་ལས། །དེ་ཡི་ཚེ་ན་བསྐོར་ཀྱང་ནི། །མེ་ཏོག་གཅིག་ཀྱང་མ་རྙེད་དོ། །དེ་ཚེ་དེ་ན་བདག་གིས་ནི། །ཧ་ཅང་རིང་བ་མ་ཡིན་པར། །གདུགས་བྱེད་པ་ཡི་ཚོང་ཁང་ན། །དུང་ལྟར་<line/>
</page>
<page index="996" id="499A">༄༅། །དཀར་བའི་གདུགས་ཤིག་མཐོང༌། །གདུགས་ཕྱིར་བདག་གིས་དེ་ལ་ནི། །གསོལ་བཏབ་ནས་ནི་གདུགས་བླངས་ཏེ། །སེམས་ནི་རབ་ཏུ་དང་བ་ཡིས། །སངས་རྒྱས་ལ་ནི་གདུགས་<line/>
བཟུང་ངོ༌། །བདག་གི་ལག་ནས་གདུགས་ཤོར་བ། །བར་སྣང་དག་ལ་མངོན་འཕགས་ནས། །སྟོན་པ་གཤེགས་ནས་གདུགས་འགྲོ་ཞིང༌། །བཞུགས་པ་ན་ཡང་སྡོད་པར་གྱུར། །ནམ་མཁའི་ངོས་ལ་<line/>
སྤྲིན་ལྟ་བུར། །སངས་རྒྱས་ལ་ནི་གྲིབ་མ་བྱེད། །ཐུབ་པའི་སྐུ་ནི་མི་འདོར་བ། །བར་སྣང་ལ་ནི་འདུག་པར་གྱུར། །དེ་ནས་བདག་དང་སྐྱེ་བོ་གཞན། །ཆོ་འཕྲུལ་རྣམས་ལ་བརྟགས་ནས་ནི། །ཐལ་མོ་ལེགས་<line/>
པར་སྦྱར་ནས་ཏེ། །དེ་བཞིན་གཤེགས་པ་ལ་མགོས་ཕྱག་བྱས། །དེ་ནས་རྫོགས་པའི་སངས་རྒྱས་དང༌། །ཉན་ཐོས་མཚན་མ་བཟུང་ནས་ནི། །རྗེས་སུ་དྲན་པས་ཡིད་དགའ་ཞིང༌། །ཁྱིམ་གྱི་ལས་ཀྱི་<line/>
མཐའ་བྱས་སོ། །ཀྱེ་མའོ་ཐོབ་པ་ལེགས་ཐོབ་སྟེ། །སངས་རྒྱས་མཐོང་ནས་དྲན་པ་རྙེད། །ཡོན་ཏན་བླ་ན་མེད་པ་ནི། །རྫོགས་སངས་རྒྱས་ལ་བདག་གིས་ཕུལ། །ཡོན་གནས་བླ་ན་མེད་པ་ལ། །བདག་<line/>
གིས་གདུགས་ཕུལ་གང་ཡིན་པའི། །དགེ་བ་དེས་ན་བདག་ལ་ནི། །རིན་ཆེན་བདུན་དང་ལྡན་པར་གྱུར། །དེ་ནས་སུམ་ཅུ་རྩ་གསུམ་པའི། །ལྷ་ཡི་ནང་དུ་བདག་སྐྱེས་ཏེ། །ལྷ་ཡི་རྒྱལ་པོར་བདག་གྱུར་<line/>
ནས། །ལྷ་ནི་བྱེ་བ་རྣམས་ཀྱིས་མཆོད། །སླར་ཡང་མིར་ནི་འོངས་པ་ན། །སྟོབས་ཀྱིས་བསྒྱུར་བའི་རྒྱལ་གྱུར་ཅིང༌། །ནོར་ཆེན་བརྩོན་འགྲུས་ཆེ་བ་སྟེ། །རྒྱལ་པོ་རྣམས་ཀྱིས་མདུན་གྱིས་བལྟས། །བདག་<line/>
</page>
<page index="997" id="499B">གིས་ལས་འདི་བྱས་པས་ནི། །ཡང་དང་ཡང་དུ་འཁོར་བ་ནའང༌། །བདག་བྱེད་པ་ཡི་ལས་དེ་ནི། །ལན་འགའང་བར་ནི་མ་བཅད་དོ། །དེ་ལྟ་བུ་ཡི་ཡོན་གནས་ལ། །བདག་གིས་དད་པས་ཕུལ་བ་ཡིས། །དགེ་བའི་ལས་དེ་བྱས་<line/>
པས་ན། །ངན་འགྲོར་སོང་བ་མི་དྲན་ནོ། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །ཡང་དག་སངས་རྒྱས་བླ་མེད་པ། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་<line/>
བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདུད་ཀྱི་ལུས་ནི་ལུས་ཆེན་པོ། །རི་བོ་ལྟ་བུར་དཔག་ཚད་ཙམ། །ནམ་མཁའ་ལས་ནི་སྤྲིན་ལྟ་བུར། །མདོག་མི་སྡུག་<line/>
པ་སྤྲུལ་པ་དང༌། །དེ་ནས་བདག་གི་གཡེང་བྱེད་པ། །འདི་ཀོ་སུ་ཞིག་སྙམ་པ་ལས། །འདི་ནི་མཐོ་འཚམ་བྱེད་པ་ཡི། །བདུད་ཡིན་པར་ནི་མྱུར་དུ་ཤེས། །སྡིག་ཅན་ཁྱོད་ནི་ཅི་དགར་ཟད། །ལུས་ནི་ཁོར་ཡུག་གཅིག་ལྟ་<line/>
བུར། །མགོ་ཡང་ལྷུན་པོ་ལྟ་བུར་ནི། །བྱས་ཏེ་འདིར་ནི་འོང་ལ་རག །བདག་ནི་དགྲ་བཅོམ་དབང་གྱུར་པ། །རིག་གསུམ་ལྡན་པའི་དགེ་སྦྱོང་སྟེ། །སངས་རྒྱས་ཀྱིས་གསུངས་གང་ཡིན་པའི། །བདེ་བར་གནས་པ་<line/>
རྣམས་ཀྱང་ཐོབ། །བསོད་སྙོམས་བྱས་པ་ལན་གཅིག་གིས། །ཞག་བདུན་དུ་ཡང་འདུག་ནས་ནི། །རྣམ་པར་གྲོལ་བའི་དགའ་མྱོང་བ། །དེ་ལྟ་བུ་དག་བདག་གིས་བསྒོམས། །བཙུན་པ་བདག་གིས་དགེ་བ་ནི། །<line/>
གང་བགྱིས་དྲན་པ་འདི་ལགས་ཏེ། །དེ་ཡི་འབྲས་བུ་ཡིད་འོང་ཞིང༌། །བདེ་འབྱུང་འདོད་པ་ཉམས་སུ་མྱོང༌། །དེ་ལྟར་ནམ་གྲུ་བློ་ལྡན་གྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་<line/>
</page>
<page index="998" id="500A">༄༅། །དུ། །རང་གི་ལས་ནི་ལུང་བསྟན་ཏོ། །ནམ་གྲུའི་ལེའུ་སྟེ། སུམ་ཅུ་རྩ་དྲུག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། རང་རང་གི་ལས་ཀྱི་རྒྱུ་བ་<line/>
ལུང་བསྟན་ཟིན་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ཅག་གིས་རང་རང་གི་ལས་ཀྱི་རྒྱུ་བ་ལུང་བསྟན་ལགས་ཀྱི། བཅོམ་ལྡན་འདས་ཀྱིས་ཀྱང་ད་ཉིད་ཀྱི་འཕྲིན་<line/>
ལས་ཀྱི་རྒྱུ་བ་ལུང་བསྟན་པའི་རིགས་སོ་ལགས། །བཙུན་པ། བཅོམ་ལྡན་འདས་ཀྱིས་འཕྲིན་ལས་ཅི་ཞིག་མཛད་ན། དེས་ན་བྱང་ཆུབ་མངོན་པར་རྫོགས་པར་སངས་རྒྱས་ན་ཡང་གོར་མའི་དུམ་བུས་<line/>
ཞབས་ཀྱི་མཐེ་བོ་རྨ་ཕྱུང་བར་གྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་གཞན་རྣམས་སུ་ལས་རྣམས་བྱས་ཤིང་<line/>
བསགས་པ། །ཚོགས་རྙེད་པ་ཞེས་བྱ་བས་ནས། འབྲས་བུ་དག་ཏུ་འགྱུར་བ་ཉིད། །ཅེས་བྱ་བའི་བར་གོང་མ་བཞིན་ནོ། །དགེ་སློང་དག །སྔོན་བྱུང་བ་རི་བོར་ཞིག་ན། ཁྱིམ་བདག་ཅིག་གནས་པ་<line/>
དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་ཅེས་བྱ་བ་ནས་ཁྱེའུ་ཞིག་བཙས་ནས་བསྐྱེད་བསྲིངས་ཏེ་ཆེན་པོར་<line/>
གྱུར་ཏོ། །ཞེས་བྱ་བའི་བར་གོང་མ་བཞིན་ནོ། །དེའི་མ་ཤི་ནས། དེ་ནས་ཁྱིམ་བདག་དེས་ཆུང་མ་གཞན་ཞིག་བླངས་ཏེ། དེ་དེ་དང་ལྡན་ཅིག་རྩེ་བར་བྱེད་ཅེས་བྱ་བ་ནས། དེ་ལས་ཀྱང་ཁྱེའུ་ཞིག་བཙས་<line/>
</page>
<page index="999" id="500B">སོ། །ཞེས་བྱ་བའི་བར་དུའོ། །དེ་ནས་ཁྱིམ་བདག་དེས་ཁྱེའུ་ཕུ་བོ་ཤོས་ཆུང་མ་བླངས་ནས། དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཁྱེའུ་དང༌། བུ་མོ་མང་དུ་བཙས་སོ། །ཇི་<line/>
ཙམ་དུས་ཕྱིས་ཞིག་ན་ཁྱིམ་བདག་ཆུང་མ་དང་བཅས་ཏེ་ཤི་ནས། བུ་དེ་ཕུ་བོ་ཉིད་ཀྱི་དྲུང་དུ་སོང་བ་དང༌། ཆུང་མས་སྨྲས་པ། རྗེའི་སྲས། ཁྱེའུ་འདི་ཁྱོད་ཀྱི་ཅིར་མཆི་ལགས། དེས་སྨྲས་པ། སྤུན་དུ་འོང་ངོ༌། །རྗེའི་<line/>
སྲས། ཅི་འདི་ཡང་ཁྱིམ་གྱི་བགོ་སྐལ་དབང་ངམ། འདི་ལ་ཡང་ཕྱེད་ལ། བདག་ཅག་ལ་ཡང་ཕྱེད་ཡིན་ནོ། །རྗེའི་སྲས། འདི་ནི། མི་གཅིག་པ་ལགས་ན། ཇི་ལྟར་འདི་ལ་ཡང་ཕྱེད་ལ། བདག་ཅག་མང་<line/>
པོ་ལ་ཡང་ཕྱེད་ལགས། བཟང་མོ། འདི་ནི། འཇིག་རྟེན་གྱི་ཆོས་ཡིན་ནོ། །རྗེའི་སྲས། གལ་ཏེ་དེ་ལྟ་ན། འདི་ཁུམས་ཤིག །བཟང་མོ། ནོར་གྱི་ཕྱིར་ནུ་བོ་གསད་དུ་ག་ལ་རུང༌། དེས་དེ་ལ་ཡང་དང་ཡང་<line/>
དུ་སྨྲས་པ་དང༌། འདོད་པ་ལ་བརྟེན་པས་ནི་སྡིག་པའི་ལས་མི་བྱ་བ་ཅི་ཡང་མེད་པས་དེས་ཁང་བླངས་སོ། །དེས་བསམ་པ། གལ་ཏེ་གྲོང་དུ་གསད་ན་ནི། སྐྱེ་བོ་མང་པོས་ཚོར་བར་འགྱུར་གྱི། དགོན་པར་<line/>
གསད་བར་བྱའོ། སྙམ་ནས། དེས་དེ་བོས་ཏེ་སྨྲས་པ། ནུ་བོ། མེ་ཏོག་དང༌། ཡམ་བསྲེག་ཤིང་གི་ཕྱིར་དགོན་པར་འདོང་ངོ༌། །དེ་དེ་དང་ལྷན་ཅིག་དགོན་པར་དོང་བ་ལས། དེ་ནས་དེས་རི་ཕུག་ཏུ་<line/>
རྡོས་བསྣུན་ཏེ་བསད་དོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ན་གང་གིས་ཁྱིམ་བདག་གི་བུ་གཡས་ཁྱིམ་གྱི་ནུ་བོ་དེ་དགོན་པར་རྡོས་གསོད་པ་དེ་ནི། ང་ཉིད་ཡིན་ཏེ། ངས་གཡས་<line/>
</page>
<page index="1000" id="501A">༄༅། །ཁྱིམ་གྱི་ནུ་བོ་ནོར་གྱི་ཕྱིར་དགོན་པར་རྡོས་བསྣུན་ཏེ་བསད་པ་གང་ཡིན་པ་དེའི་ལས་ཀྱི་རྣམ་པར་སྨིན་པས། ང་ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་<line/>
མང་པོ་དང༌། ལོ་བརྒྱ་སྟོང་ཕྲག་མང་པོར་སེམས་ཅན་དམྱལ་བ་རྣམས་སུ་བཙོས་སོ། །ལས་དེ་ཁོ་ནའི་ལྷག་མས། དེ་བཞིན་གཤེགས་པ་ང་མངོན་པར་རྫོགས་པར་བྱང་ཆུབ་ན་ཡང་ཞབས་ཀྱི་<line/>
མཐེ་བོ་རྡོའི་དུམ་བུས་རྨ་ཕྱུང་བར་གྱུར་ཏོ། །བཙུན་པ། བཅོམ་ལྡན་འདས་ཀྱིས་འཕྲིན་ལས་ཅི་ཞིག་མཛད་ན། འཕྲིན་ལས་དེའི་རྣམ་པར་སྨིན་པས། བཅོམ་ལྡན་འདས་ཀྱི་ཞབས་ལ་སེང་ལྡེང་གི་ཚལ་<line/>
པ་ཟུག་པར་གྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་གཞན་རྣམས་སུ་ལས་རྣམས་བྱས་ཤིང་བསགས་པ། ཚོགས་<line/>
རྙེད་པ་ཞེས་བྱ་བ་ནས། འབྲས་བུ་དག་ཏུ་འགྱུར་བ་ཉིད། །ཅེས་བྱ་བའི་བར་གོང་མ་བཞིན་ནོ། །དགེ་སློང་དག །སྔོན་བྱུང་བ། གནས་ཤིག་ན། དེད་དཔོན་གཉིས་ཤིག་གནས་པ་ལས། དེ་གཉིས་ཀྱིས་<line/>
གྲུ་བོ་ཆེ་ལེགས་པར་བསྒྲུབས་ནས། ནོར་བསྒྲུབ་པའི་ཕྱིར་རྒྱ་མཚོ་ཆེན་པོར་ཞུགས་པ་དང༌། རྗེས་སུ་མཐུན་པའི་རླུང་གིས་རིན་པོ་ཆེའི་གླིང་དུ་ཕྱིན་ཏོ། །དེ་ན་གཅིག་ནི། བག་ཡོད་པར་རིན་པོ་ཆེ་རྣམས་<line/>
ཀྱིས་གྲུ་བཀང་ངོ༌། །གཅིག་ཤོས་ཀྱིས་ནི། བག་མེད་པར་རོ། །དེ་གཉིས་ཆས་པ་ལས་ཇི་ཙམ་ན། དེའི་གྲུ་བག་མེད་པར་བཀང་བ་དེ་བྱིང་བར་གྱུར་ཏོ། །གྲུ་བྱིང་བ་དེས་སྨྲས་པ། བདག་འོ་ནིར་<line/>
</page>
<page index="1001" id="501B">ཆུག་ཅིག །དེས་དེ་སྲང་ལ་གཅལ་ཏེ། རིན་པོ་ཆེ་ལས་བོར་ནས་གྲུ་བོ་ཆེར་བཅུག་གོ །དེ་དེར་ཞུགས་ནས་བསམ་པ། འདི་ནི། དོན་གྲུབ་པས་འགྲོ་ལ། བདག་ནི། དོན་མེད་པར་འདི་ལྟ་མི་སྲིད་ཀྱི། འདི་གྲུ་དབུག་<line/>
པར་བྱའོ། །སྙམ་ནས། དེས་དབེན་པར་དལ་བུས་དབུག་པར་བརྩམས་པ་ལས། དེད་དཔོན་དེས་རིག་ནས་སྨྲས་པ། དེད་དཔོན་གྲུ་མ་དབུག་ཅིག །ཐམས་ཅད་ཚུལ་མ་ཡིན་པས་སྡུག་བསྔལ་བར་གྱུར་ཏ་རེ། ཕྲག་<line/>
དོག་ལ་མངོན་པར་ཞེན་པའི་བློ་ཅན་དེ། སླར་བཟློག་ཀྱང་མ་བཏུབ་ནས་དེ་ནས་དེས་མདུང་ཐུང་གིས་བསད་དོ། །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ན། དེད་དཔོན་གང་གིས་དེད་དཔོན་གསོད་པ་དེ་<line/>
ནི༑ ང་ཉིད་ཡིན་ཏེ། ངས་དེད་དཔོན་མདུང་ཐུང་གིས་བསད་པ་གང་ཡིན་པ་དེའི་ལས་ཀྱི་རྣམ་པར་སྨིན་པས། ང་ལོ་མང་པོ་དང༌། ལོ་བརྒྱ་ཕྲག་མང་པོ་དང༌། ལོ་སྟོང་ཕྲག་མང་པོ་དང༌། ལོ་བརྒྱ་སྟོང་ཕྲག་མང་པོར་སེམས་<line/>
ཅན་དམྱལ་བ་རྣམས་སུ་བཙོས་སོ། །ལས་དེའི་ལྷག་མ་ཁོ་ནས། དེ་བཞིན་གཤེགས་པ་མངོན་པར་རྫོགས་པར་བྱང་ཆུབ་ན་ཡང་ཞབས་ལ་སེང་ལྡེང་གི་ཚལ་པ་ཟུག་པར་གྱུར་ཏོ། །བཙུན་པ། བཅོམ་ལྡན་འདས་<line/>
ཀྱིས་འཕྲིན་ལས་ཅི་ཞིག་མཛད་ན། འཕྲིན་ལས་དེའི་རྣམ་པར་སྨིན་པས། ཡུལ་ས་ལར་ཇི་ལྟར་ལྷུང་བཟེད་པ་བཀྲུས་པས་ཞུགས་པའི་ལྷུང་བཟེད་བཀྲུས་པ་དེ་ཁོ་ན་བཞིན་དུ་ཕྱིར་གཤེགས་ཏེ་བསོད་སྙོམས་གཅིག་<line/>
ཀྱང་མ་རྙེད་པར་གྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་གཞན་རྣམས་སུ་ལས་བྱས་ཤིང་བསགས་པ། ཚོགས་རྙེད་པ་ཞེས་<line/>
</page>
<page index="1002" id="502A">༄༅། །བྱ་བ་ནས། འབྲས་བུ་དག་ཏུ་འགྱུར་བ་ཉིད། །ཅེས་བྱ་བའི་བར་གོང་མ་བཞིན་ནོ། །དགེ་སློང་དག །སྔོན་བྱུང་བ་ཝཱ་ར་ཎཱ་སིའི་གྲོང་ཁྱེར་ན། བྲམ་ཟེའི་ཁྱེའུ་ཞིག་གནས་སོ། །སངས་<line/>
རྒྱས་རྣམས་འབྱུང་བ་མེད་པ་ན། འཇིག་རྟེན་དུ་རང་སངས་རྒྱས་དམན་པ་དང་ངན་པ་ལ་སྙིང་བརྩེ་བ་ཅན། བས་མཐའི་གནས་མལ་ལ་དགའ་བ། འཇིག་རྟེན་གྱི་ཡོན་གནས་གཅིག་པུ་དག་འབྱུང་<line/>
བར་འགྱུར་རོ། །དེའི་ཚེ་རང་སངས་རྒྱས་ཉོན་མོངས་འཇོམས་ཞེས་བྱ་བ་འཇིག་རྟེན་དུ་བྱུང་ནས། ཝཱ་ར་ཎཱ་སིའི་གྲོང་ཁྱེར་ན་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་བར་བརྟེན་ཅིང་གནས་སོ། །དེ་སྔ་དྲོ་<line/>
ཤམ་ཐབས་བགོས། ཆོས་གོས་བགོས། ལྷུང་བཟེད་ཐོགས་ཏེ། ཝཱ་ར་ཎཱ་སིར་བསོད་སྙོམས་ལ་བཞུགས་སོ། །བྲམ་ཟེའི་ཁྱེའུ་ཞིག་ཀྱང་ཟས་ཀྱི་ཕྱིར་བསོད་སྙོམས་ལ་ཁྱིམ་ཞིག་ཏུ་ཞུགས་པ་<line/>
ལས༑ དེས་ཟས་མ་ཐོབ་ནས་དེ་ཕྱིར་བྱུང་ངོ༌། །རང་སངས་རྒྱས་ཉོན་མོངས་མེད་ཀྱིས་ཁྱིམ་དེར་བསོད་སྙོམས་ལ་ཞུགས་སོ། །བྲམ་ཟེའི་ཁྱེའུ་དེས་དེ་ཞུགས་པ་མཐོང་ནས། དེས་བསམ་པ། རབ་ཏུ་<line/>
བྱུང་བ་དེ་ཅི་དག་བྱེད་བལྟའོ། །སྙམ་ནས། དེ་སླར་ལོག་སྟེ། དེའི་ཕྱི་བཞིན་དུ་འབྲང་ཞིང་སྒོ་ཕག་ཏུ་བསྡད་པ་ལས། ཇི་ཙམ་ན་ཁྱིམ་བདག་གི་ཆུང་མས་རང་སངས་རྒྱས་དེ་ལུས་མཛེས་ཤིང་<line/>
སེམས་དང་བ་མཐོང་ནས། དེ་ནས་དེ་དད་པ་སྐྱེས་ཏེ། དེའི་ལྷུང་བཟེད་གཙང་ཞིང་བསོད་པའི་བཟའ་བ་དང༌། བཅའ་བས་བཀང་ངོ༌། །དེས་དེ་ཐོགས་ཏེ་ཕྱིར་བྱུང་བ་བྲམ་ཟེའི་ཁྱེའུ་དེས་མཐོང་ནས་<line/>
</page>
<page index="1003" id="502B">སྨྲས་པ༑ ཀྱེ་རབ་ཏུ་བྱུང་བ། རེ་ཞིག་ཁྱོད་ཀྱིས་བསོད་སྙོམས་ཅི་འདྲ་བ་ཞིག་གྲུབ་བལྟའོ། །དེ་མ་བསམ་པར་ཡེ་ཤེས་མཐོང་བ་མི་འཇུག་པས་དེས་བསྟན་ཏོ། །དེ་ནས་ཕྲག་དོག་ལ་མངོན་པར་ཞེ་ན་<line/>
པའི་བློ་ཅན་དེས། དེའི་ལག་པར་ཐལ་མོས་བསྣུན་པ་དང༌། ལྷུང་བཟེད་ལྷུང་བས་ཁ་ཟས་རྣམས་ས་ལ་བོ་བ་དང༌། བྲམ་ཟེའི་ཁྱེའུ་དེས་རྡོག་པས་བརྫིས་སོ། །རང་སངས་རྒྱས་དེས་དེ་ལ་<line/>
སྨྲས་པ༑ བཞིན་བཟང་ཁྱོད་ཀྱིས་ཅིའི་ཕྱིར་ཁ་ཟས་རྣམས་ཆུད་གཟན། ཅི་སྟེ་ཁྱོད་སློང་བར་གྱུར་ན། ངས་སྦྱིན་པར་འགྱུར་བ་ཞིག །དེས་རང་སངས་རྒྱས་དེ་ལ་སྨད་པ་མང་དུ་བྱས་ནས་སླར་ལོག་པ་དང༌།<line/>
དྲང་སྲོང་སྨྲ་བ་རི་དྭགས་ཀྱི་ནགས་སུ་སོང་ནས་འདུག་གོ །དགེ་སློང་དག །ཇི་སྙམ་དུ་སེམས། དེའི་ཚེ་དེའི་དུས་ཀྱི་བྲམ་ཟེ་གང་ཡིན་པ་དེ་ནི། ང་ཉིད་ཡིན་ཏེ། ཕྲག་དོག་ལ་མངོན་པར་ཞེན་པའི་བློ་ཅན་རང་<line/>
སངས་རྒྱས་ཀྱི་ཟས་བཅད་པ་བྱས་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་ལོ་མང་པོ་ཞེས་བྱ་བ་ནས་སེམས་ཅན་དམྱལ་བ་རྣམས་སུ་བཙོས་སོ། །ཞེས་བྱ་བའི་བར་གོང་མ་བཞིན་ནོ། །ལས་ཀྱི་<line/>
ལྷག་མ་དེ་ཁོ་ནས་ད་ལྟར་ང་མངོན་པར་རྫོགས་པར་བྱང་ཆུབ་ན་ཡང་ཡུལ་ས་ལར་ཟན་བཅད་པ་བྱས་སོ། །བཙུན་པ། བཅོམ་ལྡན་འདས་ཀྱིས་འཕྲིན་ལས་ཅི་ཞིག་མཛད་ན། འཕྲིན་ལས་དེའི་རྣམ་པར་<line/>
སྨིན་པས་ཀུན་ཏུ་རྒྱུ་མོ་མཛེས་མས་ཡང་དག་པ་མ་ལགས་པས་སྐུར་བ་བཏབ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་<line/>
</page>
<page index="1004" id="503A">༄༅། །གཞན་རྣམས་སུ་ལས་རྣམས་བྱས་ཤིང་བསགས་པ། ཚོགས་རྙེད་པ་ཞེས་བྱ་བ་ནས། འབྲས་བུ་དག་ཏུ་འགྱུར་བ་ཉིད། །ཅེས་བྱ་བའི་བར་གོང་མ་བཞིན་ནོ། །དགེ་སློང་<line/>
དག །སྔོན་བྱུང་བ། སྐྱེ་རྒུ་རྣམས་ཀྱི་ཚེ་ལོ་བརྒྱད་ཁྲི་ཐུབ་པ་ན། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཞེས་བྱ་བའི་བར་དུ་སྟེ། སངས་རྒྱས་བཅོམ་ལྡན་འདས་དེའི་<line/>
གསུང་རབ་ལ་སྤུན་གཉིས་ཤིག་རབ་ཏུ་བྱུང་བར་གྱུར་ཏེ། གནས་འཇོག་དང༌། བྷ་ར་དྷྭ་ཛ་ཞེས་བྱའོ། །དེ་ནས་གནས་འཇོག་གིས་བརྩོན་པ་དང༌། འབད་པ་དང༌། བརྩལ་བ་བྱས་པས་ཉོན་མོངས་<line/>
པ་ཐམས་ཅད་སྤངས་ཏེ། དགྲ་བཅོམ་པ་ཉིད་མངོན་སུམ་དུ་བྱས་སོ། །བྷ་ར་དྷྭ་ཛས་ཀྱང་བཀླགས་ཤིང་བསྟན་པས་སྡེ་སྣོད་གསུམ་ལ་བྱང་བར་གྱུར་ཏོ། །སྡེ་སྣོད་གསུམ་གྱི་ཆོས་ཀྱི་གཏམ་<line/>
ལ་རིག་པ་དང༌། གྲོལ་བའི་སྤོབས་པ་དང་ལྡན་པར་གྱུར་ཏོ། །དེས་ཇི་ཙམ་ན་ཁྱིམ་བདག་ཅིག་ལ་བསྐུལ་ནས། དེས་དེའི་ཆེད་དུ་གཙུག་ལག་ཁང་ཡོ་བྱད་ཐམས་ཅད་དང་ལྡན་པ་ཞིག་རྩིག་<line/>
ཏུ་བཅུག་གོ །དེ་ནས་དེས་ཕུ་པོ་གནས་འཇོག་ལ་སྤྲིང་བ། ལྷན་ཅིག་འཁོད་ཀྱི། ཤོག་ཅིག །དེས་ཐོས་ནས་འོངས་སོ། །དེ་ནས་ཁྱིམ་བདག་དེས་སྤྱོད་ལམ་ཞི་བ། ལུས་མཛེས་པ། སེམས་དང་<line/>
བ་དེ་མཐོང་ངོ༌། །མཐོང་ནས་མངོན་པར་དད་པར་གྱུར་ཏེ། དེ་ནས་དད་པ་སྐྱེས་ནས། ཁ་ཟས་བསོད་པས་ཚིམ་པར་བྱས་ཏེ། ཆེན་པོ་ལ་འོས་པའི་རས་ཟུང་གཅིག་བསྐོན་ཏོ། །དེ་ནས་བྷ་ར་དྷྭ་ཛ་ཕྲག་<line/>
</page>
<page index="1005" id="503B">དོག་སྐྱེས་ནས་བདག་ནི། འདིའི་ཐམས་ཅད་ལ་སྔོན་དུ་འགྲོ་བ་ཡིན་ན། བདག་ལ་ནི། འདིས་ལན་འགའ་ཡང་རས་མ་བྱིན། འདི་ནི། འོངས་ནས་རིང་པོ་མ་ལོན་པ་ཁོ་ནར་རས་ཟུང་བསྐོན་ནོ། །སྙམ་<line/>
ནས། དེ་ཕུ་བོ་གནས་འཇོག་ལ་ཉེས་པའི་གླགས་ཚོལ་བར་གྱུར་ཏོ། །དེས་དེ་ཚོར་ནས་བསམ་པ། འདི་ནི། ཕྲག་དོག་གི་རང་བཞིན་ཅན་ཡིན་པས། གལ་ཏེ་འདི་ལ་བདག་གིས་རས་ཟུང་འདི་<line/>
མ་བྱིན་པར་གྱུར་ན། ལྷག་པར་ཡང་མི་དགའ་བ་མྱོང་བར་འགྱུར་རོ། །སྙམ་ནས། དེ་ནས་དེ་ལ་བྱིན་ན། འོན་ཀྱང་དེ་ཉེས་པའི་གླགས་ཚོལ་བ་ལྷུར་ལེན་ཅིང་འདུག་གོ །ཁྱིམ་བདག་དེའི་མངག་<line/>
གཞུག་མ་བུ་མོ་ཞིག་གཙུག་ལག་ཁང་དེར་སོང་ཞིང་བྱི་དོར་གྱི་ལས་བྱེད་དོ། །བྷ་ར་དྷྭ་ཛས་དེ་ལ་སྨྲས་པ། བུ་མོ། ཁོ་བོས་རས་ཟུང་འདི་ཁྱོད་ལ་སྦྱིན་གྱི། ཁྱོད་ཀྱིས་ཁོ་བོའི་ཚིག་བཞིན་བྱོས་ཤིག་<line/>
དེས་སྨྲས་པ། འཕགས་པ། བདག་གིས་ཅི་ཞིག་བགྱི། ཁྱོད་ཁོ་བོའི་རས་ཟུང་འདི་གྱོན་ལ་ཁྱིམ་གྱི་བྱི་དོར་གྱི་ལས་བྱོས་ཤིག །གལ་ཏེ་ཁྱིམ་བདག་གིས་ཁྱོད་ཀྱི་རས་ཟུང་འདི་ག་ལས་འོངས་<line/>
ཞེས་འདྲི་བ་དང༌། འཕགས་པ་གནས་འཇོག་གིས་བདག་ལ་སྩལ་ཏོ། །ཞེས་སྨྲོས་ཤིག །གལ་ཏེ་ཅིའི་ཕྱིར་འདྲི་བ་དང༌། དཔོན་པོ། སྐྱེས་པ་རྣམས་ཀྱིས་བུད་མེད་རྣམས་ལ་ཅིའི་སླད་དུ་སྩོལ་བ་<line/>
དེ་ཡང་འདྲིའམ་ཞེས་སྨྲེས་ཤིག །དེ་ནས་དེས་ཇི་སྐད་བསྒོ་བ་བཞིན་དུ་ཐམས་ཅད་བྱས་པ་དང༌། དེ་ནས་ཁྱིམ་བདག་དེས་གནས་འཇོག་ལ་མ་དད་པ་བསྐྱེད་པ་དང༌། བདག་ཉིད་ཆེན་པོ་དེ་དག་ནི།<line/>
</page>
<page index="1006" id="504A">༄༅། །བཀུར་སྟི་མ་ཡིན་པས་སྐྲག་པས་ཏེ་ལངས་ཏེ་སོང་ངོ༌། །དགེ་སློང་དག །ཇི་སྙམ་དུ་སེམས། །དེའི་ཚེ་དེའི་དུས་ཀྱི་བྷ་ར་དྷྭ་ཛ་གང་ཡིན་པ་དེ་ནི། ང་ཉིད་ཡིན་ཏེ། ངས་དེ་ན་དགྲ་<line/>
བཅོམ་པ་ལ་ཡང་དག་པ་མ་ཡིན་པས་སྐུར་པ་བཏབ་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་ལོ་མང་པོ་དང་ཞེས་བྱ་བ་ནས། སེམས་ཅན་དམྱལ་བ་རྣམས་སུ་བཙོས་སོ། །ཞེས་བྱ་བའི་<line/>
བར་གོང་མ་བཞིན་དུའོ། །ད་ལྟར་ང་མངོན་པར་རྫོགས་པར་བྱང་ཆུབ་པ་ན་ཡང་ཀུན་ཏུ་རྒྱུ་མོ་མཛེས་མས་ཡང་དག་པ་མ་ཡིན་པས་སྐུར་པ་བཏབ་བོ། །བཙུན་པ། བཅོམ་ལྡན་འདས་ཀྱིས་འཕྲིན་<line/>
ལས་ཅི་ཞིག་མཛད་ན། འཕྲིན་ལས་དེའི་རྣམ་པར་སྨིན་པས། བྲམ་ཟེའི་བུ་མོ་རྩྭ་མེས་ཡང་དག་པ་མ་ལགས་པས་སྐུར་བ་བཏབ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་<line/>
དག །དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་གཞན་རྣམས་སུ་ལས་རྣམས་བྱས་ཤིང་བསགས་པ། ཐུན་མོང་དང་ཐུན་མོང་མ་ཡིན་པ། ཚོགས་རྙེད་པ་ཞེས་བྱ་བ་ནས། འབྲས་བུ་<line/>
དག་ཏུ་འགྱུར་བ་ཉིད། །ཅེས་བྱ་བའི་བར་གོང་མ་བཞིན་ནེ། །ཐུན་མོང་གང་ཞེ་ན། དགེ་སློང་དག །སྔོན་བྱུང་བ། ཝཱ་ར་ཎཱ་སི་ན་བྲམ་ཟེ་རིག་བྱེད་དང༌། རིག་བྱེད་ཀྱི་ཡན་ལག་གི་ཕ་རོལ་ཏུ་ཕྱིན་<line/>
པ་ཞིག་༑བྲམ་ཟེའི་ཁྱེའུ་ལྔ་བརྒྱ་ལ་བྲམ་ཟེ་རྣམས་ཀྱི་གསང་ཚིག་སྟེན་ཏེ། དེ་ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་ཀྱིས་ལྷག་པར་བཀུར་སྟི་བྱས། བླ་མར་བྱས། རྗེད་ཅིང་མཆོད་དེ་དགྲ་<line/>
</page>
<page index="1007" id="504B">བཅོམ་པར་བཀུར་རོ། །ཇི་ཙམ་ན་དྲང་སྲོང་མངོན་པར་ཤེས་པ་ལྔ་དང་ལྡན་པ་ཞིག་ལྗོངས་རྒྱུ་ཞིང་སོང་བ་ལས་ཝཱ་ར་ཎཱ་སིར་ཕྱིན་པ་དང༌། ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་ཀྱིས་ལུས་མཛེས་པ་<line/>
ང༑ སེམས་དང་བ་མཐོང་ངོ༌། །མཐོང་ནས་ཀྱང་སྐྱེ་བོའི་ཚོགས་ཐམས་ཅད་མངོན་པར་དད་པར་གྱུར་ཏེ། གང་གི་སྦྱིན་པའམ། བྱ་བའམ། འཇིག་རྟེན་ཕ་རོལ་གྱི་ཆེད་ཡོད་པ་གང་ཡིན་པ་དེ། དེ་ལ་བྱེད་<line/>
དེ༑ ༑དེ་ནས་བྲམ་ཟེ་དེའི་རྙེད་པ་དང༌། བཀུར་སྟི་ནུབ་པར་གྱུར་ནས་དྲང་སྲོང་དེ་ལ་ཕྲག་དོག་སྐྱེས་ནས་ཕྲག་དོག་ལ་མངོན་པར་ཞེན་པའི་བློས། བྲམ་ཟེའི་ཁྱེའུ་རྣམས་ལ་སྨྲས་པ། བྲམ་ཟེའི་ཁྱེའུ་དག་<line/>
འདི་ནི༑ དྲང་སྲོང་མ་ཡིན་ཏེ། འོན་ཀྱང་འདི་ནི། འདོད་པ་ལ་ལོངས་སྤྱོད་པ་ཡིན་ནོ། །དེ་རྣམས་ཀྱིས་སྨྲས་པ། མཁན་པོ། །དེ་དེ་བཞིན་ཏེ། འདི་ནི། འདོད་པ་ལ་ལོངས་སྤྱོད་པ་ལགས་ཀྱི། འདི་ནི།<line/>
དྲང་སྲོང་མ་ལགས་སོ། །དེ་ནས་དེ་རྣམས་ཀྱིས་ལམ་པོ་ཆེ་དང༌། ཚོང་འདུས་དང༌། བཞི་མདོ་དང༌། སུམ་མདོ་རྣམས་སུ་བྲམ་ཟེ་དང༌། ཁྱིམ་བདག་གི་ཁྱིམ་རྣམས་སུ་སྨྲས་པ། འདི་ནི། དྲང་སྲོང་<line/>
མ་ཡིན་ཏེ། འོན་ཀྱང་འདོད་པ་ལ་ལོངས་སྤྱོད་པ་ཡིན་ནོ། །སྐྱེ་བོའི་ཚོགས་ཆེན་པོས་ཐོས་ནས། མ་དད་པ་བསྐྱེད་པ་དང༌། དེ་བཀུར་སྟི་མ་ཡིན་པས་སྐྲག་ནས་ཝཱ་ར་ཎཱ་སིར་སོང་ངོ༌། །དགེ་སློང་དག།<line/>
ཇི་སྙམ་དུ་སེམས། དེའི་ཚེ་དེའི་དུས་ཀྱི་བྲམ་ཟེ་གང་ཡིན་པ་དེ་ནི། ང་ཉིད་ཡིན་ནོ། །བྲམ་ཟེའི་ཁྱེའུ་ལྔ་བརྒྱ་པོ་གང་ཡིན་པ་དེ་ནི། དགེ་སློང་ལྔ་བརྒྱ་པོ་འདི་དག་ཉིད་ཡིན་ནོ། །ངས་དྲང་སྲོང་ལ་ཡང་<line/>
</page>
<page index="1008" id="505A">༄༅། །དག་པ་མ་ཡིན་པས་སྐུར་པ་བཏབ་པ་གང་ཡིན་པ་དེའི་ལས་ཀྱི་རྣམ་པར་སྨིན་པས་ཞེས་བྱ་བ་ནས་སེམས་ཅན་དམྱལ་བ་རྣམས་སུ་བཅོས་སོ། །ཞེས་བྱ་བའི་བར་གོང་མ་བཞིན་<line/>
ནོ༑ ༑ལས་ཀྱི་ལྷག་མ་དེ་ཁོ་ནས་ད་ལྟར་མངོན་པར་རྫོགས་པར་བྱང་ཆུབ་ན་ཡང་དགེ་སློང་ལྔ་བརྒྱ་དང་ཐབས་ཅིག་ལ་བྲམ་ཟེའི་བུ་མོ་རྩ་མིས་ཡང་དག་པ་མ་ཡིན་པས་སྐུར་བ་བཏབ་སྟེ། དེ་ནི།<line/>
ཐུན་མོང་ཞེས་བྱའོ།། །།སརྦ་མངྒ་ལཾ།།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
