@#/_/'jigs med gling pa/ yon tan rin po che'i mdzod dga' ba'i char zhes bya ba/ Йонтен Рінпоче Дзо

/gu Na ko Sha rat+tha pra mo da br-i Sh+Ti nA ma bi ha ra ti sma/

rgya gar skad du/ gu Na ko Sha rat+na pra mo da briSh+Ti nA ma/
bod skad du/ yon tan rin po che'i mdzod dga' ba'i char zhes bya ba dkon mchog gsum la phyag 'tshal lo/

Пролог:

/rin chen rnam gsum grags pa'i spring yig gis/
/mu tig 'khri shing rab tu dga' byas nas/
/bdud kyi bu mo'i bzhi na ras kun+da'i tshal/
/skal ngan bgyid la mngon phyogs sangs rgyas mthu/

/blo mchog rnams kyi yon tan dag byed gter/
/gcig tu brling la spyi brtol rlabs phreng gi/
/ca co sgrog 'di mdzes pa mi ngom yang/
/dam chos brjod la brten slad mnyam par 'os/

/thog ma med nas skye rga na 'chi yi rims kyis btab pa'i sman chen bdud rtsi'i ro/
/dam chos lag tu mchis pa spong byed pa'i/
/skyes bu rnams la bdag gis ji ltar 'doms/

Старт першого розділу:

/ring nas bshes pa 'khor ba'i 'brog dgon du/
/mgo dang yan lag bcad pas gdungs byas shing/
/phyin chad gdung 'gyur lkog tu gyur pa rnams/
/da dung mtho ris bde la sred cing rmongs/

/bsam brlag de ni 'di nas yang ltung la/
/ngan song gsum dang 'du shes med pa'i lha/
/mtha' 'khob dbang po ma tshang lta ba log/
/sangs rgyas 'byung ba med pa dag tu 'khyam/

/thang cig skabs btsal ma yin lcags bsregs gzhir/
/mtshon gyi chad pa rtsub mos yang nas yang/
/srog 'phrog 'chi bar mi nus dmyal ba pa/
/da dung khong khro'i las ngan rnyi la 'thogs/

/rnag khrag phyi sa sogs kyang mi rnyed pa'i/
/yi dwags phongs pas nyam thag smos ci dgos/
/chu klung ljon pa bltas pa'i mod la bskams/
/nang 'khrol 'tshig pa'i sdug bsngal zad mi shes/

/sgrib pa'i mthus byas tshe tshad nges pa med/
/dud 'gro phan tshun gcig la gcig bza' zhing/
/rngon pa'i dam bzhag rtsub mos srog 'phrog dang/
/bkol phyir 'dul ba 'dzin pas nyam thag pa'i/
/gnas su skye ba thob na ci byar yod/

/'tsho ba'i lam mtha' shin tu ring pos bsring/
/skyo ba'i go skabs mi dbye gzugs med dang/
/thos bsam rten 'gags 'du shes med pa'i lha/
/'chi khar log par lta bas khom ldan min/

/rkang pa gnyis pa'i khyogs la rab brten yang/
/de yi 'du shes bsod nams ma yin pas/
/dam la bzhag cing gzhungs pa'i kla klo rnams/
/blang dor shin tu 'chol ba'i nags na 'khyams/

/dbang po'i dam bca' nyams pa'i lkugs pa rnams/
/'phags pa'i ded dpon dag dad phrad gyur kyang/
/brag ca'i cho gas bzung ba'i ca co bzhin/
/brda mi 'phrod pa'i 'brog dgon chen por gdung/

/skye ba'i rgya mtsho brgal ba'i gru bo che/
/rnam rig ba dan g.yo ba thob nas slar/
/sangs rgyas 'byung la mnyes par mi bgyid cing/
/log par /lta ba 'dzin de bdud kyis gtses/

/thub pa rnams kyis spangs pa'i bskal pa yi/
/gcong rong mun nag 'thibs por lhung de slar/
/ldang bar brtson kyang lam min rgyun ldan de/
/nyam nga'i ltung bar 'og nas 'og tu 'gro/

/sdig sdug 'thor rlung 'khrugs pa'i gnas rigs su/
/ngal zhing skrag bcas bsod nams rnyog pa can/
/chos la phrag pa dog pa'i mi khom brgyad/
/bsams nas rang gi dal ba don yod mdzod/

/yul dbus sa gzi gtsang mar dbang po dang/
/yan lag rab rdzogs dad pa'i gnas la dad/
/las mtha'i me tog sdig tos ma bcom pa'i/
/mir gyur dpag bsam ljon pa shin tu dkon/

/rgyal ba u dum wa ra 'jig rten byon/
/chos kyi me tog kha bye bstan pa'i tshal/
/nub pa med par gnas la yang dag zhugs/
/dam pa'i grib bsil la brten de bas nyung/

/gang phyir rang nyid 'byor pa'i ljon pa dang/
/gzhan dbang rkyen gyis 'byor pa'i u dum war/
/gnyis ka'i yon tan 'byor pa rnam pa bcus/
/dal ba brgyad la 'khyud 'di slar mi rnyed/

/ci phyir rus sbal mgrin dang gnya' shing dpe/
/grangs ni mi dang dud 'gro nyin mtshan gyi/
/skar mas phye ba de snyed yi dwags dang/
/dmyal ba rnams la rim pas shes par 'gyur/

/de phyir dal ba'i gru chen 'dzin pa'i dus/
/sdug bsngal chu gter pha mtha' ma brgal na/
/chos lam mgron pos gnyer zhing skabs btsal ba'i/
/mnyam pa 'bras med bgyis la phyogs pa yin/

/yon tan rin po che'i mdzod dga' ba'i char zhes bya ba las/

1) /dal 'byor gyi rnam par dbye ba'i tshoms te le'u dang po'o//

//srid pa brtan g.yo chags gnas 'jig stongs bzhi'i/
/ngo bos bskal pa'i tshad du btags pa yang/
/'jig pa'i rten gyur ming gis smra bab pa'i/
/chad pa gcod la me bdun chu gcig 'ong/
/lha mi'i ston pa rdo rje'i sku mchog kyang/
/rtag par lta la gzigs pa yol ba yi/
/gzhom gzhig bral ba'i sri zhu lhod gyur nas/
/zhi ba'i dbyings la dgyes pa'i mngon rtogs ngom/
/bsam gtan grub nas bskal bar gnas pa'i khur/
/don med gyur te 'chi ba de mthong nas/

/tshangs dbang bde 'byung 'khor los sgyur rnams kyang/
/'chi bdag bdud la gzur ba'i thabs mi bsam/
/mtho ris sman ljongs nyams dgar 'khrigs pa yi/
/skyes bu'i tshe srog yid la yang nas yang/
/bgyid pa'i rngon pa lag na be con can/
/don gnyer gcig pu nyid las gzhan mi sems/
/so ka'i tshi bas gdungs pa'i skye bo dag
/ston zla gsal ba'i 'od la dga' gyur nas/
/nyin zhags brgya yi rang gi tshe thal ba'i/
/gnas la sems nas skrag par gyur pa med/
/skyes bu'i rtsol bas byas la nyag phran myur/
/de bas sa la rgyu ba'i yi dwags te/
/de bas mkhar rgyu de bas nyi zla lha/
/kun las mgyogs pa mi yi tshe 'gro yin/
/dar la bab pa rga ba'i chad pas tshe/
/'du ba rnal mar gnas pa na bas dkrug
/phun tshogs rten cing 'brel 'byung rgud pas 'joms/
/'chi bas srog la rgol ba myur por 'ong/
/gang tshe gshin rje'i g.yul ngor pham pa de/
/skyabs dang dpung gnyen bral ba'i g.yang sar rgyug
/'tsho ba'i mdangs dang dbang pos rnam par spang/
/sman dang sman pa dag kyang de la 'bros/
/bskyod la ngal ba thob pa'i yan lag dang/
/dbugs ni dbang med mthu yis g.yob cing ngar/
/nye du 'brel bas bskor zhing gdungs na yang/
/bshol 'debs lcags kyu'i brtan pa bral bar 'gyur/
/de yid dbugs kyi 'gyu ba rta rnga'i lce/
/'chi bdag dgra sta rnon pos bkas gyur pas/
/mdzes pa spangs pa'i so zho ngom bzhin du/
/las dbang srid pa'i mun nag stug por 'jug/

/yon tan rin po che'i mdzod dga' ba'i char zhes bya ba las/

2) /mi rtag pa'i tshoms te le'u gnyis pa'o//

//de ltar 'jig rten pha rol son pa rnams/
/go 'phang gang gi tha gus 'dogs pa'i tshul/
/dge spyad sdig goms kho nas nye bar len/
/kun rdzob bden pa bslu ba med pa yin/
/gang zhig sa bon rnam pa sna tshogs mthu/
/zhing pa rnams kyi thog la gsal ba bzhin/
/skye ba gzhan du 'dris shing goms byas pa'i/
/las tshul mang pos 'gro 'di sna tshogs byas/
/sa bla mthon por gshegs pa'i mkha' lding gi/
/grib ma re zhig blta bar mi mngon yang/
/gzugs can nyid dang 'du 'bral sprangs pa bzhin/
/tshogs shing dus la babs tshe lhag par mngon/
/bsod nams ma yin bya ba rta gdong mes/
/mtho ris rgya mtsho'i rlabs kyang sems nus shing/
/rnam mkhyen gru rdzings bshig pa'i dpe dang don/
/las brgya pa dang rgya cher rol pas bstan/
/mnar la shin tu brtul phod ngan song gis/
/dge bcu'i dpung pa btsan pa'i dpa' bo'i yul/

/g.yul gyi phru mas btab pa ma mchis te/
/dam bca' nyams pa mtha' dag khyod dbang song/
/la la'i tshul khrims la la'i tshe dang srog/
la la'i dka' thub la la'i chos dang nor/
/la la'i ngo tsha la la'i khrel yod rnams/
/sdig pa'i ched du gtong ba shin tu mang/
/gang phyin yon gnas nye du 'khor 'bangs dang/
/yul khams bsrung ba'i slad du stobs chen gyi/
/sdig pa'i gnyis 'thung dkris pa btang na'ang/
/rnam smin bgo bsha' bya ru med pa yin/
/rnyed la brkam zhing bde ba 'ba' zhig srid/
/snyan pa lhur len bstod na khengs 'gyur la/
/gang las gcig shos bzhi yi smra bab pa'i/
/byis pa 'di dag 'jig rten chos kyis bslus/
/ris gzugs dbang thang la sogs 'phang gtod cing/
/snyom las 'phye ba'i phag tu yib pa dang/
/mngon pa'i nga rgyal ma rungs slong ba rnams/
/dka' thub dpal la sdang ba'i srin por 'gyur/
/brkam chags sems kyi nus pa brtan po yi/
/zil gyis non pa'i g.yo sgyu'i 'khri shing gis/
/gzhan dag rmongs byas bdag nyid bsrung na'ang/
/gnod chen de ni rang gi khong du zhugs/

/'khor bar 'du byed dkar nag las 'bras gnyis/
/sa bon nyung ngu las kyang 'bras bu'i gzugs/
/sbom por bskyed la mi dbang nga las nus/
/sran rdog bdun las 'khor los sgyur ba bzhin/
/gang zhig sa bon yung 'bru tsam pa'i shing/
/a sho ta yi 'bras bu lo dus su/
/yal ga re la'ang dpag tshad tsam 'phel bas/
/dge sdig gzugs brnyan 'phel ba'i dper mi phod/
/gang la byed po ma mchis rang bzhin min/
/dkar nag chos kyis bcos pa'i kun slong gis/
/las dang de yi 'bras bu thu chen byas/
/sbyor rjes gnyis dang mi ldan nus pa chung/
/rtsa ba sman du mchis na myu gu'ang sman/
/rtsa ba dug yin myu gu smos cig dgos/
/bsam pa dge dang mi dge'i 'phen byed las/
/dge sde gzugs brnyan che chung rjes mi 'gro/
/'di ltar rtag dang mngon zhes gnyen po med/
/yon tan gtso ldan gzhi las byung ba'i las/
/rnam pa lnga po dge sdig lci yang gi/
/nye bar len pa'i rnam rig lags par gsungs/
/kun gyi rten byed kun gzhi lung ma bstan/
/de las yid dang yul lnga'i shes pa la'ang/
/kun la khyab byed ma rig gdon chen gyis/

/nyon mongs gsum bzung 'khor bar mtho dman byas/
/ji ltar me ni 'bar zhing bsreg pa yi/
/gnyen por chas pa cu las gzhan med na/
/dkon mchog gsum po bslus shing spungs pa yi/
/sdig chen de la do zla rnyed pa min/
/de las gzhan du 'gro ba'i kun rtog la/
/rang bzhin 'brel gyur sems dang sems byung las/
/mtha' dag blo yi thug pa ma mchis kyang/
lus ngag yid la rten dang brten pa can/
/spang bya'i rgyu 'bras rnam pa bcur gnas pa'i/
/lus kyi gsum ni srog gcod ma byin blang/
/log par g.yem las dang po srog gcod ni/
/'du shes ma 'khrul gzhan srog bsam bzhin gcod/
/phyogs mthun brdeg btsog la sogs 'tshe ba bgyid/
/ma byin blang ba gzhan nor shes bzhin brku/
/phyogs mthun g.yo dang sgyu yis len pa dang*/
/'dod log gla rngan thob la reg pa spyod/
/phyogs mthun bgrod bya ma yin 'khrigs pa'i chos/
/ngag gi bzhi ni rdzun smras gzhan dag 'khrul/
/phyogs mthun 'du shes bslad nas gzhan sems bslu/
/phra ma mthun nas btang snyoms gnas pa 'dral/
/phyogs mthun skyon tshig gzhan bzlos 'khon du 'chos/

/ngag 'khyal bre mo'i gtam las chags sdang skyed/
/phyogs mthun dmag dang chom rkun 'brel med gtam/
/tshig rtsub pha rol snying la 'bigs pa ste/
/phyogs mthun gzhan yid mi bde'i rkyen dang spyod/
/yid kyi gsum las dang po brnab sems ni/
/gzhan 'byor dpal la rngam zhing bdag gir byed/
/phyogs mthun pha rol rdzas la bskam zhing myang/
/gnod sems gzhan la khong 'khrug 'tshe ba slong*/
/phyogs mthun phan pas 'brel la 'du bral sgom/
/log lta rgyu 'bras med dang rtag chad blta/
/phyogs mthun med la sgro 'dogs yod la skur/
/kun la 'bras bu bzhi bzhir smin pa'i tshul/
/rnam smin rgyu mthun dbang dang byed pa las/
/rnam smin 'bras bu chos lnga ldan nam min/
/kun slong gsum gyi chung ngus dud 'gro dang/
/'bring gi yi dwags chen pos dmyal bar 'phen/
/rgyu mthun 'bras bu rnam pa gnyis grub ste/
/byed pa rgyu mthun byed las mthun par skye/
/myong ba rgyu mthun mtho ris thob gyur kyang/
/rim bzhin mi dge bcu la gnyis gnyis ldan/
/'tsho ba thung la nad kyang rnam grangs mang/
/yo byad nyung zhing dgra dang thun mong can/

/khyim thab mi mdzes dgra zlar 'brel ba dang/
/skur bas gdung zhing gzhan gyis bslu ba mang/
/'khor g.yog ngan zhing 'dum par dka' ba dang/
/mi snyan mang thos 'thab mo'i tshig tu 'drul/
/tshig bzung mi 'os yid ches zhan pa dang/
/chog mi shes dang 'dod pas gdung ba dang/
/gnod pa'i 'du zhing phan pa 'dral ba dang/
/lta ba ngan dang g.yo sgyus 'khrugs pa'o/
/dbang gi 'bras bu yul dang rten cing 'brel/
/srog gcod sdig to'i khur gyis non pa de/
/sa phyogs bag chung sman shing me tog nyung/
/lo 'bras bza' btung mthu nyams 'ju dka' zhing/
/srog la ya nga'i gnas su phyin par 'gyur/
/ma byin blangs par myu gu 'joms pa sla/
/bza' shing yod kyang 'bras bus rnam par smad/
/sad kyis gdung zhing ser bas rnam par 'thag
/mu ge'i sdug bsngal snying la 'pho bar skye/
/log par g.yem pas bshang gci'i 'dam rdzab khrod/
/dri nga'i tshor ba rtsub mos dbugs mi phyin/
/mi gtsang ljan ljin dog cing nyams mi dga'i/
/yul du skye ba'i 'khri shing dbang med 'dzugs/
/rdzun gyis 'byor pa g.yo zhing yul mi mthun/
/gzhan gyis bslu dang 'jigs pas brtabs shing skrag

/phra mas sa phyogs ngam grog gcong rong can/
/bgrod dka' mtho dman can gyi yul la gnas/
/brjod pa rtsub mos rdo gseg tsher ma can/
/sdong dum 'bras ngan rtsub dang nyams mi bde/
/tshwa sgo can dang rdul mang nyal nyil khrod/
/yid mi bde ba'i tshor ba nyams su myong/
/bkyal kas so nam ngal pa 'bras med cing/
/dus kyi rjes su mi 'gro mi brtan 'gyur/
/brnab sems spun dang 'bras bu go ldog cing/
/gnas dus gdug pas skabs btsal mthong bar skye/
/gnod sems sdig spyod rgyal po dang 'brel zhing/
/chom rkun sbrul gdug mi rgod gcan gzan rtsub/
/lo tog 'bras bu'i ro yang tsha zhing kha/
/rang bzhin gnod pas bkab pa'i yul du skye/
/log ltas rin po che sogs phun tshogs kyi/
/'byor pas kun nas spong zhing sman shing nyung/
/me tog 'bras bu dag kyang mthu chung la/
/skyabs dang skyob pa dpung gnyen med par skye/
/skyes bu byed pa'i 'bras bu gang byas las/
/mang por 'phel bas sdug bsngal mtha' dag bskyed/
/'di ltar mun pa las kyang mun nag can/
/'khor ba'i btson ra shin tu brnag dka' bar/

/nyer len phung po'i steng du sdug bsngal dbal/
/bzod dka'i tshor ba thob 'di sdig par byas/
/de phyir ma dag gzhan dbang gnas skabs na/
/mtho ris 'phen byed dge ba'i las lam bcu/
/mi dge bcu las phyi rol phyogs pa yi/
/dge ba'i las bcu yang dag bsnyen par mdzod/
/de bsnyen pa las bsod nams cha mthun bcus/
/bde 'gror 'phen cing mi dge rnam pa bcus/
/ngan 'gror 'phen pa'i dkar nag rgyu 'bras la/
/blang dor bgyid pa skyes bu chung ngu'i lam/
/thar pa'i cha mthun zag med dam pa'i rgyu/
/dge bcu bsam gtan gzugs med sbyin sogs drug/
tshogs sbyor mthong sgom mi slob lam lngas bsdus/
/de'ang bdag med gnyis kyi don rtogs nas/
/thabs shes zung 'brel dge ba gser 'gyur rtsis/
/srid dang zhi bar 'gal ba'i lcags khams la/
/thebs pas mi gnas ye shes rgyal ba'i khams/
/grub pa 'jig rten 'das pa'i dge ba yin/
/lam dus dmigs par bcas pa bsod nams tshogs/
/dmigs med ye shes tshogs te zung 'jug gis/
/sgrib pa gnyis sbyang sku gnyis mngon du 'thob/
/dag pa'i rgyu 'bras zab mo'i rten 'brel lags/

/yon tan rin po che'i mdzod dga' ba'i char zhes bya ba las/

3) /las rgyu 'bras kyi tshoms te le'u gsum pa'o//

//mngon mtho'i gru bo mchog la bsten pa rnams/
/re zhig ngan song chu srin gdug pa'i lces/
/btang yang thar pa'i skam sar ma phyin pas/
/'phags pa'i bden pa bzhi yis ded dpon bsten/
/de la sdug bsngal shes par bya ba ni/
/gnas rigs drug po dma' 'am mtho yang rung/
/sdug bsngal 'gyu dang khyab pa 'du byed kyis/
/dam la ma bzhag 'khor ba yod ma yin/
/phung dkrol bskyed la mgo 'phang bstod pa yi/
/ma rungs 'dod pa'i gdon dang yul gyi dug/
/phan tshun 'dzings shing gtugs pa'i btson ra nas/
/thar pa'i skabs med nyam thag skyo ba 'phel/
/bde ba 'dod la mngon sbyor brtson pa dag/
/gti mug mthus non sdug bsngal rgyu 'bras kyis/
/mtshon cha rnon po'i dbal la brten byas pas/
/gnod pa'i gnas su rang nyid yang dag sbyar/
/mar me'i gzugs dang phye ma leb bzhin du/
/sgra dang dri ro reg byas bslu ba ni/
/ri dwags bung ba nya dang glang po che/
/'dod pa'i yul lnga dag dang rten cing 'brel/

/srid pa'i yul la thu ba gtum po'i me/
/khro bo'i mngon spyod rtsub pa gcan gzan dang*/
/mi rgod rgyal po'i chad pa las myur ba'i/
/sdug bsngal snga phyi brgyud mas 'gro 'di mnar/
/bdag la bshes sam mi mthun nye dang 'khon/
/bsam par mi nus mtha' dag sems ldan gyis/
/dgra dang mdza' bshes bar ma'i phyogs bzung nas/
/phan dang gnod pa sbyin pa bsam las 'das/
/rdul phran lta bu'i lus kyi bdag gcig pu'i/
/srog rten gzugs su gyur dang 'dod pa'i phyir/
/mgo dang yan lag bcad gtubs bgyis so cog
/spungs na lhun po'i che thang nyams par 'gyur/
/dmyal gnas zangs zhun khol ma 'thungs pa dang/
/yi dwags lus gyur rnag khrag mi gtsang zos/
/kun tu sdug bsngal rgyu las mchi ma zags/
/phyogs mtha' gtugs pa'i chu klung dag las mang/
/khyad par dmyal ba'i sdug bsngal tshad med de/
/phan tshun gcig gis gcig gsod yang gsos la/
/thig nag sog les gshog 'byar rgyun mi 'chad/
/sdus 'joms mgo brnyan ri dang tho bas 'thag
/ngu 'bod lcags zhun bkol bar 'tshod cing dbang/
/'bod sgrog chen po lcags khyim 'bar bar bsreg
/tsha ba gsal shing 'bar bas lus la 'bigs/
/rab tu tsha ba mdung thung rtse gsum las/
/lus kyi gzhung 'bigs phyi nas lcags bsreg dkri/
/khro chu khol mar 'tshod dang mnar med ni/
/lcags khyim 'bar bar me dang gnyis med bsreg
/sdug bsngal nyid las dbugs 'byin kun rtog gis/
/nye 'khor sgo 'phar bye ba mdag me'i 'obs/
/ro myags 'dam rdzab stug dang ral gri'i nags/
/chu bo rabs med gshin rje'i khabs thu/
/mdza' bcugs dam bca' dran nas bsnyegs pa'i lam/
/tsher ma rnon pos tshabs chen phug pa'i lus/
/'bar zhing rtsub pa'i lcags kyi bud med kyis/
/'khyud mthar khwa dang bya rgod mig la 'du/
/bu yug sprebs pa 'dar ba'i thag pa yin/
/bcings te bskyod par mi nus bzhin gson yang/
/rlung gi mtshon chas rus ba'i gting phug pa'i/
/grang reg so yi bar du 'tshir ltar gdungs/
/chu bur can dang chu bur brdol ba dang/
/a chu'i smre sngags kyi hud so 'tham can/
/ut+pal ltar pags pa drug tshal 'gas/
/pad+ma dang ni pad+ma chen po ltar/

/brgyad dang bcu drug /grangs med gas pa'i rma/
/srog chags mchu rnon can gyis 'bigs shing bza'/
/mgal rdum bcad dang sgo 'phar med la 'thums/
/sgo dang ka ba thab dang thag pa sogs/
/sna tshogs las kyi sprul pa'i rang gzugs la/
/nye bar len pa'i sdug bsngal zad mi shes/
/de phyir skye ba'i shwa 'od sdug bsngal gyi/
rba rlabs ca co sgrog 'di ma bzlog na/
/lha bas lhag pa'i lus rten chu lon yang/
/bstan pa bral ba'i mya ngam thang du 'khyams/
/gzugs med ting 'dzin lung ma bstan pa'i las/
/zad nas srid pa phyi mar 'du byed dang/
/gzugs khams bsam gtan snga ma'i las zad de/
/'og mar lhung ba 'gyur ba'i sdug bsngal myong/
/tshangs dang lha dbang 'khor los sgyur ba yang/
/sprin bar nyi bzhin dkar po'i rnam smin gyi/
/skabs btsal spangs pa'i mod la mar me'i lces/
/'thungs pa'i zhun mar bzhin du nyams par 'gyur/
/mnan na nem pa'i reg pa 'jam po dang/
/lha klu mi'am ci yi la thod kyi/
/rkang pa'i chu skyes dmar byas dbang po'ang/
/lcags kyi gsal shing 'bar ba'i rtse mor gdungs/
/mtho ris bu mo'i nu ma gsar ba la/
/reg pa'i 'khri shing bsten de dga' tshal dang/

/gzhal med khang mdzes mu tig dra phyed can/
/spangs nas me mur 'obs nang spyi'u tshugs ltung/
/gos bstan me tog rnyings pa'i lha mo dag
/rdul gyis gdong pa bkru ba'i zol zhig nas/
/nye du rnams la blta zhing ngu ba yi/
/'chi 'pho'i sdug bsngal lta bu mi la med/
/gnya' shing 'dzin ri'i sa bla 'gegs pa la/
/gdugs gyur snang byed chen po nyi zla gnyis/
/slan chad mun pa'i smag gi btson ra ru/
/long ba chen po'i gnas skabs 'thob bar 'gyur/
/lha yi dpal la sdang ba'i phrag dog gi/
/dgra stas rang snying tshal par bkas nas slar/
/dpung pa gtum po'i g.yul ngor bdag nyid kyi/
/mgo dang yan lag gtubs pas lha min mnar/
/'tsho ba chu bur lta bur g.yo ba yi/
/mi dag yid mi bde dang 'khrugs pa sogs/
/sdug bsngal snga mas phyi ma nye bar len/
/mdze can phol gyi thog tu rmas gtugs bzhin/
/mngon mtho'i yon tan rdzogs pa'i skyed tshal du/
/'dod pa'i ro la gdung ba dug can gyi/
/bza' bas rnam par smra bab dka' thub lus/
/mig 'phrul lta bur thob 'di 'gyur ba can/
/rkang pa'i reg pa khur du mi bzod pa'i/

/ngal bcas sems kyi glang po'i gnyar 'dzegs kyang/
/de yi bsam pa rtse dgas rgod gyur nas/
/g.yas sar smad pas 'du byed sdug bsngal mtshon/
/de ltar sdug bsngal nyid gsum 'brog dgon na/
/skye rga na 'chi'i tshor ba rnam par 'khyams/
/smon pa med pa'i mi sdug dgra dang phrad/
/sdug pa yid la goms byas gnas min phyogs/
/'dod pa'i yul la 'byor pas ngo tshar byas/
/nyer len phung po'i steng du dka' thub 'dus/
/rnam pa brgyad kyi sdug bsngal rtul phod pas/
/mi yi skye ba'i 'khri shing rtag tu gtser/
/shin tu dri nga mi gtsang rnyog ma can/
/kun nas dog pa mun nag 'thibs po'i khrod/
/mngal gnas lcags khyim sgo 'phar spangs lta'i nang/
/ma rig rnam shes khu khrag dbus na brten/
/mer mer nur nur ltar ltar mkhrang gor nya/
/rus sbal bzhin te bdun phrag bdun rtsa drug/
/gnas 'gyur yid mi 'ong ba'i rnam pa la/
/dbang po yan lag ba spu la sogs 'grub/
/bdun phrag sum cu rtsa bdun grangs snyed tshe/
/brtas dang cher bskyed g.yo zhing chor bas gdung/
/ma yi spyod lam bkres skom tsha grang gi/
/rnam 'gyur las byung sdug bsngal dpag tu med/

/btsa' ba'i dus kyi rjes 'gro de yi lus/
/bzod dka'i sdus 'joms khur du 'phos pa lta'i/
/sdug bsngal nye bar spyad pas mtho btsams nas/
/ma bu gnyis ka mod la srog 'dor ram/
/cig shos gnod pa bdo ba'i khur gyis btsa'/
/mngal gnas rlon pas dkris shing dri nga ba/
/sran mi bzod pa sha rmen zhig pa ltas/
/sngon gyi dran pa'i stobs rnams nyams byas shing/
/reg pa'i rnam pas gzir ba'i sdug bsngal myong/
/rga ba'i chad pas non pa'i lang tsho la/
/nyams dang yid mi bde ba'i khur babs pas/
/bskyod pa'i mthu nyams 'khar ba'i gzhan dbang can/
/'gro ldog g.yo ba'i lhu tshigs rnam par 'khur/
/dbang po rgud nas 'dod pa'i yon tan dang*/
/yul gyi longs spyod sprin gyis bkab pa yi/
/tsha zer bzhin du rmongs dang mthu nyams pa'i/
/'du shes 'khrugs pa'i mal du shin tu 'khyams/
/rang bzhin snyoms ldan 'du ba'i rdzing bu ni/
/rnyog pa can bgyid na ba'i tshor ba yis/
/phung po lnga yi nyer len dub byas te/
/'tsho ba'i brtan pa bral ba'i dogs pas skrag
/srid pa 'di na srog gi rin thang la/

/thug pa med pas 'chi ba'i sdug bsngal gyis/
/rnam par gtugs pa'i skyes bu gnyen 'dun dang/
/longs spyod las thal sa tshugs med par 'gro/
/mi sdug yul dang phrad pa'i sdug bsngal gyi/
/pho nyas rnam par gzir zhing smad pa rnams/
/bde ba'i 'bab stegs zhig pa'i ngal gso ltar/
/dbugs 'byin thob pa med pas lhag par nyen/
/byams sdug 'du 'bral gsar par bkod pa yi/
/gdung bas nyams pa'i dka' thub gzugs gyur na/
/nor bzang dri za mo yi dbang gyur pa'i/
/lam phrang 'tshe bas bkab las las mtha' ring/
/'dod pas phongs dang dbul ba'i skyes bu rnams/
/bkres skom don ma grub pa'i re dogs kyi/
/gzhan dbang kho nar lus ngag chud gson pa'i/
/sdug bsngal sa la rgyu ba'i yi dwags dngos/
/gzugs la rten bcas tshor bas rang bzhin shes/
/'du shes las de rgyun chags 'du byed kyi/
/phyin chad sa bon bskrun dang rnam shes kyi/
/sdug bsngal nyams su myong ba'i nye bar len/
/phung po lnga po 'di dag sdug bsngal rnams/
/kun gyis 'byung gnas kun gyi rten dang snod/
/kun gyi rgyu 'bras bdag por mkhyen 'tshal nas/

/kun 'byung las dang nyon mongs spang 'tshal lo/
/de ltar spangs nas skyes bu 'bring gi lam/
/bden pa bzhi yi shing rta la zhon rnams/
/'gog pa mngon gyur mya ngan 'das pa'i khams/
/thar pa mchog gi go 'phang nyid du 'gro/
/rten 'chos kun gyi rtsa ba ma rig pa/
/de las 'du byed rnam shes ming dang gzugs/
/de las skye zhing mched pa rnam pa drug/
de las reg pa reg las tshor ba ste/
/de las sred pa sred las len pa dang/
/de las srid pa srid las skye ba ste/
/skye ba yod na 'dod pas phongs pa dang/
/mya ngan na rga 'chi sogs sdug bsngal gyi/
/phung po shin tu che ba grub pa'i phyir/
/skye ba 'gags pas thams cad 'gag 'gyur ba'i/
/rten cing 'brel 'byung rgyu 'bras zab mo ni/
/rgyal ba bden par smra ba'i gsung gi mdzod/
/de lta mod kyi srid par 'du byed pa'i/
/mtho dman las dang dkar nag rgyu 'bras chos/
/kun las 'das pa zhi ba dam pa'i dngos/
/skye ba med pa'i chos nyid rtogs las 'byung/

/yon tan rin po che'i mdzod dga' ba'i char zhes bya ba las/

4) /'khor ba sdug bsngal gyi tshoms te le'u bzhi pa'o//

//yul ni mthun par gyur pa dag la bsten/
/skyes bu dam pa bsten las yon tan 'thob/
/legs par smon dang bsod nams skyabs 'dun la/
/'khor lo chen po bzhi zhes klu dbang bzhed/
/tshogs kyi dbus na dug can zas lta bu'o/
/yul dang rkyen gyi rnam 'gyur shin tu rgod/
/de las bsrings nas gcig pur zhi la mos/
/rnyed la ma chags rlung dang mkha' lding bzhin/
/ri dwags bzhin du dben par gnas pa de/
/bab col spyod pas 'khrugs par mi 'gyur la/
/gzhi la brten na gzhan ngo bsrung ba dang*/
/phrag dog bzod pa'i snying stobs bri bar 'gyur/
/yid ni shin tu rengs pa'i byi la yang/
/'gro 'dug zhi zhing spyod lam des pa ltar/
/sdig pa'i grogs kyis bag phebs bsten pa'i yul/
/phun sum tshogs kyang chos las phral du nyams/
/bskyod pa yang ba'i nyi zla kun dang mdza'/
/'dris shing gnyug mar gnas pa khro bas gdung/
/gsar pa gsar par gyur pa'i yul 'jam zhing/
/skye bo kun kyang bshes par 'gyur ba mthong/
/sems ldan lta bur ca co sgrog gyur yang/
/brjod pa bzang ngan rjes su de yi sems/
/'gro ba ma yin brag cha lta bu yi/

/kun spyod can la yul gyi dam bca' bral/
/skyes bu tshangs par mtshungs pa spyod pa dang*/
/bsam gtan don la gcig tu sems pa yi/
/brtul zhugs brtan par ma son gang dang gang/
/yul dang grogs la brten nas mtho dman byed/
/ston pas gnang bas gzhan la bsod nams bskyed/
/bdag kyang dka' thub nyams par mi 'gyur la/
/slong ba rnams kyis yid bzhin nor bu ltar/
/mthun par gyur pa'i bsod snyoms kho na yin/
/'tsho ba shin tu ma dag thabs kyis brku/
/rnyed pas rnyed 'tshol kha gsag tshul 'chos dang/
/thob kyis 'jal ba'i log 'tsho rnam pa lngas/
/drang srong rnams kyi brtul zhugs smra bab 'gyur/
/de phyir gnas mal bzang dang 'tsho ba bzang/
/grogs dang sbyor ba bzang pos snying stobs slong/
/bslab pa kun gyi yon tan rdzogs pa'i phyir/
/skyes bu dam pa dag la bsten par bgyid/
/ji ltar ma la ya yi nags klung du/
/rnam par 'khyams pa'i sdong dum phal pa'ang/
/yal 'dab brlan pa'i tsan+dan dris bsung ltar/
/gang la bsten pa de yi rjes su 'gro/
/dam pa'i chos tshul mtha' dag rdzogs pa ni/
/snyigs ma'i mthus byas rnyed par dka' na'ang/

/sdom gsum gnang bkag gtsang ma'i sa gzhi la/
/thos dang snying rje chen pos thugs rgyud brlan/
/sde snod sngags rgyud rgya mtsho'i cho ga mkhas/
/spangs rtogs ye shes dri med 'bras bus phyug
/bsdu dngos bzhi yi me tog rnam bkra bas/
/skal bzang slob ma'i bung ba sdud la bsten/
/khyad par man ngag ston pa'i bla ma ni/
/dbang thob dam tshig la gnas shin tu zhi/
/gzhi lam 'bras bu'i rgyud don khong du chud/
/bsnyen bsgrub rtags rdzogs rtogs par rang rgyud grol/
/snying rje tshad med gzhan don 'ba' zhig gnyer/
/bya ba nyung zhing nan tan chos la sems/
/skyo shas cher ldan gzhan yang de la bskul/
/thabs la mkhas shing brgyud pa'i byin rlabs ldan/
/de lta bu la bsten na dngos grub myur/
/bram ze bzhin du cho rigs srung ba'am/
/bsti gnas nyams par dogs pa'i rdzing bu ru/
/thos bsam 'bras bu gnas min khrus la zhugs/
/shing gi rang thag lta bu'i lam ston dang*/
/so so skye bo'i rang bzhin ma 'gal yang/
/blun po'i dad pas bab col gnas la sbyang/
/rnyed dang bkur sti'i mchod pas khengs gyur pa/

/khron pa'i lag 'gro lta bu'i bshes gnyen dang/
/thos pa nyung zhing sdom dang dam tshig 'chal/
/rgyud tshod dma' la kun spyod sa blar gshegs/
/byams dang snying rje'i dpyang thag chad pa yi/
/smyon pa'i lam mkhan rnams las sdig pa 'phel/
/khyad par rang las yon tan lhag bcas min/
/byang chub sems bral grags pa'i mthus bsten na/
/long ba'i ded dpon nor ba chen po ste/
/zol 'grogs mun pa'i smag tu 'khyam par 'gyur/
/de phyir dam pa shin tu ma brtags na/
/dad pa can gyi dge tshogs chud gson cing/
/dal ba skabs gcig rnyed pa sbrul gdug dang
/shing gi grib ma nor bzhin bslu bar 'gyur/
/mtha' dag yon tan 'byor pa'i bla ma ni/
/sangs rgyas kun gyi ye shes thugs rje'i khams/
/gdul bya'i yul la skyes bu'i gzugs kyis byon/
/dngos grub kun gyi rtsa ba bla na med/
/drang ba'i don du kun dang phyogs mthun la/
/nges pa'i don du kun dang rnam gzhag 'gal/
/dgongs pa can phyir kun las khyad par 'phags/
/the tshom gcod mkhas log bsgrub skyo ngal bzod/
/srid pa'i mtsho las sgrol ba'i gru bo che/
/lam mchog 'khrul par mi 'gyur ded dpon dngos/

/las nyon me tshogs 'joms pas bdud rtsi'i char/
/ma rig mun pa sel bas nyi zlar mtshungs/
/theg pa shin tu che bas sa gzhi 'dra/
/phan dang bde ba'i 'byung gnas dpag bsam shing/
/chos kyi mdzod ldan bum pa bzang po ste/
/kun 'byung yid bzhin nor bu las kyang lhag
/kun la snyoms par byams pas pha ma yin/
/che zhing myur ba'i snying rje chu klung mtshungs/
/'pho 'gyur med pa'i dga' ba ri dbang 'dra/
/'khrugs pa med pa'i btang snyoms char sprin bzhin/
/de 'dra'i bla ma sangs rgyas kun dang mnyam/
/gnod pa byas kyang bde ba'i lam 'brel na/
/zol med dad pas bsten pa'i skyes bu la/
/mngon mtho nges legs yon tan char bzhin 'bab/
/nad pas sman pa mgron pos skyes ma dang/
/'jigs pas ram zla tshong bas ded dpon dang/
/gru pas mnyam pa bzhin du skye shi dang/
/nyon mongs dgra yi 'jigs pas bsten par bya/
/de la nye bar len pa slob ma ste/
/snod dang bral la bcud kyi phan mi thogs/
/zang zing tsam gyi tshim pa thob gyur nas/
/bcos ma'i dad pas dus bzhi'i 'gyur ldog dngos/

/dang po chos lam mi tshud g.yag rgod bzhin/
/bar du thob bsam la sdang tshe 'di gnyer/
/tha mar sdig pa'i grogs kyi phyogs bzung nas/
/las mtha' log pa nags mtha'i mi rgod 'dra/
/dam pa'i drung na gnas tshe 'bros la rings/
/yul gang bgrod par phyogs na sdig pas 'dzin/
/dben par ched du bskul na chos tshugs gzhi/
/rlung gi rjes 'gro ku sha'i rtse mo bzhin/
/mi gzhi ngan pa'i zol sbyor tha gu'i lces/
/bla ma spos kyi glang po ltar bsnyen nas/
/dam chos gla rtsi'i rnyed pa thob nas slar/
/rngon la yang dag spro bas dam tshig 'phen/
/blo sna nyams 'og ma chud mtha' dag ni/
/gdams pa'i gnad 'gag thob pa slar btang nas/
/sna tshogs yig sna 'tshol ba'i dub pa'i mthar/
/gsar pa ma mthong sngon ma mtha' dag nyams/
/yang dag don la sbyong ba'i dad pa dang/
/ltar snang tshe 'di bsgrub pa'i 'dod pa dang/
/gnyis kar lung du ma bstan gzu lum can/
/gsum du gnas pa'i mtshan nyid brtag pa gces/
/go cha che la blo gros shin tu brtan/
/lus dang srog la mi blta rim gro bgyid/
/ci gsung bkar dkri bdag nyid mi bsrung ba'i/
/skyes bu de ni mos gus kho nas grol/

/dad dang shes rab thos dang snying rje che/
/sdom dang dam tshig la gus sgo gsum dul/
/khong yangs gtong phod dag snang khrel yod ldan/
/bla ma shin tu bsrung bas mdzangs pa dang/
/bka' bkyon dag la mi khro rta mchog bzhin/
/gru ltar 'gro 'ong gnas la skyo ba spangs/
/zam pa lta bur bzang ngan thams cad theg
/bzo stegs bzhin du tsha grang gang yang bzod/
/bka' bzhin nyan pa bran khol lta bu dang*/
/nga rgyal spangs pa phyag dar lta bu dang*/
/dreg pa spangs pa khyu mchog rwa chad ltas/
/bla ma bsten zhes sde snod dag las gsungs/
/'byor pa yod na dkon mchog bzhi pa mchod/
/zhabs tog sri zhu lus ngag bkol ba'i las/
/mtha' dag nam yang chud zos gyur pa med/
/mnyes pa gsum gyi nang nas sgrub pa mchog
/mdzad spyod gang yang log par mi blta ste/
/'phags pa'i yul gyi dbang phyug phal mo che/
/gdol ba g.yung po sdig spyod phal pa'i tshul/
/nyams pa las kyang shin tu nyams par yod/
/rang gi nyer len dbang du ma gyur bar/
/'khrul pa brtan pa'i nyes pa tshad med de/
/sde snod bcu gnyis blo la chub pa yi/

/dge slong skar bzang sdig pa'i mthus btab nas/
/ston pa'i mdzad pa g.yo sgyur mthong ba'i tshul/
/legs par bsam nas rang gi rang nyid 'chos/
/gal te bla ma sdang bar mngon gyur na/
/bdag skyon gzigs nas spyo bas gdul ba yi/
/dus la babs par rig nas bshags sdom bya/
/cang shes skyes bu bdud kyi dbang mi 'gro/
/bla ma bzhengs tshe stan la 'dug pa min/
/bzhugs pa'i dus na bsnyun 'dri nyer spyad dbul/
/gshegs na zhabs 'bring sngon rjes g.yas nas min/
/stan dang bzhon pa smad sogs bsod nams nyams/
/sgo 'phar brdeg dang sgeg chos ngo 'dzum gnag
/rdzun dang bab col bzhad gad 'brel med gtam/
/gus dang 'jigs bcas ma yin ji mi snyam/
/spangs la sgo gsum nye bar zhi bas bsten/
/bla ma dmod cing sdang ba'i gang zag dang/
/bshes par mi bya nus pas de bzlog cing/
/bag phebs smra na sdig pa'i gzhan dbang ni/
/lhag par mthu che dam tshig skyon can byed/
/'grogs par bde ba ska rags lta bu dang/
/'jug pa bde ba lan tshwa lta bu dang/
/bzod sran che ba ka ba lta bu yis/
/bla ma'i 'khor dang rdo rje'i spun la gnyen/

/rdzing bu mchog la bsten pa'i ngang pa dang/
/bung bas me tog bcud la ro myang bzhin/
/rtag tu 'grogs pa'i spyod pa ngo mtshar can/
/skyo ngal med pas bla ma'i thugs bzung nas/
/dad pa'i nye bar len pas yon tan myang/
/'jug pa'i spyod la nges par zhugs pa yi/
/dam pa mchog gi bsod nams ye shes tshogs/
/gang gi khrod du'ang don mthun spyod pa dang/
/mngag gzhug bang phyin phyag dar tshun chod kyang/
/ngal ba 'bras bcas tshogs kyi lam mchog yin/
/ci phyir skabs su 'gro dang tshogs kyi zhing/
/bla ma bsgrub pa'i rnal 'byor phyi nang gnyis/
/bskyed rdzogs bsgrub bya'i ngo bo 'dir 'dus pas/
/mdo rgyud kun nas sangs rgyas nyid du bstan/
/rmongs pa phal cher gzugs brnyan 'dri zhing sgom/
/dngos su bzhugs la rim gro bgyi ba med/
/gnas lugs sgom zer bla ma'i thugs mi shes/
/sgrub dang bsgrub bya 'gal ba nyon re mongs/
/mos gus med bzhin bar dor mjal ba mtshar/
/dang po bla ma brtag la mkhas pa dang*/
/bar du bla ma bsten la mkhas pa dang/
/tha mar dgongs spyod bslab la mkhas pa yi/
/skyes bu de ni yang dag lam la 'gro/

/gang tshe zhi la sdang ba'i 'byung po yi/
/bsam pa skyes bu'i gzugs su 'ongs pa dang*/
/g.yo dang sgyus spyod nag po'i chos la bsten/
/dam pa dmod sogs dkar po'i chos la sdang/
/ji tsam 'grogs bzhin sdig spyod 'thor rlung 'tshub/
/dge ba'i lo tog 'joms pa'i sdig grogs la/
/bsten pa'i blo gros blun po bdud sdes bcom/
/de phyir dge ba'i bshes dang grogs bsten pas/
/bde legs yon tan mthong ba'i chos la zin/
/rgyal dang rgyal sras rnams kyis rtag tu dgongs/
/mngon mtho nges legs yon tan kun gyis 'byor/
/tshogs rdzogs grib dag dngos grub rnam gnyis 'thob/
/sa lam yon tan bla nas blar 'gro bas/
/rnal 'byor sgom zhing bsgrub pa bsod nams tshogs/
/thugs rgyud gcig tu bsre ba ye shes te/
/tshogs gnyis 'bras bu'i thus ka yin pa'i phyir/
/bskal par rgyal dang rgyal sras bsnyen bkur zhing/
/bskyed rim brgya phrag bsgom las bla ma ni/
/skad cig dran pa mchog ces rgyal bas gsungs/
/dam chos bdud rtsi'i chu klung dpag med mdzod/
/rgyud la 'drongs pa'i dmigs pa bzang po rnams/
/ston pa'i bla ma bzang por rten cing 'brel/

/thabs bzang ba las man ngag 'khyam mi 'gyur/
/nges 'byung bzang po'i rig sngags nus pa can/
/'khor bar skyo ba med pa'i gdon la thebs/
/bzang po bzhi dang ldan pa'i legs smon yin/
/chos sgor zhugs kyang mod la sun pa dang/
/kun slong dug can 'dres pa'i thos bsam sgom/
/chos las blo nyams srung sdom khur du song/
/chos brgyad dmod pas theg chen brtul zhugs 'khyams/
/legs smon dka' thub bshig pa'i rnyog pa yin/
/thad ka thad ka'i nyon mongs dug chen lnga'i/
/gnyen por che ba skyes bu rnam gsum gyi/
/shing rtar 'dzegs la dus bzhir skyo ba med/
/snang ba mtha' dag chos dang bla mar shar/
/rnam mkhyen rgyur song legs smon grub pa yin/
/mtho ris yon tan bdun po'i dga' ba dang*/
/dal bas yang dag mtho la nad med cing/
/ting nge 'dzin dang rnam 'byed shes rab lnga/
/sngon chad bsod nams la gus mngon rtags yin/
/ma bsgom pas ni rig pa 'joms shing 'ong/
/rgyags pa rgyas pas dpal 'byor 'joms shing 'ong/
/rnam par sdang bas legs tshogs 'joms shing 'ong/

/chags pas yang dag mtho ba 'joms shing 'ong/
/gang phyir las dang nyon mongs sdig pa yis/
/rnam par dkrugs pa ma yin blo gros ni/
/shes rab mthu dang skal bas bkol thub pa/
/bsod nams bsags pa'i rtags su rgyun las bshad/
/chos la sems pa'i go cha rnam par sra/
/zab rgyas chos khams rgya mtsho dbang po'i mtshon/
/bdung ba'i blo yi spobs sam mi spobs kun/
/snying stobs gnyen po'i dbang du gtor ba rnams/
/lam mi 'jug par phyin drug steng du 'gro/
/de yi mthun phyogs yan lag bdun pa dang*/
/chu gtor la sogs bsags sbyangs mtha' dag yin/
/mi mthun phyogs kyis de la mi brdzi zhing/
/lam du 'gro ba bsod nams dag la bsten/
/'di ni skyes bu chen po'i lam stegs yin/

/yon tan rin po che'i mdzod dga' ba'i char zhes bya ba las/

5) /'khor lo chen po bzhi'i tshoms te le'u lnga pa'o//

//'jigs pa gsum gyi chu gter 'khrugs pa la/
/skyabs su 'os par yid ches srog brtan pa'i/
/dkon cog gsum gyi grags pa'i gdugs dkar ni/
/bstan la 'jug pa'i thog ma nyid du 'dzin/
/thar par 'gro ba'i lam dang yon tan gyi/
/rten dang snod du dam bca' mi bslu ba/
/skyabs su 'gro ba nyid de de'i sngon du/
/ston dang bstan pa'i yon tan shes pa gces/
/chos rnams kun gyi rtsa ba dad pa ni/
/skyes bu'i sems la lung du ma bstan pa/
/ston pa mthong dang sde snod bklags pa yi/
/mod la ba spu'i 'khri shing slong bzhin ldang*/
/de la dang ba'i dad pa dang po ste/
/de bzhin 'dod dang yid ches phyir mi ldog
/rnam pa bzhi las skyabs 'gro'i gnas skabs 'dir/
/srog la bab kyang phyir mi ldog pa dgos/
/dad pa skye ba'i rgyu ni bzhi yin te/
/dam pa bsten dang dam pa'i grogs dang 'grogs/
/dkon mchog rjes su dran dang 'khor ba la/
/snying po med pa'i nyes dmigs bsam las skyes/
/thub pa rnams kyi yon tan mtha' yas te/
/spangs pa gnyis kyi nyon shes sgrib pa bcom/
/spyan dang mngon shes dbang bcu gzungs kyi sgo/
/stobs bcu mi 'jigs bzhi dang so so rig
/ma 'dres bco brgyad rdzogs pa sangs rgyas te/
/rnam pa kun gyi mchog ldan chos kyi sku/
/sa bcu'i 'khor la longs spyod rdzogs par ston/
/chos ni bsod nams lam dang mya ngan 'da'/

/brjod bya'i don de de la'ang 'bras bu dang/
/bya ba'i rang bzhin gnyis su gnas pa la/
/bden gnyis zhes bya 'gog lam rnams gnyis yin/
/brjod bya rjod byed la ltos lung rtogs chos/
/lung ni gsung rab yan lag bcu gnyis dang/
/gnyen po'i sgo nas sde snod gsum du shar/
/thabs kyi che ba rig 'dzin sde snod yin/
/glegs bam yi ger gnas pa dam tshig rten/
/rtogs pa'i chos ni dran pa nyer bzhag nas/
/rim bzhin lam lnga'i yon tan mtha' dag dang/
/'phags pa'i spang rtogs ye shes snying po can/
/bskyed dang rdzogs pa gzugs dang zad par dang/
/slob lam bzhi dang mi slob lam gyi dngos/
/rgyu yi sa bcu 'bras bu'i bcu gsum sogs/
/rdo rje theg pa'i rigs dbye dpag tu med/
/gang gi ye shes rgyud la brtan pa'o/
/dge 'dun ngo bo rig grol gnyis ldan te/
/nyan rang zhugs gnas skyes bu zung bzhi'am/
/ya brgyad rgyal sras sar gnas mtha' dag pa'i/
/rang sa'i yon tan brjod kyi mi lang yang/
/lam dang skyob pa'i ngo bo dam pa'i chos/
/chos ni ston pa las byung de bsgrub pa'i/
/grogs sam bslab pa'i brten gnas dge 'dun phyir/

/dkon mchog gsum zhes skyabs kyi yul du grub/
/de la rgyu dang 'bras bu'i skyabs 'gro yi/
/dam bca' gnyis las dus gzhan 'grub 'dod rgyu/
/da ltar grub pa rang sems 'bras bu'i skyabs/
/rdo rje theg pa dag gi khyad chos yin/
/rgyu yi yul ni dkon mchog rnam pa gsum/
/sngags su de yi ngo bo bla mar 'dus/
/nyi tshe mchog dang bla na med pa yi/
/kun slong gsum las skyes bu chung ngu ni/
/ngan 'gro la 'jigs mngon mtho'i bar du 'gro/
/'bring gnyis srid pas 'jigs nas thar pa gnyer/
/gnas skabs ji srid 'tsho dang mthar thug ni/
/nyan rang 'bras bu thob pa'i bar du 'gro/
/chen po gzhan don spangs pa'i zhi bdes 'jigs/
/'khor ba dbugs 'byin chen po la bsgral phyir/
/byang chub bar 'gro de yang rang gi sems/
/khral thob bslu ba spangs pa 'bras bu'i skyabs/
/lam dus sangs rgyas rnams ni sems can gyi/
/khams la thugs rje dus las yol ba med/
/ba spu'i khung bu gcig gi yon tan kyang/
/mtha' dag brjod pas ma thug nam mkha' lding/
/bya lam grub mtha' ma gtugs slar 'bab 'dra/
/'di ni 'khor ba'i 'khor lor yang nas yang/

/brgyud de las ngan bsags pa'i mtshang can rnams/
/'khor los sgyur dang dbang phug la sogs pa/
/skyabs gzhan gang gis bslu bar mthong nas ni/
/'jigs dang dad dang snying rje rnam gsum gyi/
/gzhan don sems pa skyes bu chen po'i blos/
/dkon mchog rjes su dran pas skyabs su 'gro/
/ji ltar nam mkha' tshad bzung med pa ltar/
/dkon mchog la brten dkar nag las 'bras kyi/
/pha mtha' mi dpogs skyabs song gzugs gyur na/
/nam mkha'i snod kyis bsten par nus ma yin/
/nang pa'i khyur 'gro sdom pa mtha' dag rten/
/sdig sgrib 'dzad cing gnod pa'i phyogs kyis spong/
/ngan 'gro'i g.yang bsrung dkon mchog gsum mi 'bral/
/phun sum tshogs pa mthong ba'i chos la 'ong/
/bsod nams tshogs rdzogs gzugs kyi sku gnyis 'grub/
/'bras bu'i skyabs 'gro bslu ba med pa ni/
/rnam thar sgo gsum smon pa med pa'i dbyings/
/gnas lugs rdo rje 'dus ma byas pa yin/
/ye shes tshogs rdzogs dag pa gnyis ldan 'thob/
/bslab bya rgyu 'bras gnyis las dang po ni/
/mnga' ris bya dga'i slad du smos ci dgos/

/srog gi phyir yang dkon mchog gtong ba min/
/de yi ngo bo bla mar skyabs song nas/
/dam pa bslu dang mi snyan sgrog pa spang/
/de bzhin sangs rgyas chos dang dge 'dun la/
/skyabs su song nas rim bzhin bdag nyid ni/
/'khor bar 'khor ba'i lha la phyag mi 'tshal/
/gzhan la mi 'tshe mu stegs can mi 'grogs/
/dkon mchog rten la dad pas bsnyen bkur zhing/
/nyin mtshan brjod pa spangs nas skyabs su 'gro/
/'bras bu'i bslab bya thub pa chos kyi sku/
/bral thob spangs pa'i dbyings la byang chub pas/
/skyob dang bskyab byar mi 'dzin tha snyad las/
/'das phyir gtong rgyu'ang btags pa bla dwags yin/
/rgyu yi gtong mtshams skyabs 'gro mtshan nyid pa/
/'gro ba'i yul la log lta skyes pas gtong/
/bslab bya nyams na dman par ltung ba'i phyir/
/rma yi bag bzhin sgrims te bsrung bar bya/
/las kyi ce spyang gdug pas skabs btsal rnams/
/tshig don 'dzol ba'i yid gnyis snod ngan du/
/bslu ba med pa'i nges shes bri ba'i rtags/
/yi dwags la bsten tshe 'di nyid la nyams/
/'di na sa dang nam mkha' ri rab rnams/

/yan man gnas 'gyur nyi zla thang lhung srid/
/dkon chog gsum gyis bslu ba mi srid pa'i/
/nges shes brtan pa kun tu don yod yin/
/rmi lam na'ang dkon cog mthong ba dang/
/bag yod dran zhing yon tan kun gyis 'byor/
/tshe rabs dran zhing bar do bsgrod par sla/
/lus can kun gyi dpung dang gnyen du 'gyur/

/yon tan rin po che'i mdzod dga' ba'i char zhes bya ba las/

6) /skyabs su 'gro ba'i tshoms te le'u drug pa'o//

//theg dman rdzing bur byang chub sems kyi khams/
/rigs lam nyams pa'i nyan rang skyes bu'i sems/
/stong nyid snying rje'i ded dpon mthus sad nas/
/theg chen rgya mtsho kun mkhyen gling du 'gro/
/sbyin sogs pha rol phyin pa rnam pa lnga'o/
/ngo bo lung du ma bstan lcags khams su/
/rnam par nyams pa thabs shes gser 'gyur rtsis/
/thebs pa'i mod la rin thang chen por byed/
/gang phyir snying rje'i thabs dang stong nyid kyi/
/shes rab zung du 'jug pa'i byang chub sems/
/sbyor ba tshad med bzhi pa'i sa mkhan gyis/
/smon 'jug gnyis dang bslab bya slob las skye/
/byams pa'i ngo bo gzhan bde 'dod pa yin/
/sdug pa'i ma yis bu la ji bzhin du/

/lus dang longs spyod dge ba kun spungs nas/
/gzhan la phan 'dogs gnod pa bzod la bslab/
/snying rje'i ngo bo gzhan gyi sdug bsngal la/
/bzod mi phod pa'i sems stobs drag po dang*/
/'gro drug mtha' dag sdug bsngal rgyu 'bras kyi/
/mtha' la gcur mthong mchi ma slong ba yin/
/dga' ba'i ngo bo gzhan dag phun tshogs la/
/spro ba'i sems 'jug kun la legs smon bsgom/
/rang rang mthu yis thob la dga' byed cing/
/phyin chad de dang mi 'bral smon pa yin/
/btang snyoms ngo bo byams sdang 'bral ba ste/
/phyogs dang ris chad mnyam pa nyid brdal nas/
/dgra dang gnyen dang bar ma'i 'du shes gsum/
/phan 'dogs yul la mnyam par rab tu spyad/
/rnam pa'i dmigs bcas dmigs med rtsi yis sbyar/
/'dod pa'i byams pa ser sna'i snying rje dang*/
/nga rgyal dga' ba gti mug btang snyoms dang/
/thar pa'i lam min tshangs pa'i gnas pa bzhi'o/
/phyogs dang nye ba dmigs bcas rnam par spangs/
/'di ni zhi ba'i lam dang 'brel ba yi/
/dmigs pa'i yul ni sems can thams cad kyang/
/snang la rang bzhin med pa'i chos nyid kyi/

/rnam pa'i sgom tshul stobs su gyur pa las/
/byang chub sems gnyis skye ba'i rgyur 'gro bas/
/khyad chos ldan pa'i tshad med bzhi ru 'dod/
/sgom tshul go rim can dang nges pa med/
/dmigs pa'i yul gang skye bar sla na gtad/
/'on kyang byams bsgoms chags pa'i rten gyur na/
/nye ring bral ba'i btang snyoms sgom par spo/
/de nyid rmongs nas lung ma bstan gyur na/
/snying rjer spos pas sdug bsngal rgyu 'bras 'gog/
snying rje stobs zhan ris su chad pa na/
/dga' bar spos bas dman sems skye ba 'gog/
dga' bas sems rgod spros pa'i yul gyur na/
/byams sogs mtha' dbus brjes nas spel mar bsgom/
/de ltar bsgoms pas rnam smin mngon par mtho/
/'dod par lha mi'i lus dang nges legs gnyis/
/rgyu mthun byed pa de 'dra myong bas ni/
/mi mthun phyogs dang bral zhing bde ba 'thob/
/dbang gis yid 'ong bde dga'i yul la spyod/
/byed pa bzhi po stobs su gyur pa yi/
/don gnyis 'byor pa'i yon tan 'thob 'gyur te/
/byams pa 'byongs pas 'gro la bu ltar brtse/
/zhe sdang med cing gzhan gyi yid du 'ong/
/byams pa'i ngo bo stong la rang bzhin med/

/me long ye shes longs spyod rdzogs pa 'thob/
/snying rje 'byongs pas gzhan gyi sdug bsngal kyang/
/bdag gi khur 'gro 'tshe ba bral ba'i sems/
/'dod chags dang bral stong nyid snying rjer 'brel/
/sor rtog ye shes chos kyi sku ru 'grub/
/dga' ba 'byongs pas phrag dog rtsa ba chod/
/'byor ba brtan cing zhi bde rgyun mi 'chad/
/bsam tan dga' ba dmigs pa med pa dang*/
/bya grub ye shes sprul pa'i sku mchog 'thob/
/btang snyoms 'byongs pas bdag gzhan dgra gnyen mnyam/
/nga rgyal med cing za bzhi'i rtogs pa skye/
/rmongs pa med cing chos dbyings ye shes dang/
/ngo bo nyid sku mngon du 'thob par 'gyur/
/de lta'i tshad med bzhi yi yon tan ni/
/rgyu 'bras shin tu mtha' yas bslu ba med/
/lam ngan gzhan gyi grub mtha' srid pa'i rgyu/
/stong nyid snying rjer 'gal la mi bsten par/
/thar pa dri med rgyal sras dam pa'i lam/
/rnyog pa zhi ba'i dge la goms 'tshal lo/

/yon tan rin po che'i mdzod dga' ba'i cher zhes bya ba las/

7) /tshad med bzhi'i tshoms te le'u bdun pa'o//

//rnyed pa gang gi don la yon gyi mchog
/tshad med rnam bzhis thob pa'i byang chub sems/
/smon 'jug shing rta'i sgyu thabs la drangs pas/
/zhi bde'i lta ba ngan pa nyams par byed/
/sdig sdug 'khor ba'i brtson rar bcings rnams kyang*/
/byang chub sems bskyed mod la rgyal sras kyi/
/ming gi cod pan 'thob la rab dga' nas/
/'jig rten lha mir bcas kyang bsti stang byed/
/las nyon mun nag 'khrigs pa'i sprin par nas/
/gtum po'i glog 'od 'khrug lta'i dge ba la/
/skabs 'gar goms pa'i bsod nams tsam po ba/
/chu shing bzhin du 'bras bus rtsa ba smad/
/sa gzhi bzang pos bsten pa'i zhing sa la/
/dge ba'i lo tog phun sum tshogs pa ltar/
/byang chub sems kyi ljon shing srid pa na/
/'bras bu mang zhing zhi ba'i bar du 'phel/
/las nyon 'du byed sdug bsngal kun gyi snod/
/'khor ba'i rgya mtsho rnam rtog rba rlabs can/
/sems can rnams kyi khyim ltar rab bzung las/
/gdon pa'i snying stobs chen po sems bskyed yin/
/gang la rang don sems pa yod ma yin/
/bkres pa zas dang skom pa chur gdung bzhin/
/sems can 'ba' zhig don du rnam mkhyen gyi/
/go 'phang gnyer la byang chub sems zhes grags/
/de'ang 'bras bur dam 'cha' smon pa'i sems/
/bslab bya bdag gzhan mnyam dang brje ba dang/
/bdag pas gzhan gces gsum du bzhag pa'ang/
/bslab pa'i mdor bsdus yin gyi de'i ngo bo/
/byams sogs tshad med bzhi la yang dag gnas/
/rgyu la dam 'cha' 'jug pa'i sems yin te/
/de yi bslab bya pha rol phyin pa drug/
spyod yul yongs su dag pa rnams la bsten/
/dbye ba'i sgo nas skye 'phags sems bskyed gnyis/
/bslab pa gsum la ltos pa'i sems bskyed gsum/
/khyad par tshogs sbyor lam na mos pas spyod/
/dang po'i sa nas bdun par lhag bsam dag
/dag sa gsum na rnam par smin pa dang/
/sangs rgyas sa la sgrib pa spangs te bzhi/
/de bzhin lam lnga'i rjes 'gro sems bskyed lnga/
/pha rol phyin pa drug ltos de snyed grangs/
/sa mtshams dbye ba nyi shu rtsa gnyis so/
/bsam pas smon dang 'jug pas khyab la 'du/
/gang zhig rang nyid legs pa don gnyer nas/
/rtag tu gcod pa med pa'i sgo 'phar nang/
/slong ba'i yid la 'khrugs pa mi ster ba/
/de la gtan pa med pa'i mchod sbyin zhes/

/bsngags par 'os na mtha' dag sems can don/
/phan pa'i smon sems thang gcig skyes pas kyang/
/ngan song sgo gcod lha mi'i gnas rigs su/
/bde ba bsten pa'i yon tan zad mi shes/
/khyad par 'jug pa'i yon tan mtha' yas te/
/dngos su sbyor bas khyab pa'i cho ga la/
/gang nas bzung ste ldog pa med pa'i sems/
/'gro sgrol dam bcar shin tu yid brtan pa/
/de nas bzung ste bag med gnyid log kyang/
/bsod nams rgyun chags nyid du 'brel 'gyur ba/
/spyod pa'i sa las 'thad pa dang bcas bshad/
/bskal pa mang po'i tshogs kyang 'dums par 'gyur/
/phyugs dang glang po shing rta nyi zla sogs/
/bgrod pa'i brtul zhugs myur bul mtha' yas ltar/
/blo stobs chen po'i thabs brtson shes rab kyis/
/grangs med gsum gyi dam bzhag 'jig pa yin/
/ji ltar sa bon sa la ltung ba bzhin/
/sems mchog bskyed pa mi gtso skyes pa gtso/
/stobs gsum las ni byang chub sems skye bas/
/snying rje che dang tshogs bsags skyabs su 'gro/
/bsam dang sbyor ba rgyu yi stobs su bshad/
/rten gyi gang zag rnam pa gnyis bstan te/

/so thar rigs bdun gang rung sdom ldan nam/
/dkon mchog tA lar bsam pa'i rten gtso ba'i/
/rjes phyogs dbu ma'i lam srol 'jug pa yangs/
/tshogs bsags pa ni lhag par skye ba'i thabs/
/rgyu ni kun kyang bde gshegs snying po can/
/rkyen ni dge ba'i bshegs la rab bsten pas/
/yid bzhin nor bu lta bu'i bla ma mchog
/byang chub sems kyi thugs rgyud gang ba des/
/thog mtha' bar du dge ba'i chos rnams dang/
/rgyan dang sdong po bkod las legs gsungs pa'i/
/byang chub sems kyi yon tan dpag yas brjod/
/skyang nul mdzes sdug ngom pa'i gnas khang yang/
/gur gum spos chus bran bcas gdong bkru zhing/
/dkon mchog 'ba' zhig yid la sems pa yi/
/mchod tshogs phu ma 'debs la dga' zhing dgos/
/dam tshig gzugs brnyan mtha' dag der bos nas/
/ye shes sems dpa' dgug gzhug cho ga ni/
/mdza' gcugs dam bca' dran pa las myur bas/
/rgyal rnams zhing khams gzhan du gzigs pa yol/
/gang zhig lus pa med pa'i sems can gyi/
/mgon dang dpung gnyen gyur kyang bdud sde'i dgra/

/ji lta ji snyed mkhyen cing gzigs pa yi/
/bcom ldan bdag gi sdum par mchis su gsol/
/las kyis sprul pa ma yin 'byon pa'i shul/
/khrus kyi khang bu brtsegs pa dri bsung can/
/shel dang nor bu'i sa gzhi ka bar ldan/
/g.yu dmar mu tig bla bre dpyangs pa der/
/bde gshegs rigs kyi bu mchog bcas pa la/
/spos chus gang ba'i nor bu'i bum pa nas/
/khrus kyi rim gro bgyid pa'i smin legs ma/
/glu gar rol mo'i 'gyur ba 'gran la brtson/
/nye reg cho ga mkhas pa'i ri dwags mig
/dril phyis bku mnye'i sri zhus g.yeng ba'ang/
/kha dog gcig tu mi gnas dbang po'i mtshon/
/thags su btags pa med pa'i lha rdzas nyo/
/dpag bsam ljon pas btsod pa'i pany+tsa li/
/lcid kyis non spangs srab 'dzam yang ba'i gos/
/dri dang spos chus bgos shing byugs pa dang/
/rin thang brjod la khrel ba'i rin chen rgyan/
/gdu bu dpung rgyun snyan cha cod pan sogs/
/'dod pa'i yon tan spangs pa'i thub dbang kyang/
/bkren ldan bsod nams slad du bdag gir bzhes/
/'jig rten dbang phyug la sogs nye ba'i sras/
/ngan song kun 'dren la sogs bskal bzang gi/
/sems dpa' bcu drug dang ni khyim pa'i tshul/
/chos 'phags rtag tu ngu dang li tsa bI/
/dri ma med par grags la'ang dbul bar bgyi/
/stong gsum cig car khyab pa'i dri'i bzhon par/
/'khyud pa'i tsan+dan spos kyi bsung zhim dris/
/bsod nams bye ba'i 'byung gnas mtshan dpe'i byad/
/gser sbyangs brtan pa 'phrog la byug par bgyi/
/btang snyoms yangs pa'i shel gyi sa gzhi la/
/byams pa'i pad+ma ge sar stong brdal bar/
/snying rje'i nyi zla bkrag tu 'tsher ba bstar/
/dga' chen bcom ldan 'khor bcas bzhugs su gsol/
/bab col goms pa min pa'i lus btud kyi/
/snying gar gus bcas mngon rtogs ngom pa la/
/me tog dog pas rab bzung snyim pa'i snod/
/ga bu chung gi brtul zhugs 'dzin pa yin/
/rig dang zhabs su ldan sogs bde gshegs kyi/
/yon tan mtha' dag gnas kyis bskal ba bzhin/
/dad pa'i skyed mos tshal du 'ongs pa'i mod/
/skyo ba min pa'i ba spu gcig tu zing/
/zla gzhon khrus la 'jug pa'i rdzing bu'i nang/
/rma bya'i bu mo 'jo sgeg rol pa lta'i/
/lang tsho'i grangs snyed rdul gyi rnam grangs dang/

/shin tu 'khrul pa bskyed byed phyag gis brel/
/gtong ba'i yan lag rdzogs pa'i dngos 'byor dang/
des kyang mtshon par dpe med yid kyis sprul/
/bla na mchis pa ma yin mchod pa'i sprin/
/kun tu bzang po'i yon la phrag dog bgyid/
/mu bcor smra ba'i las dang bag chags sdig
/dge la 'jigs nas gzhan du bros pa'i gzugs/
/srid pa'i mun nag stug por 'chab pa kun/
/stobs bzhi'i nyin byed 'bar bas sbyang zhing bshags/
/sbyor ba gang gis bdag nyid ma 'khrugs bzhin/
/bsam pa'i khyad par gcig gis gzhan dag pa'i/
/rnam dkar yud la 'phrog pa'i chom rkun gyi/
/brtul zhugs rjes su yi rang kho nas byas/
/thar med 'khor ba'i spyod pa ma dul zhing/
/rnam par sra mkhregs tha ba gang gis kyang/
/gdul thabs brtan pa bral la chos 'khor gyi/
/rtsibs rnon mu khyud 'dzin de bskor bar bskul/
/rgyal dang de sras rnams kyis spangs gyur pa'i/
/'gro 'dis sdug bsngal gnas skabs bsten mthong nas/
/mya ngan 'da' ba min pa'i gdan khri la/
/dngos po kun gyi rin thang gcig tu spungs/
/bdag tu blta bas 'dar ba'i rnam dkar yang/

/srid par lan gcig mtho ba'i cho nge ste/
/byang chub bsngo ba'i gser 'gyur rtsis thebs pa/
/'di ni ston pa gzhan gyi lugs la med/
/chog shes bdud rtsi'i btung bas ma ngoms na/
/skyes bu'i yid la ma bzung mchod sprin yang/
/tshig gi pha mthar 'khyams la skrag gyur nas/
/bdag lus stan du dbul la'ang do gal bgyid/
/dkon mchog gsum gyi 'bangs su dam bcas pa'i/
/grib bsil so ka'i me tog 'jo sgeg can/
/rnam kun 'khrugs pa'i gshin rje'i mdun sar yang/
/khro gnyer 'jig pa'i rin thang zad mi shes/
/des ni gti mug mthus non sdig ldan bdag
/byi dor shin tu bsten pa'i dwangs shel ltar/
/bsod nams rnyog pa dwangs pa'i sems kyi nang*/
/sems bskyed cho gas thob pa'i gzugs brnyan dngos/
/nyes pa brgya phrag g.yang sar ltung ba yi/
/rims kyis shin tu btab pa'i nad pa rnams/
/gso dpyad phal pa'i mdun sar dbugs mi phyin/
/sman pa mchog la skyabs su lhag par dang/
/mos pa gang gi slad du 'dir gshegs nas/
/sems can khams la dgongs pa'i ston mchog ni/

/theg pa chen po'i skyes bu 'ba' zhig pa'i/
/tshogs kyi dbus na lham mer mdzes pa la/
/skyabs su 'gro ba gsum gyis gzhi bcas la/
/dgongs su gsol ba gsum gyis sad byas nas/
/rgyal ba sras dang bcas pa'i thugs bskyed dang*/
/bslab pa'i brtul zhugs mtha' dag blang ba yin/
/nyon sgrib zug rngu'i dum bu bcad gyur kyang/
/shes sgrib yul gyi ro la gcags pa yi/
/nyan rang dgra bcom ma bsgral ba las bsgral/
/gnyis ka'i 'ching bas kun nas dkris pa yi/
/tshangs pa la sogs so so skye bo nas/
/slob pa 'phags pa'i bar la gnas pa yi/
/sems can ma grol ba rnams dgrol ba dang/
/shin tu sdug bsngal drag po'i shugs ring las/
/dbugs 'byin thob pa med pa'i ngan song gsum/
/dbugs 'byin chen po'i gnas la sbyar ba dang/
/mdor na rten cing 'brel 'byung bcu gnyis kyi/
/'khor lo'i rgyar chud sems can yod do cog
/mi gnas ye shes mya ngan 'das pa'i grong/
/dgod byed cho gas bzung ba'i brjod pa ni/
/sngon byon drang srong rnams kyi lugs la brten/
/rtag tu nyid dang mtshan mo lan gsum du/

/byang chub sems gnyis bskyed la nan tan bya/
/'dun pa'i rtse la chos rnams rkyen chags pas/
/brjod pa dang pos smon dang gnyis pas 'jug
/gsum kas gnyi ga brtan par thob pa ni/
/rgyu mtsho sprin gyi bzhed pa bla na medA/
/sngon chad gzhan gyi don la lta ci smos/
/rang don nyid du rmi ba'ang ma myong ba'i/
/rin chen sems kyi khyad par gsang ba 'dis/
/bdag gi srid pa rin thang med pa byas/
/rigs las nyams pa gang zhig cho rigs kyi/
/lhag par btsun pa'i gnas thob ji bzhin du/
/rgyal ba kun gyi sras su deng gyur pas/
/byang chub sems dpa'i ming gi cod pan thob/
/srid gsum bdag po byas dang de nyid kyis/
/rmongs pa'i bla dwags dpyangs la'ang dga' byed na/
/byang chub sems dpa'i gnas thob de ring tsam/
/dga' ba'i 'khri shing slong la lha yang phyogs/
/'chi bdag 'joms pa'i bdud rtsi mi zad gter/
/dbul ba sel ba'i nor dang nad zhi'i sman/
/srid lam dub pa'i mgron po'i ngal stegs phyir/
/bdag ni deng nas 'gro ba'i nyer 'tshor gyur/

/yon tan rin po che'i mdzod dga' ba'i char zhes bya ba las/

8) /byang chub kyi sems yongs su bzung ba'i tshoms te le'u brgyad pa'o//

//sngon chad legs par ma brtags bab bcol gyi/
/dam bca' gtong la'ang yid gnyis gnas mchi na/
/rgyal dang de sras rnams kyi shes rab mthus/
/gdon mi za bar brtags pa'i blang dor gnas/
/btang na bdag gi sems can kun bslus pas/
/mu mtha' med pa'i ngan 'gror 'khyams par 'gyur/
/de phyir sems can gcig gi bde ba'ang/
/bshig nas bdag nyid nyams pa'i las mi bgyid/
/ltung dang byang chub sems stobs gnyis kar ldan/
/'khor bar res kyi 'gre byed gang yin pa/
/sa thob pa la yun ring 'thogs 'gyur na/
/bslab bya gtong ba'i skyes bu smon pa yin/
/gang zhig gnod pa'i rgyu 'bras chung ngu la'ang/
/khros pa'i nga rgyal shin tu bdo ba rnams/
/mda' mdung mtshon gyi chad pa bzod byas nas/
/don ma grub par phyir phyogs mi byed na/
/rnam pa kun tu dag la dgrar gyur pa'i/
/nyon mongs stobs chen 'di dang g.yul sprad nas/
/'khon du bzung ba'i cho ga ma zhig bar/
/bslab pa bsrung ba'i brtul zhugs su zhig gtong/
/'di na nyon mongs btson rar bsdams pa yis/

/bdag gi tshod kyang rig par mi 'gyur na/
/mtha' dag 'gro ba de las dbugs 'byin zhing
/sgrol ba'i brtan pa mi nyams ga la zhig
/bag yod shes bzhin ldan pa'i sa gzhi la/
/byang chub sems kyi myu gu bskyed sla bas/
/mi nyams bzung zhing dri ma sbyong ba dang/
/spel ba'i thabs la nan tan bgyid 'tshal lo/
/de la ltung ba'i rab dbye nyi shu ni/
/dkon mchog dkor 'phrog la sogs rgyal po'i lnga/
/grong dang grong rdal 'joms sogs blon po'i lnga/
/blo ma sbyangs la stong nyid ston pa sogs/
/phal pa'i brgyad dang smon 'jug gtong rnams spang*/
/mdor na rmi lam sdig pa mthong na yang/
/de ma thag tu phung po gsum pas bshags/
/rten gzhi smon sems shor dang 'gal zla byung/
/spong rkyen bslab pa phul ba gsum dag las/
/thun tshod las nyams shor na 'gyod sems kyis/
/skya rengs mdun du nam mkha'i snying po la/
/bos nas yan lag bdun pas ltung ba dang/
/bdag bde gzhan la yang dag spo ba dang/
/gzhan gyi sdug bsngal bdag gi khur bzod pa'i/
/gtong len snying stobs rmad byung 'du byed cing/
/byang chub bar du mi 'bral phyi phyir smon/

/smon pa'i bslab bya tshad med bzhi po'ang/
/byas pa drin du gzo las byams pa skye/
/byams las snying rje de las byang chub sems/
/skye ba tshad ma'i lung gis yang dag 'grub/
/btsas ma thag pa'i skyes bu bzhin ngan de/
/ma yis pang pas khrus khang ltar byas nas/
/mi gtsang mtha' dag lag pas nye reg byas/
/nu zhos bsnyen bkur lus kyi reg byas g.yogs/
/bu chung na las bdag nyid 'chi bar 'dams/
/sdig sdug gtam ngan mtha' dag sran nus pa'i/
/drin dang rim gro khyad du gsod byed na/
/de las cho ga 'khrugs pa su zhig yod/
/sa 'di rir bcas bdag gi khur ma yin/
/byas pa mi gzo'i khur chen dug ldan gyi/
/bza' ba khong du chud pa'i skye bo bzhin/
/de phyir pha mtha' yas pa'i sems can kun/
/ma ru gyur nas phan btags dam pa'i drin/
/dran pas byams sogs bzhi po gong 'phel zhing/
/byas pa shes dang drin du gzo ba yi/
/skyes bu gang la 'phags pa'i nor gyis bsnyen/
/smon sems ston ka'i zla ba gsar pa la/
/sgra gcan gdong bas thu ba'i mi mthun phyogs/
/nag po'i chos bzhi ring du bskrad par bya/

/mchod 'os bslu dang gzhan gyis bsod nams la/
/the tshom bskyed nas 'gyod pa'i gnas la sbyar/
/dam pa rnams la bskur zhing mi snyan sgrog
/g.yo dang sgyus spyod gzhan dag mgo bo bskor/
/chos bzhi gang rung nyams myong smon sems shor/
/'gyod dang gnyen pos ma slebs thun tshod 'das/
/de yi mod la sems bskyed 'chor ba yin/
/gnyen por che ba dkar po'i chos bzhi ni/
/srog la babs kyang bsam bzhin rdzun mi smra/
/rgyal sras rnams la ston par gus shing bsngags/
/g.yo sgyu med pas sems can thams cad gnyer/
/mtha' dag byang chub lam la dkri ba'o/
/brtan bya'i sgo nas bsrung ba'i 'du shes bzhi/
/dge ba'i bshes la sangs rgyas 'du shes dang*/
/des bstan chos la lam gyi 'du shes dang/
/de sgrub rnams la grogs kyi 'du shes dang/
/sems can kun la bu gcig 'du shes te/
/'di dag smon pa'i bslab bya yang dag go/
/'jug pa'i bslab bya pha rol phyin drug las/
/dang po lnga ni bsod nams dam pa'i tshogs/
/phyi ma gcig ni ye shes tshogs chen te/
/gnyis la ma bsten sangs rgyas yod ma yin/

/thabs stobs smon lam ye shes bsnan pas bcu/
/blo stobs mthu yis sgrub byed rgyal sras gsum/
/rang don sngon byas 'gro ba sgrol 'dod pa/
/rgyal po lta bu'i 'dod chen sems bskyed dang/
/rang dang 'gro ba stabs gcig sgrol 'dod pa/
/gru pa lta bu ye shes dam pa'i sems/
/'gro ba sngon bsgral rjes la zhi 'dod pa/
/skyong byed lta bu'i dpe med sems bskyed de/
/rtul pos grangs med sum cu rtsa gsum dang/
/'bring pos bdun dang rnon pos gsum na grol/
/sbyin pa'i ngo bo chags pa med pa ste/
/dbye na chos dang zang zing mi 'jigs gsum/
/zang zing la'ang rnam pa gsum yin te/
/gtong dang gtong ba che dang shin tu gtong/
/gtong ba zhes bya zas gos shing rta dang/
/glang po yul khams gzhan la byin pa'o/
/gtong ba chen po bu dang bu mo dang/
/khyim thab gtong yin shin tu gtong ba ni/
/bya dka'i gnas te mgo dang yan lag gtang/
/'di na thog mar goms su 'jug pa rnams/
/ser snas bsdams pa'i skyes bu'i lag pa ni/
/gcig nas cig shos sbyin par bsam pa'i sems/
/yang yang spos pas tshod ma la sogs la/
/brkam chags 'jig pa stobs su gyur la bslab/

/mi 'jigs sbyin pa gzhan gyi srog bsrung dang/
/'jigs pa'i yul bsgral dbugs 'byin gnas la dgod/
/mi nus bzhin du bab col cho ga yis/
/rnam par sbyar ba'i sbyin pa'ang smad pa ste/
/snying rje'i bsam pa shin tu ma dag par/
/lus dang srog gtong bslab btus nyin las bkag
/kha na ma thos bskrun pa'i sbyin pa yang/
/gnas min smad pa'i gnas te bdog pa la/
/zhen pa btang ba sbyin pa'i tshad du bzhed/
/chos kyi sbyin pa rnam pa gsum las dngos/
/mos pas spyod la ji bzhin 'doms par dka'/
/rang gi nyon mongs bsal ba'i cho ga dang/
/byams dang snying rjes gsung rab bklags pa yis/
/dkar po'i phyogs kyi rgyud grol smon lam gdab/
/rang rgyud grol nas 'gro ba'i skal ba dang*/
/rang bzhin 'tshams pas gzhan don gtso bor bya/
/tshul khrims ngo bo mi mthun sdom pa ste/
/dbye na nyes spyod sdom dang dge chos sdud/
/sems can don byed rnam pa gsum du bshad/
/sgo gsum mi dge sdom pa nyes spyod sdom/
/pha rol phyin pa drug ldan dge chos sdud/
/gzhan la phan gdags sems can don byed yin/

/nang gses so so thar las byang chub sems/
/khyad par bzhi yi sgo nas 'phags pa ste/
/so thar gzhan gnod gzhi bcas ldog pa tsam/
/byang sems de yi steng du phan 'dogs bsnon/
/sa thar spangs pa bdun bsdus lus ngag gtso/
/byang sems spangs pa bcu ka gtso bor byed/
/khyad par bslab pa'i gnas ni so thar skabs/
/gzhan gyi don du bcas pa mi 'bral la/
/byang chub sems dpa' gzhan gyi don 'gyur na/
/lus ngag gnyis kyi mi dge rnam pa bdun/
/gzhan don 'gyur dang 'gyur bar shes pa dang/
/rang gi dge tshogs mi sgrib 'phel ba yi/
/gnas skabs gsum brtags gnang ba'i skabs yod de/
/sems stobs chen pos mi nag mdung thung can/
/bram ze'i khye'u skar ma dper mtshon nas/
/rnam pa'i nyes pa'ang don la dge ba yin/
/rgyu 'bras mthu can bsam pas byas pa'i phyir/
/yid kyi gsum la gnang ba'i skabs med do/
/de lta na'ang rgyal sras sdom pa la/
/rang don zhi bde gnyer dang bya dka' spang/
/gzhan phyir phan pa mi bsgrub gang dad gang/
/ltung ba'i rgyu ru gcig par gsungs pa yin/
/dang po'i las can byang chub sems dpa' rnams/

/blo ni gong nas gong du spyod gtso bas/
/thog mar sdom pa'i tshul khrims ma dag par/
/gzhan gnyis gtso bor gnyer na bar chad mang/
/rab tu byung ba'i byang chub sems dpa' ni/
/khyad par can du mdo sde rgyan las bshad/
/byang chub sems dpa' rang sa'i sdom pa la/
/so thar mtshan nyid cho gas gsal ba med/
/sbyangs pa sngon song sems stobs chen po ni/
/bsam pa'i rten gtso in+d+ra b+hU ti bzhin/
/gang zhig khyim pa'i phyogs la brten pa rnams/
/dge bsnyen dang ni bsnyen gnas sdom pa'i steng/
/smon 'jug byang chub sems gnyis rtag tu bsrung/
/rab tu byung rnams dge slong dge tshul dang*/

/dge slong ma yi sdom pa gang ldan steng/
/smon 'jug gnyis bsrung rang sa'i tshul khrims yin/
/dbye na dge bsnyen rnam pa gnyis yin te/
/sna gcig bsrung ba srog gcod lta bu spang/
/de steng ma byin len spong phyogs gcig ldan/
/de steng rdzun smra spung ba phal cher bsrung/
/de steng 'dod log cha dang bcas spangs na/
/yongs rdzogs bsrung ba'i dge bsnyen dag tu 'dod/
/rtsa bzhi chang dang lnga ka spang ba la/
/tshangs par spyod pa'i dge bsnyen zhes su grags/
/rab tu byung ba'i bslab pa'i gnas bcu las/
/gser dngul len pa bu smad gso phyir gnang/
/gar phreng gnyis po mtshang chung gcig tu bgrang/
/yan lag brgyad pa'i khrims zhes grags pa gang /
/bsrung mtshams med par rtag tu bsrung ba de/
/tsan+d+ra go mi lta bu'i dge bsnyen yin/
/dge tshul srog gcod gzhan gyi nor 'phrog dang/
/mi tshangs spyod rdzun bcos pa'i chang la sogs/
/gar sogs phreng sogs mal chen mtho ba dang/
/phyi dro'i kha zas gser dngul len pa spong/
/bslab pa'i gnas bcu 'dzin pa khyad par yin/
/dge slob ma ni de steng skyes pa la/
/reg pa la sogs spong byed bcu gnyis kyi/
/gnyen po dang bcas bud med nyon mongs pas/
/lo gnyis la sogs thub bam mi thub brtag
/dge slong rtsa ba'i pham pa bzhin dag dang/
/lhag ma bcu gsum spang ltung sum cu dang/
/ltung byed 'ba' zhig dgu bcu tham pa dang/
/sor bshags sde bzhi nyes byas brgya bcu gnyis/
/nyis brgya lnga bcu rtsa gsum rnam grangs dang
/dge slong ma la sum brgya drug cu bzhi/
/so so'i rtsa ba bzhi brgyad pham pa dang*/

/nyes byas sbom po phyogs mthun khyad par yod/
/pham pas sdom pa rtsa nas gtong ba yin/
/phyin chad sor chud rung dang mi rung mtshams/
/'chab sems skyes dang ma skyes dag la rag
/bsrung bya mi shes bsrung bar rlom pa mtshar/
/ltung ba shes pa tsam gyis gso sbyong sla/
/ltung ba 'byung ba'i sgo bzhi'i dang po yang/
/mi shes pa zhes thogs med bzhed pa yin/
/bsgrub pa'i bslab bya gzhi gsum cho ga dang/
/bcu bdun bslab bya 'jug pa'i tshul khrims so/
/'di na pham lhag bcu bdun ma gtogs pa'i/
/mi rung longs spyod byin gyis brlab pa ni/
/dus ma yin par kha zas spyod dgos na/
/sgra mi snyan pa'i gling du mos pa dang/
/de bzhin khrus la nad pa gos lhag gam/
/rung ba ma yin bgo ba dkar po dang*/
/ko pags sogs la phongs pas nyam thag par/
/srog bsrung slad du gnang ba yin snyam dang*/
/rin po cher reg dkon cog mchod pa dang/
/sems can gso ba'i slad du gnang bar bsgom/
/gnang med bkag pa med pa rjes mthun brtsi/
/thams cad yod smra phal chen sde pa dang/
/gnas brtan pa dang mang pos bkur ba ste/
/sde pa bzhi ka'i bslab pa thams cad la/

/ston pa'i bcas pas ma khyab mi srid pas/
/bslab pa kun la dbang thob byed pa yin/
/mya ngan 'das bar bsngo bas lhag pa'i khrims/
/gzhan la phan pa bsgrub pas byang sdom la/
/dbang bskur rnal ma thob na sngags sdom te/
/gsum rdzogs bslab bya yon tan mtha' dag mang*/
/ngo bo gcig la ldog pa tha dad du/
/gang zag gcig gi rgyud la gnas pa yin/
/nang 'gal byung na gong ma gtsor bton pa/
/sngon byon mkhas grub rnams kyi lugs la grags/
/'og ma'i rnam pa 'gal ba ltar snang yang/
/gnod pa spong dang phan 'dogs dgos pa mthun/
/gang zhig 'gal na gnang bar mi srid la/
/gnang na 'gal bar mi srid de chos can/
/'di lta nyan thos pa la ltung ba dang/
/byang chub sems dpar phyogs mthun nyes byas su/
/'gyur ba'i myos byed sngags kyi dam rdzas su/
/spyod pa'i skyes bu'i rtog tshogs lhar shar bas/
/gzhi dang bsam pa gnyis ka gzhan du 'gyur/
/dge slong ma yin byang chub sems dpa'ong min/
/thabs bral chags sred nyon mongs mthus non min/
/snang ba mtha' dag lha dang dkyil 'khor dang/
/spyad bya'i dam rdzas bdud rtsi'i rang bzhi du/

/'du shes gnas 'gyur gang la gnang ba yin/
/so so thar dang byang chub sems dpa' yi/
/dge slong dang ni dge 'dun la byin las/
/yi dam la phul tshogs kyang yar ldan 'gyur/
/bslab pa'i cha shas gzhan la'ang de yis 'gre/
/'on kyang rang ldog ma 'dres dgag dgos tshang/
/ngo bo gnas 'gyur yon tan yar ldan pas/
/gnad kyis mi 'gal dus skabs gtsor spyad do/
/grub pa'i mtha' la dpyad pa zhugs pa rnams/
/gnas 'gyur ngo bo gcig tu 'dod pa dang/
/gcig la gzhi mi mthun du 'dod pa dang/
/gsum ka rdzas 'gal gong 'phel 'dod pa dang*/
/gtong thob mtshams nas rnam par dbye ba dang/
/dong rtse brtsegs bzhin ma 'dres 'dod pa dang/
/nyi zla skar gsum rim can tshoms pa ltar/
/rang 'od ma nyams nus pa'i khyad zhugs 'dod/
/de sogs rnam pa'i khas blang mtha' dag kyang/
/cho ga'i dus ltar rang ldog ma 'dres dang*/
/bsrung mtshams dus na dgag dgos tshang ba dang*/
/gnas 'gyur ngo bo ye shes mthus byed pa'i/
/spyir btang dmigs bsal phyed pa khyad par yin/
/gleng gzhi gnas 'gyur 'dod la phyir bcos med/

/so thar ngos nas byung ba'i ltung ba gcig
/rang ngos 'chos na gnas 'gyur zin pas 'gal/
/gong ma'i ngos nas 'chos na de nyid la/
/lta ba ma byung phyir bcos mi dgos bsnyon/
/lus ngag las skyes sdom pa gzugs can nam/
/spong sems rgyun chags sa bon bden zhen ldan/
/bsgyur dang lam 'khyer thabs kyis ma zin par/
/theg chen lam zhugs dbang bskur nod na'ang/
/gnas 'gyur thob pa'i rdo rje 'dzin pa min/
/sdom pa dag par byed pa 'du shes te/
/'du shes dag byed lha yi rnal 'byor yin/
/de nyid dag byed ye shes la goms na/
/bcas pa'i ltung ba chos can skye 'jig can/
/rang mtshan mi 'dzin thob dang shor ba med/
/thog mtha' bar du 'gal bar mi gnas pa'i/
/ngo bo kun rdzob yin pas gnas 'gyur grub/
/gzhi dang bsam pa gnyis ka mngon gyur ldan/
/mos pas spyod pa'i sdom pa gsum ldan la/
/gnas na bye brag bsrung na 'chol bar bsrung/
/ldan na yang ldan 'chos na rang sa nas/
/nyams pa khol bur phyung ba'i phyir bcos 'grub/
/ci phyir nyes pa bskyed na gang yang 'gog
/dge dang yon tan bskyed na gnang ba'i phyir/

/gnang bkag tshig gi lam na gnas pa min/
/gang zag rgyud dang 'brel nas grub pa'o/
/pha rol phyin pa drug dang tshogs gnyis kyi/
/yon tan ma skyes bskyed par byed pa dang*/
/skyes pa spel la dge ba chos sdud kyi/
/tshul khrims zhes bya sems kyi bslab pas bsdus/
/byams dang snying rjes zin pa'i dge ba ni/
/gang du sems can don byed sbyin pa yin/
/de la rang 'dod med pa tshul khrims la/
/gzhan don skyo ngal med pa bzod pa'o/
/lhag par spro bzhin 'jug pa brtson 'grus te/
/sems can don la rtse gcig bsam gtan dang /
/dngos mtshan zhen pa spangs pa shes rab ste/
/pha rol phyin drug nam yang 'du 'bral med/
/spyod lam rnam bzhi kun la dran shes ldan/
/spyod yul yongs su dag pa'i dge tshogs kyi/
/gom pa'i 'degs 'jog dag kyang phyin drug lam/
/rtsol med 'jug pas tshogs rdzogs shin tu myur/
/thabs la mkhas pas dngos sam rgyud ma nas/
/sems can kun la phan pa lhur byed cing/
/sbyin dang snyan smra don spyod don mthun dang/
/dge ba chos sdud tshul khrims sgo 'phar yangs/
/gang la brtag pa drug tu gsungs pa'ang/

/rang gi chos la 'byor rgud brtag par 'du/
/rang nyid chos lam ma nyams gzhan don bya/
/rang don nyams pa'i so skyes 'khrul pa brtag
/gzhan la phan pa rlabs chen 'grub srid na/
/bcas pa chung ngu bag yangs gnang ba'i skabs/
/yod de grong khyer phyir na grong rdal dang /
/bdag phyir sa gtong chos phyir bdag kyang gtong/
/'di na mi mjed bzod pa'i sa gzhi la/
/chos kyi dri bzang rgyas pa rab bsrung ba'i/
/dka' ba dang len bzod pa ji mi snyam/
/zab mo'i don la mi skrag rnam pa gsum/
/yid ni shin tu rengs byas zhe sdang gi/
/sdig pa'i mngon rtogs mun pa'i 'khri shing can/
/thar med dmyal bar 'dzul la skrag pa rnams/
/nam yang khro ba'i go skabs dbye mi bgyid/
/gnod pa'i yul ni nags kyi tsher ma bzhin/
/gdul gyi mi lang kun nas 'phel ba can/
/'khon dang khro ba'i byed po gcig btul na/
/bzod pa'i dka' thub bdag la mdza' bar 'gyur/
/reg pa shin tu rtsub pa'i tshig gi mdas/
/skyes bu'i snying la zug pa cang mchi'am/
/de nyid dang du blang ba'i nyer len gyis/
/phan tshun rten dang brten par 'khrugs bzhin mnar/

/'di na gnod pa'i rgyu 'bras mtha' yas su/
/bdag nyid las byung sgra dang brag ca bzhin/
/bdag nyid ma byung gnod pa'i yul med pas/
/rang gi sngon byas rkyen gyis bos la ltos/
/brtags na gnod chen ma yin phan chen te/
/gang la brten nas bzod pa'i gru gzings dang/
/byang chub sems kyi nor bu 'thob 'gyur bas/
/de 'dra'i gnod pa dam pa'i chos ltar mchod/
/shin tu brtags na gnod pa'i ngo bo la/
/mtshan nyid med de chu yi ri mo bzhin/
/rnam rtog khro gnyer rtsub mo zhig pa'i mod/
/mkha' bzhin rnam par stong la thob shor med/
/gang phyir bzod pa'i dka' thub gsum nyams na/
/sbyin sogs pha rol phyin pa gzhan lnga yang/
/phyi mtha' dgra yis bskor ba'i bshul lam bzhin/
/'dod pa'i gnas su phyin dka' blo stobs bskyed/
/dus las yol ba med pa'i brtson 'grus kyis/
/rang dbang nyid du dge ba'i chos mtha' dag
/skyed mos tshal du ngang pa 'gro ba bzhin/
/le lo'i g.yang la bskyud pa med par 'jug
/bya ba ngan zhen 'du 'dzi'i thag pas dkris/
/sgyid lug mthus non sbyor bas nus pa'ang btang/

/bdag nyid brnyan nas sems zhum brtul zhugs blangs/
/de 'dra'i gang zag nyes ba'i gzings la zhon/
/bdud bzhi 'joms pa go cha'i brtson 'grus dang/
/sa bcu'i lam 'gro sbyor ba'i brtson 'grus dang*/
/mi 'gong mi ldog chog shes med pa yi/
/brtson 'grus can gyi smos pa'i don kun 'grub/
/bdag gi tshe ni nyin mo'i mthar gyur te/
/myur ba myur bar 'chi ba'i mun nag gis/
/gtugs na 'khor ba'i spyod pa rgyu skar las/
/rnam grangs mang ba de yis dbugs mi phyin/
/le lo'i rnyog pa dwangs pa'i rtson 'grus kyi/
/dal 'bab phyogs lhung ston pa ma yin par/
/rnam pa kun mkhyen rgya mtshor phyin de srid/
/g.yo zhing myur ba'i brtul zhugs nyams mi bgyid/
/nags tshal me tog 'khrigs pa'i sman ljongs ni/
/ngang pa shin tu zhi bas brten byas shing*/
/lta na sdug pa brag ri'i pha gu dang /
/rta babs ri dwags gzhon nus mdzes pa yod/
/dga' ba'i nags tshal lha mo'i sked chings ni/
/shing bal gzhon nu'i drwa phyed g.yo ba na/
/dogs pas skrag pa min pa'i khu byug rnams/
/'khor bar skyo ba'i gtam gyi spring yig 'grem/
/de ru gshegs shig bsam gtan 'dod pa rnams/

/longs spyod sprin gyi bla re'i nang shed na/
/tshe srog rol pa'i glog ni g.yo zhing 'dar/
/'gyu dang sdug bsngal 'du byed chom rkun dkyu/
/phung krol bskyed pa'i chu klung ca co can/
/gsog dang bsrung dang spel ba'i 'dod pas 'khrugs/
/khengs dang 'jungs dang ser snas tshe gtugs nas/
/ngan 'gro'i chu gter mu mtha' med par 'khyams/
/g.yo sgyu'i char sprin brnags pa'i rin thang can/
/nor ni ji tsam 'byor bzhin sdug bsngal rgyu/
/yo byad bsnyungs rnams dgra rkun 'tshe bas spong /
/chog shes thob pa 'byor pa'i rtse mor 'gro/
/so so skye bo'i rang bzhin byis pa ste/
/byis pa rnams ni nyes pa'i sprin gyis 'khrigs/
/bdag nyid bstod cing gzhan la mi snyan sgrog
/nyon mongs sbrul lce rtsub mo'i nyams bag bsten/
/dpal 'byor g.yo ba gang la'ang rtag par sems/
/byas pa mi gzo mgu ba'i gzugs brnyan 'khyog
/mkhon gyi me lce phra ma'i rlung gis bskyod/
/spre'u bzhin du gnod pa sna tshogs ster/
/chu srin bzhin du sdig pa'i lto ba yangs/
/sbrul gdug bzhin du su dang phrad pa 'joms/
/me bzhin dge ba'i ljon shing bsreg 'gyur ba'i/
/byis pa'i grogs las ring du bsring bar bya/

/yul ni dug las thu ste rnam smin rtsub/
/spyad pa'i mod la 'da' ba'i ro bro yang/
/tshe rabs gcig min skye ba thams cad du/
/gsang sngags mchog dang sman gyi gsor mi rung/
/gang zhig sems kyi glang po ma dul bar/
/bslu ba'i rdzu 'phrul yul las che ba med/
/phung po'i 'du byed phyogs la bzhag de srid/
/zhi ba'i nags mthongs dag la bsnyen par mdzod/
/bas mtha' 'brog ni yid 'ong skyo shas 'phel/
/tshong dang so nam sdig pa'i grogs kyis spangs/
/dpya dang khral dang zho shas 'tshos mi gdung/
/bya dang ri dwags mi snyan sgrog pa med/
/chu gtsang 'bras bu'i nyer spyod rgya che la/
/brag ri'i phung dang lo ma'i khang bzang yangs/
/ljon pa'i grib bsil 'grogs na bde ba dang
/nam zhig bdag ni lhan cig gnas 'gyur bas/
/de na dus bzhi'i mgron po gsar pa yis/
/'pho 'gyur mngon rtogs ngom pa'i nags tshal rnams/
/rang nyid nyon mongs ma yin gtan tshigs su/
/gom bdun phyogs pa'i bsod nams sgrog la ltos/
/gang du bsam gtan shin tu brten pa ni/
/lhag pa sems kyi bslab pa'i mtshan nyid de/

/rten cing 'brel 'byung lus kyi cho ga ni/
/rnam snang chos bdun sems kyi srog shing can/
/gcig las gnyis pa ma yin mnyam gzhag brtson/
/dmigs pa gang yang rung ba'i 'dzin dpyad kyis/
/yid ni dge ba'i don la rnam par bcing/
/spros pa'i snang ba chos nyin gcig tu nub/
/snang yul ma 'gags der 'dzin med pa yin/
/shes pa yul la mi rtog mnyam bzhag la/
/ngo bo gcig ba'i rjes thob lhag mthong ste/
/dbye na byis pa nyer spyod don rab 'byed/
/de bzhin gshegs dge'i bsam gtan rnam gsum dang/
/rtog dpyod yod med mu bzhi'i bsam gtan bzhi/
/de bzhin gzugs med bzhi ste rnam pa'i grangs/
/lam ma zhugs pa'i rgyud kyi ting 'dzin ni/
/bsam gtan gzugs med byis pa nyer spyod yin/
/lam zhugs tshogs dang sbyor ba'i ting 'dzin gyis/
/thar lam mngon byed don rab 'byed par grags/
/dang po'i sa yan 'phags pa'i ting 'dzin te/
/zag pa med pas de bzhin gshegs dge yin/
/kun kyang ngo bo nang du sems 'dzin la/
/rgyu ni dran pa rgyun chags brtson 'grus can/
/rnam par g.yeng na slar yang de la bslan/

/byed las bde ba bskyed cing rdzu 'phrul 'grub/
/'bras bu mngon shes la sogs thob pa yin/
/bsam gtan dang po'i nyer bsdogs rtog cing dpyod/
/dngos gzhi rtog pa med la spyod pa tsam/
/lhag ma gsum por rtog dpyod gnyis ka med/
/snga ma snga mas phyi ma'i nyer bsdoms byed/
/'phags pa'i lam gyi rten gzhi zhes su grags/
/yon tan thams cad byed pa'i bsam gtan ni/
/snying rje dang ni ye shes dam pas zin/
/ting 'dzin mang ldan rnam pa thams cad bsgrub/
/blo rdzas gcig pa'i mnyam rjes gzung 'dzin spong/
/mnyam gzhag las la'ang rjes thob rgya yan pa/
/sa bdun tshun chad kun na yod pa yin/
/lhag pa shes rab bslab pa'i nges 'byed ni/
/ting nge 'dzin gyi sbyor ba las skyes zhing/
/dngos dang rjes la byung ba'i shes rab bam/
/thos dang bsam pa sgom pa las byung ba'i/
/shes rab gsum gyi lhag mthong yang dag 'grub/
/nyon mongs tshogs 'joms chos dang chos can shes/
/srid pa'i grong las mya ngan med par 'da'/
/sbyin sogs rnam pa drug po'ang gong nas gong*/
/khyad zhugs shes rab pha rol phyin la bsten/
/de'ang 'di na so so'i skye bo'i sar/

/thos pa las byung shes rab ma bsten na/
/bsam dang sgom pa'i yon tan gnas min 'khyams/
/thos pa'i shes rab kun gyi rgyu ru gsungs/
/gzhal bya'i chos la 'jal byed shes rab kyis/
/drang nges gnyis dang ldem dgongs rnam bzhir gzhal/
/chos rnams kun gyi ngo bo de bzhin nyid/
/rnam thar gsum du gnas pa nges don yin/
/chos can snang tshod lam la 'jug pa'i phyir/
/rig pas gzhal nas sgro btags drang ba'i lam/
/gnyis pos drang nges gang la rton mi rton/
/shes de gsung rab blta ba'i lde mig yin/
/de dag rang bzhin gsal bar bya ba dang/
/don gyi dgongs pa rtogs par bya ba'i phyir/
/dgongs ldem gnyis bshad dang po dgongs pa ni/
/cung zad sgro btags bshad du yang yod la/
/gdul bya'i yul rnams re shig kha drang ba/
/gcig pu'i slad du ma yin dgos ched dang*/
/bcas nas dgongs pa rnam bzhir ston pa ste/

/mnyam pa nyid dgongs 'gal ba'ang gcig tu bstan/
/don gzhan la dgongs dpyad na ma grub bstan/
/dus gzhan la dgongs 'bad med 'tshang rgya bstan/
/gang zag la dgongs de de'i mchog 'dzin smad/
/ldem por dgongs pa gdul bya gang zhig gi/
/blo la mi chud yid gnyis gnas thob rnams/
/de nyid dga' ba'i ming dang cha ldan gyi/
/rnam par kyogs nas yang dag lam gzud phyir/
/tshig mthun don mi mthun par bshad pa ste/
/dbye na zhugs pa mtshan nyid gnyen po bsgyur/
/zhugs pa ldem dgongs gang zhig nyan thos dag
/stong pas skrag nas theg chen spong ba la/
/gzugs yod smos pas grub par go nas 'jug
/snang tshod rmi lam lta bur dgongs pa'o/
/mtshan nyid ldem dgongs ngo bo nyid med don/
/shes pa'i don du rim bzhin kun btags dang/
/gzhan dbang yongs grub rnam pa gsum dag las/
/dang por mtshan nyid ngo bo nyid med dang/
/gnyis par skye ba ngo bo nyid med dang /
/gsum par don dam ngo bo nyid med pas/
/chos rnams brjod pa zab pa dag tu ston/
/gnyen po ldem dgongs gzhan gyi log rtog ldog
/sku tshe rigs dang sku bongs tshad kyis min/
/sangs rgyas thams cad gzugs sku chos skur mnyam/
/tshogs kyi yul la'ang mnyam pa lta bur dgongs/
/bsgyur ba ldem dgongs bsad bya ma yin pa'i/

/pha ma gsod dang de bzhin bcom bya min/
/rgyal po dang ni gtsang sbra can gnyis bcom/
/sred len kun gzhi sogs la btags pa'i don/
/rnal mar bzung na nor pa chen po'o/
/mdor na dgongs dang ldem po'i khyad par ni/
/dgongs pa yid la rnam par bzhag pa tsam/
/yin gyi pha rol bzung la ltos pa min/
/ldem por dgongs pa pha rol bzung ba la/
/ltos pa'i rnam 'byed gsung rab lta ba'i mig
/gzhal bya'i ngos nas rgyal bas chos kyi sgo/
/brgyad khri bzhi stong gsungs pa mtha' dag don/
/'jig rten kun rdzob pa dang don dam ste/
/bden pa gnyis las gsum pa ma mchis so/
/kun rdzob pa la snang lugs rnam pa gnyis/
/'khrul shes ngo la snang ba ji snyed kyi/
/snang tshod nyid dang mthun par don byed rnams/
/yang dag kun rdzob nyid de snang na'ang/
/don mi byed la log pa'i kun rdzob grags/
/don dam bden pa gshis kyi bzhugs tshul te/
/'khor ba dang ni mya ngan 'das pa'i chos/
/ngo bo gnyis med gdod nas bsam brjod 'das/
/rtogs dang ma rtogs blo yi ma bzhag go/
/bden gnyis 'dres pa'i snang stong zung 'jug ni/
/rdzing bur zhugs pa'i zla ba'i skye mched bzhin/
/snang ba'i cha nas kun rdzob bden pa dang/
/rang bzhin ma grub don dam bden pa'o/
/yul lnga'i shes pa tshon ris ma 'dres ltas/
/gzugs sogs 'dod pa'i longs spyod cha bzung ba/
/de la der 'dzin dgag bsgrub blo rtog gi/
/'khrul snang sgyu ma'i dpe brgyad nyid du brtag
/mthar thug blo yis rnam par dpyad bzod na/
/don dam ma yin blo ni kun rdzob phyir/
/gcig dang du mar 'gal ba'i mtshan nyid rnams/
/blo yi yul la nam yang gnas ma myong/
/re zhig grub pa'i mtha' yi rnam bzhag ni/
/shes pa'i don dam blo yis dpyad pa dang/
/dngos po'i don dam tho bas bcom pa yi/
/rdul phran cha med nyan thos sde ba'i lugs/
/don byed nus pa gang yin de 'dir ni/
/don dam yod min gzhan ni kun rdzob yod/
/de la rang spyi'i mtshan nyid kyis bshad pa/
/mdo sde pa'i lugs ngo bo rtog ger mthun/
/gzung 'dzin gnyis su snang ba'i yul yul can/
/kun rdzob bden pa nyid de gang las gzhan/
/gnyis med shes pa don dam bden pa ru/
/'dod pa sems tsam pa yi grub pa'i mtha'/
/ji ltar snang ba thams cad kun rdzob tu/

/grub pa sgyu ma lta bu'i mtshan nyid de/
/don dam grub pa med pa nam mkha' ltar/
/'dod pa dbu ma rang rgyud pa yi lugs/
/'di ltar snang ba nyid ni kun rdzob dang/
/stong pa don dam shes bya tha snyad kyis/
/btags pa gang yang spros pa'i mtha dang bral/
/snang dus nyid nas skye 'gag 'gro 'ong med/
/gzhan dbang dngos por 'dod pa'i kun rdzob kyang/
/de yi grub pa'i mtha' ru khas ma blangs/
/de ni thal 'gyur shing rta'i srol 'byed che/
/klu dbang zla ba grags pa'i khyad chos yin/
/'dir ni 'og ma'i rnam pa thams cad la/
/brtsad cing brtags pas gong ma nor mi 'gyur/
/rang rang 'dod zhen gyis sbyar ltos grub kyi/
/grub pa'i mtha' yi mtshan nyid nyams 'og chud/
/de las dngos dang dngos 'dra dngos min gyi/
/mtshan nyid legs par phyed pa'i shes rab kyang/
/thos la brten 'byung de yis nyon mongs bcil/
/nyon mongs med la bdud kyis glags mi rnyed/
/'dir gang bzung na gshis kyi bzhugs tshul la/
/smra bsam brjod med don dam bden pa yin/
/blo yi cha nas smra bsam brjod pa ru/
/btags shing snang ba kun rdzob bden pa'i char/

/bzhag nas bden gnyis rtogs bya rtogs byed las/
/'das pa sus kyang mngon du byar med la/
/bltar med thob dang ma thob gnyis ka med/
/stong pa nyid dang nges par rjes mthun pa'i/
/blo skyes pa la rtogs pa'i bla dwags btags/
/gang zhig rten cing 'brel 'byung ni/
/chos rnams ma lus kun gyi mdzod/
/gang la bsam pa'i shes rab kyis/
/yang dag 'jug pa lde mig yin/
/snang srid 'khor 'das chos rnams kun/
/gang nas kyang ni ma 'ongs la/
/gang du'ang ma song mi gnas pa/
/gshis la gnas pa'i rten cing 'brel/
/chos can nyid kyang skye 'gag ltar/
/snang dus nyid nas stong par shar/
/spros pa'i mtha' la mi gnas pa/
/dbu ma'i rang bzhin nyid du bstan/
/dag dang ma dag glo bur ba/
/don la med kyang med bzhin snang/
/kun tu btags pas nye bar len/
/rtog cing dpyad pas mtha' bzhi byung/
/yod dang med dang rtag dang chad/
/dbus la gnas pa'ang mkhas pa min/
/ji ltar dar gyi srid bu bzhin/
/'dod pa'i grub mthas rang nyid bcings/
/'di na blo yis btags pa'i chos/
/skye 'gag gnas dang 'gro 'ong min/

/don gcig ma yin tha dad min/
/rtag pa ma yin chad pa'ang min/
/spros pa mtha' dag nyer zhi ba'i/
/rang bzhin nyid du shes pa ni/
/bsam byung shes rab ngo bo yin/
/snang yul sa chu me rlung mkha'/
/ri dang nags tshal khang bu brtsegs/
/'du byed rgyu las thams cad skyes/
/'khor ba rten cing 'brel 'byung yin/
/ma rig pa las 'du byed de/
/de bzhin gcig la gcig rten gyis/
/rga shi'i bar du 'brel ba ni/
/nang gi rten cing 'brel bar 'byung*/
/myang 'das rten cing 'brel 'byung ni/
/lam dang 'bras bu gnyis su gnas/
/lam ni 'khor ba'i rten cing 'brel/
/lugs su 'jug pa bcu gnyis kyi/
/rtsa ba ma rig chen po ni/
/rig pa'i ye shes kyis ldog pas/

/'du byed la sogs gzhan rnams kyang/
/lugs ldog srid pa'i rtsa ba chad/
/de ltar rten cing 'brel 'byung gi/
/mtshan nyid mthong ba'i skyes bu yis/
/sdug bsngal shes shing kun 'byung spong/
/'gog pa mngon gyur lam mchog mthong/
/de ltar snang ba skye med du/
/bsam pas gtan la phab pa de'i/
/rang bzhin shes pa'i chos nyid la/
/sgom pa'i shes rab ces su grags/

/nam mkha' rnam par dag pa'i dbyings/
/sgom pa'i don dang ro gcig pa/
/de la gzugs sogs phung po lnga/
/tshogs brgyad kun kyang yod ma yin/
/med ces blo yis bkag pa na/
/shes rab nyid dang lhag par 'gal/
/cang med chad pa nyid ma yin/
/sku dang ye shes kun gyi mdzod/
/rang bzhin nyid du rnam dag pa'i/
/yang dag nyid la yang dag blta/
/blta zhes bya ba'ang kun rdzob ste/
/ngang las ma g.yos sgom pa'i mchog
/de yi mdun na blo dang ni/
/yid byed thams cad gnas pa min/
/shes rab de 'drar yongs shes na/
/thabs kyis rnam par grol bar 'gyur/
/shes rab med pa'i thabs kyis ni/
/bcings pa nyid las grol ba med/
/gang du stong nyid snying rje gnyis/
/rgyud la bsten pa tshogs lam che/
/sbyor lam chos mchog man chad du/
/mnyam rjes stong dang snying rjer 'char/
/mthong lam thob nas gnyis po ni/
/zung du 'jug cing 'du 'bral med/
/rab tu dga' ba dang po'i sar/
/chos nyid bden pa mngon sum mthong/
/de nas 'phags pa'i sgom lam du/
/sa bcu rgyun gyi mtha' ma la/
/rdo rje lta bu'i ting 'dzin gyis/

/shes sgrib bcom nas mngon byang chub/
/mnyam par ma gzhag med pa sogs/
/rgyal ba'i ma 'dres chos bco brgyad/
/stobs bcu dang ni mi 'jigs bzhi/
/mtha' dag mngon gyur sangs rgyas yin/
/'di ltar pha rol phyin pa drug
/rgyal ba kun gyi gzhung lam ste/
/lta bas ma rmongs spyod pa'ang/
/shin tu rnam dag 'og min 'gro/

/yon tan rin po che'i mdzod dga' ba'i char zhes bya ba las/

9) /smon 'jug gi bslab bya bstan pa'i tshoms te le'u dgu pa'o//

//byang chub sems dpa' sngags kyi theg pa la/
/'bras bu'am ni rdo rje'i theg pa dang/
/thabs kyi theg pa rig pa 'dzin pa yi/
/sde snod ces grags rgyu las khyad par 'phags/
/rgyun chags ngos nas gzhi lam 'bras bu'i rgyud/
/rim gnyis la brten thabs dang shes rab 'brel/
/dka' thub mthu yis mi gdung 'jug sgo yangs/
/dbang po rnon po'i dbang byas brtul zhugs myur/
/dus la dgongs pa rdzogs ldan gsum ldan dang
/gnyis ldan dang ni rtsod par ldan pa bzhi/
/rigs la dgongs pa bram ze rje'u rigs/
/rgyal po dang ni dmangs sam gdol pa'o/
/dbang por dgongs pa rtul 'bring rnon dang mchog

/chos ni bya spyod rnal 'byor bla na med/
/dang po gsum ni gsang sngags phyi pa ste/
/thub pas dngos gsungs mtshan nyid theg pa dang/
/gtsang sbra sdom pa'i kun spyod phal cher mtshungs/
/rtsod pa'i dus dang 'gal ba'i 'dod chags kyis/
/kun spyod lam byed lha yang zung 'brel min/
/sha lnga bdud rtsi lnga la longs mi spyod/
/dbye na bya ba dang ni spyod pa'i rgyud/
/sems dpa' sems ma rig sngags gzungs sngags lha/
/bya bas rje khol spyod pas spun grogs tshul/
/bya bas rje khol rnam par bsgrub pa la'ang/
/bdag bskyed med par rang nyid dman par bzhag
/la lar yod de gtso bor mdun bskyed ston/
/phyi yi bya ba khrus dang gtsang sbra gtso/
/mchog dman tshul du bsgrubs nas dngos grub 'dod/
/bya ba'i thabs dang nang gi rnal 'byor la/
/cha mnyam spyod pas spyod pa'i rgyud du grags/
/rang nyid dam tshig sems dpa'i mdun bzhugs pa'i/
/ye shes lha la spun ltar dngos grub len/

/rnal 'byor rgyud kyi gru chad man chad la/
/bkod pa chen po longs spyod rdzogs pa ltar/
/bstan yang zung 'brel ma yin bskyed dang rdzogs/
/thabs dang shes rab rim can so so ba/
/rnal 'byor gtsor spyod lus ngag grogs su ston/
/ye shes dgug bstim phyag rgya bzhi yis bcing/
/dam ye gcig pa'i ngang nas dngos grub blang/
/bzlas ba pa'i mtha' la gshegs gsol bya ba'o/
/bla na med pa gsang sngags nang pa ni/
/bskyed dang rdzogs dang zung du 'jug pa las/
/pha rgyud ma rgyud gnyis med rgyud du bzhag
/lha ni 'khril sbyor dam rdzas khyad par spyod/
/gtsang brtsog spong len med pa'i rang bzhin can/
/rnal 'byor chen po pha rgyud thabs kyi lam/
/bskyed rim gtsor byas rlung lnga dag par byed/
/rjes su rnal 'byor ma rgyud shes rab lam/
/rdzogs rim gtsor byed khams las zhu bde bskyed/
/shin tu rnal 'byor gnyis med ye shes lam/
/gcig dang du bral 'od gsal chen por sbyor/
/kun gyi gnad du khams drug ldan pa'i lus/
/phung po khams dang skye mched rtsa thig rlung/
/las su rung las bskyed rdzogs zung 'jug gsum/
/yon tan kun bskyed rdo rje theg pa'i lam/
/rang bzhin lhun grub dkyil 'khor chen po ru/
/lta bas thag bcad sgom pas nyams su blangs/
/spyod pas la dor 'bras bus don gnyis bsgrub/
/gzhi lam 'bras bu'i rgyud la yang dag bsten/
/'jug pa'i sgo ni smin par byed pa'i dbang/
/grol bar byed pa bskyed rdzogs rnam pa gnyis/
/mthun pa'i grogs su dam tshig spyod pa gsum/
/sngags kyi lam mchog rnal mar nges pa las/
/dang po dbang bskur ma thob dngos grub med/
/bye ma btsir las zhun mar 'dod pa bzhin/
/'chad nyan sgom la brtson kyang dmyal bar 'gro/
/dbang thob skyes bu rgyal ba'i sras su 'gyur/
/dkyil 'khor mthong bas sdig las rnam par grol/
/gtsang ma'i rigs skye skye ba bdun dag na/
/nges par 'grub cing sa bcu thob par bshad/
/dbang bskur slob dpon rim gnyis gding dang bral/
/bsti gnas dkor spyod ma bsdams khyim la chags/
/snying rje chung dang rtog ges zil non des/
/dbang bskur byas kyang be sprel g.yang sar lhung/
/phyi nang gsang ba'i de nyid rnam pa bcu/
/rig cing rang nyid grol ba'i bla ma yis/
/dad dang ngo tsha shes pa'i slob ma'i rgyud/
/brtags la dbang bskur rim pas sbyin par bya/
/bsnyen pa dang ni sa yi cho ga dang/
/sta gon dang ni slob ma 'jug cing smin/
/mngon rtogs bzhi po re re nyid la yang*/
/bzhi bzhir rdzogs pa'i yan lag ma tshang na/
/cho ga nyams pas smin par nus ma yin/
/rgyud sde so so'i dbang gi rigs dbye la/
/bya ba'i rgyud la chu dang cod pan gnyis/
/spyod pa'i rgyud la de steng rdo rje ming/
/rnal 'byor rgyud la rig pa'i dbang lnga dang/
/gsang ba bka' yi dbang du mtha' rten rdzogs/
/bla med bum gsang shes rab tshig dbang bzhi/
/theg pa'i rtse mo'i rim pa bye brag pa/
/spros dang spros med shin tu rab spros med/
/spyir na dbang gi dbye bsdu mtha' yas kyang/
/sa zin 'jog mtshams rnam pa bzhi po yin/
/gzhi dang lam dang 'bras bu dbang bzhi ru/
/gdod nas grub pa rtsa rlung thig le'i rten/
/rang chas nyid de mtshungs par ldan pa dang*/
/lhan cig byed pa'i rgyu ni rnam gnyis la/
/snod du rung ba'i slob bu rgyu yi rkyen/
/lta dgongs ldan pa'i slob dpon bdag po'i rkyen/
/nus pa'i cho ga mkhyen pa dmigs pa'i rkyen/
/rten cing 'brel 'byung de ma thag pa'i rkyen/
/rgyu gnyis rkyen bzhi tshogs las dbang bskur 'grub/
/gnyen po grangs nges sgo nas bzhag pa ni/
/lus kyi gtso bor gyur pa rtsa yin te/

/rtsa yi rnam pa yi ge'i gzugs su gnas/
/de la rlung brten rlung la khams rnams brten/
/khams la don dam byang chub sems brten bzhin/
/'dod pa'i khams kyi gang zag rang rgyud pa/
/kun la 'dod chags rnam bzhir gnas pa sogs/
/dag bya dag byed la brten nges pa yang/
/dang po bltas pas tshim pa'i 'dod chags ni/
/gzhan 'phrul dbang byed pa la gnas pa ste/
/rdul tshon dkyil 'khor la brten bum pa'i dbang/
/bskur bas gtso bor lus kyi sgrib pa 'dag
/snod bcud brtan g.yo phung khams skye mched kun/
/gdan gsum tshang ba'i dkyil 'khor gcig tu shar/
/snang stong zung 'jug ngo bo nyid gsum gyi/
/grub mtha' 'khor 'das gnyis med chen po la/
/'da' ka 'od kyi gong bu sgra yis 'pho/
/rtsa yi 'gros thim bskyed rim sprul pa'i sku/
/mkha' khyab sku yi rdo rje 'dus ma byas/
/b+ha ga'i dkyil 'khor la brten gsang dbang bskur/
/dgod pas tshim la 'phrul dga'i 'dod chags dang/
/ngag gi sgrib sbyangs bdag byin slob pa'i lam/
/gtum mos gzung 'dzin ro rkyang dbu mar 'dzud/
/rang byung ye shes grub mtha' ma 'dres rdzogs/

/'da' ka dpe yi 'od gsal chen po'i ngang/
/yi ge'i 'gros thim longs spyod rdzogs pa'i sku/
/yan lag drug cur rdzogs pa'i gsung rdo rje/
/gdan gsum mngon rtogs ngom pa'i mdzes ma yi/
/gsang ba'i dkyil 'khor la brten sher dbang gis/
/lag bcangs tshim pa dga' ldan 'dod chags dag
/yid kyi sgrib sbyangs snang mched thob gsum dang*/
/dga' bzhi'i ye shes khams kyi zhu bdes 'grub/
/grub mtha' bde stong dbyer med nyams su myong/
/'da' ka der snang ma grub rdo rje sems/
/snying ga'i rtsa mdud grol ba dpe'i ye shes/
/mkha' khyab thugs kyi rdo rje dwangs ma'i sku/
/byang chub sems kyi dkyil 'khor la brten nas/
/gsum pa'i nyams myong tshig gis mtshon pa'i dbang/
/'thab bral man chod 'khyud sbyor 'dod chags dang/
/sgo gsum sgrib dag tha dad 'dzin pa sbyong/
/stong pa'i thig le rig pa'i snying po can/
/grub mtha' bsam mi khyab pa'i ye shes te/
/'da' ka gsang chen phyag rgya chen po la/
/'bras bu mkha' khyab ngo bo nyid sku'o/
/sgra don sbyar na a b+hi Shiny+tsa'i sgras/
/glo bur dri ma gtor dang khe ka tas/
/skal ba blugs pa rnam pa gnyis su grub/

/dbang mchog rang la gnas pa khams drug gi/
/rten dang 'byor pa rgyu yi dbang yin te/
/slob dpon nyid kyi cho gas bskur ba dang/
/rang gi dmigs pas 'dris pa lam gyi dbang/
/rgyu dus 'od zer chen po'i dbang bzhin du/
/rang sems sku bzhir smin pa 'bras bu'i dbang*/
/dbang bzhi rdzogs tshe rig 'dzin sdom pa thob/
/dbang thob skyes bu tha ba'i skyon sbyangs pa'i/
/zhing sar sa bon bzhag pa ji bzhin du/
/sgrib pa bzhi dag sku bzhi mngon du byed/
/gnyis par lam la bskyed rdzogs rnam gnyis las/
/dang po bskyed rim skye gnas rnam pa bzhi'i/
/bag chags sbyong phyir de dang mthun par ston/
/bskyed tshul 'khor ba'i rnam pa dang mthun pas/
/srid pa gsum po ma lus sbyong zhing dag
/mya ngan 'das dang bzhugs tshul mthun pa yi/
/lha yi rnam pas 'bras bu gzhi la rdzogs/
/gnyis ka'ang rdzogs pa'i rim pa smin byed du/
/'gro ba'i dag rdzogs smon gsum spyi la gces/
/ji ltar sgong skyes lan gnyis skye ba ltar/
/bdag sras gzhan sras rnam pa gnyis su bskyed/

/bdag gi sras su gzhan bya ba la lnga/
/sa bon las ni gtso bo bskyed pa dang/
/phyogs bcu'i sangs rgyas bkug nas mkhar bstim dang/
/sems can bkug nas sgrib pa sbyang ba dang/
/gnyis su med la che ba bskyed pa dang/
/mkha' nas bton nas gdan la dgod pa'o/
/gzhan gyi sras su bdag bya ba la brgyad/
/sgo nga smin pa de dang der gyur bzhin/
/gtso bo 'od zhu sa bon gyur pa dang/
/de las yab yum skye mched rdzogs pa dang/
/yab kyi rtog pa yi ger gyur pa dang/
/yum las 'od 'phros lha la gsol gdab dang*/
/kun kyang rang bstim nga rgyal bzung ba dang/
/snyoms par zhugs nas mkha' ru dkyil 'khor bskyed/
/rtog pa zhe gnyis lhar gsal phyir gdon dang/
/phyag rgya zhi yis bcings dang rgyas gdab bo/
/bsdu na thog mar rang nyid lhar gsal bas/
/mdun mkhar dkyil 'khor gsal btab rgyun bshags bya/
/gnyis ka mi dmigs ngang nas lha so so'i/
/dkyil 'khor mngon rtogs ji bzhin sgom pa'o/
/mngal skyes sbyong phyir mngon byang bzhi'am lnga/
/dang po khrag 'thung gal po'i dgongs pa ste/
/'chi srid bar dor bcas pa stong nyid sems/
/dri za nye bar len pa'i rnam shes ni/

/lha yi sa bon gyis sbyong de nyid kyang/
/khu rdul rlung dang 'dres pa'i mer mer nur/
/sa bon nyid las phyug mtshan gyur pas sbyong/
/ltar dang mkhrang gyur phyag mtshan 'od gong gyur/
/khyab 'jug nya dang rus sbal dbang po rdzogs/
/lha yi rnam par gyur nas sbyong ba'o/
/phyag rgya sku la yig 'bru gsum rdo rje/
/thugs ni phyag mtshan nyid du sbyor ba la/
/rdo rje'i cho ga gsum zhes pha rgyud lugs/
/bar ma do nas lus 'tshol tshogs kyi lam/
/mngal du rnam shes 'jug pa sbyor lam ste/
/lhum zhugs byang chub lnga po mthong sgom dang/
/zla ba bcu ni sa dang rab sbyar nas/
/btsal ba mi slob lam gyur sprul pa'i sku/
/mngon byang dang po zla ba'i dkyil 'khor ni/
/mngal skyes khu ba drod gsher skyes kyi gsher/
/sgong skyes pha dang rdzus skyes stong pa'i cha/
/de bzhin gnyis pa nyi ma'i dkyil 'khor yang/
/mngal skyes rdul dang drod gsher skyes kyi drod/
/sgong skyes ma dang rdzus skyes gsal ba'i cha/

/mngon byang gsum pa sa bon phyag mtshan bcas/
/khu rdul gnyis par rnam shes zhugs pa dang/
/skye gnas bzhi po'i bar do'i rnam shes sbyong/
/mngon byang bzhi pa rnam gsum gcig tu 'dres/
/khu rdul sems gsum ro gcig 'dres pa dang/
/drod gsher skyes kyi drod dang rnam shes dang/
/rdzus skyes gsal la stong ba'i cha tsam dang/
/bar srid 'dres pa'i cha rnams sbyong ba yin/
/mngon byang lnga pa sku ru grub pa ni/
/skye gnas bzhi po'i skye mched yongs rdzogs nas/
/reg pa'i yul la dbang po sad pa yi/
/'khor ba'i rnam pa cha dang bcas pa sbyong/
/khams dang phung po rnam par shes pa'i tshogs/
/gnas su dag pa gdan gsum tshang ba'i lha/
/mya ngan 'das dang bzhugs tshul mthun pa ni/
/rgyu las 'bras bu'i he ru ka nyid do/
/khu rdul rlung gsum sems dang bcas pa'i cha/
/rnam par dag pas rdzogs rim smin byed 'gyur/
/drod gsher skyes ni gnyis po 'dus pa la/
/rnam shes zhugs pas mod la gzugs grub bzhin/
/lha yi mtshan dang mngon rtogs dran tsam la/
/phyag rgya rdzogs pa'i bskyed rim tshang bar sgom/
/rdzus te skye ba skad cig dran rdzogs te/
/ming dang gzugs la ma brten wal gyi gsal/
/sgom tshul bzhi po'ang dang po'i las can la/
/sgong skyes sbyong ba'i bskyed rim gtso bor sgom/
/rim bzhin gom pa brtan dang brtan pa che/

/shin tu brtan pa'i mthu dang mthun par slob/
/kun kyang de bzhin nyid kyi ting nge 'dzin/
/spros pa kun dang bral ba'i shes rab gdangs/
/kun snang snying rje'i 'phen pas bskyed rim du/
/shar ba thabs kyi lam mchog ma nor zhing/
/snang dus nyid nas rang bzhin ma grub pa/
/zab mo snang stong thabs shes 'brel ba'i lam/
/de las 'gal ba'i dmigs bcas bskyed rim ni/
/mu stegs byed dang gdon gyi rigs la'ang yod/
/sngags su byang chub sems dpa'i mthong lam la/
/phyag rgya chen po mchog gi dngos grub ces/
/shin tu grags pa mngon du byed pa'i thabs/
/snang cha lha skur gsal ba bsod nams tshogs/
/de la rang bzhin ma grub ye shes te/
/tshogs gnyis nye rgyur bsten pa'i dbang rnon dang/
/lam lngar 'brel ba rig 'dzin rnam pa bzhi'i/
/them skas nyid las nges pa lnga ldan sogs/
/sku lnga'i zhing du mig 'phrul lta bur 'gro/
/gnyis pa rdzogs pa'i rim pa nyid la'ang/
/pha rgyud rnams las 'byung ba lnga yi rlung/
/rnam par dag pas gsal stong ye shes bskyed/
/ma rgyud rnams las khams la zhu bde yi/
/ye shes bskyed phyir rang lus thabs ldan dang/
/gzhan lus la brten dga' bzhi'i ye shes bskyed/
/gnyis med rgyud las gcig dang du bral gyi/
/thig le chen po'i 'od gsal gtsor byed las/
/snga ma gnyis ni snang bcas dmigs pa'i lam/
/phyi ma gcig ni snang med 'od gsal te/
/dang po'i phyogs la gnas pa rtsa dang ni/
/g.yo ba rlung la bkod pa byang chub sems/
/gsum du gnas pa rdo rje phung po'i grong/
/mi yi mngal gnas 'dzin pa'i thog ma ru/
/mig gnyis dang ni lte ba'i rtsa mdud chags/
/de las lus bskyed dwangs mar gyur pa yi/
/rtsa gsum ka ba lta bur gnas pa'i nang/
/phyi ru lus ngag nang du nyon mongs gsum/
/gsang bar sku gsung thugs kyi rten byed pa'i/
/yi ge gsum gnas dbu ma'i yas mar sna/
/tshangs pa'i sgo dang gsang gnas gnyis la zug
/g.yas g.yon ro rkyang dkar dang dmar ba nyid/
/bud med nyid la ldog pas rkyang ma g.yas/
/dbu ma sngo skyar gnyis pos lug rgyud du/
/mdud pa nyi shu rtsa gcig byas pa la/
/rim bzhin sku gsung thugs sam sku bzhi lnga/
/phyin drug grangs kyi 'khor lo'i rtsa 'dab rnams/
/phri bsnan gyur pa sbyang gzhi sbyong byed tshul/

/lte bar drug cu rtsa bzhi mgrin pa la/
/brgyad tshan gnyis dang snying gar rtsa 'dab brgyad/
/spyi bor sum cu rtsa gnyis bde skyong na/
/bdun cu rtsa gnyis de bzhin gtsug tor la/
/nam mkha'i khams kyi 'khor lo zhes su grags/
/'khor lo re dang so so'i bar mtshams su/
/'pho ba bcu gnyis rlung gi dus sbyor dang/
/de bzhin rten zhing 'brel 'byung bcu gnyis gnas/
/khams la 'pho ba spungs pa'i lugs ldog 'gros/
/gsang gnas ye shes 'khor lor phyin pa dang/
/rlung gi 'pho ba gcig dang rten 'brel gcig
/'gags nas dang po'i sa yi rtogs pa 'char/
/rim bzhin nam mkha'i khams kyi 'khor lo'i bar/
/rlung dang rten 'brel re re'i cha ldog pas/
/sa ni bcu gnyis rab tu rdzogs pa'i mthar/
/thig le nam mkha'i khams dang 'dres pa'i tshe/
/mngon par 'tshang rgya dang po'i sangs rgyas lugs/
/de dang rnam grangs mthun pa'i rtsa 'dab la/
/sbyang gzhir gnas pa'i rigs drug sa bon rnams/
/sbyong byed rig pa'i skyes bu rnam drug dang/
/pha rol phyin pa drug gis sbyangs pa las/
/tha dad pa yi ye shes rnam pa lnga/

/bsam gyis mi khyab gcig dang drug 'thob bo/
/de bzhin snying ga zhi ba'i 'khor lo dang/
/spyi gtsug khro bo'i 'khor lo rnam gnyis la/
/lha dang rnam grangs mnyam pa'i rtsa 'dab dang/
/thabs grol steng 'og lam gyi sgo gnyis su/
/'dod pa rgyud kyi rgyal po sgyu 'phrul lugs/
/g.yo ba rlung la 'gyur ba che chung gnyis/
/che ba nyin zhag phrugs gcig dag la ni/
/nyi khri chig stong drug brgya'i grangs su 'gyu/
/chung ba kun rtog brgyad khri bzhi stong gi/
/grangs dang mnyam pa'i bzhon pa lta bur gnas/
/rtsa ba'i rlung ni srog 'dzin me mnyam dang/
/khyab byed gyen rgyu thur sel lngar gnas pa'i/
/byed las rim bzhin srog brten me drod bskyed/
/lus nyams brtas dang dbugs kyi 'gro 'ong dang/
/'gro 'dug gshang gci 'phen pa'i bya ba byed/
/de'ang pho rlung gyen rgyu stod na gnas/
/mo rlung thur sel smad dang ma ning mnyam/
/nang gi rlung gi 'byung lnga'i kha dog can/
/phung po khams dang skye mched gnas pa'i rten/
/dug lnga dang ni ye shes rnam pa lnga/
/rgyu 'bras lta bur mched pa'i rten byed do/
/khyad par dwangs ma'i rlung lnga d+hu tir chud/
/zad par sa chu me rlung nam mkha' yi/

/ting nge 'dzin dang yon tan rdzu 'phrul 'grub/
/gsang ba'i rlung ni ye shes rnam pa lnga/
/rags pa'i chos dang rnam par 'gal ba yin/
/gsum pa bkod pa byang chub sems kyi khams/
/ro ma las ni zla ba'i bdud rtsi dang*/
/brkyang ma las ni nyi ma'i rdul 'ba' cing/
/pho yi rkyang ma mo yi ro ma'i sna/
/mdud par gyur pas khams gnyis 'dzag pa bsrung/
/de las gzhan du gnyis pa las mched pa'i/
/rtsa mdud kun na dwangs ma dkar dmar gnyis/
/dpa' bo dang ni rnal 'byor ma'i tshul du/
/'khril zhing sbyor bas bde stong mchod pa len/
/mdor na gnas pa rtsa ni yur ba 'dra/
/g.yo ba rlung ni 'gro 'ong kha lo pa/
/byang chub sems ni chu 'dra khrid sar 'du/
/'khor lo drug tu brtsegs pa'i sgra gcan dbyings/
/srog dang rtsol ba'i shing rtas drangs pa las/
/dbu ma'i mdud pa gnyis gnyis grol ba dang/
/rlung dang khams kyi dwangs ma rnam gnyas re/
/sgra gcan ltor zhugs dang po'i sa nas bzung/
/sa bcu'i yon tan gong 'phel gtsug tor 'gro/
/khyad par sgyu 'phrul drwa ba gsang thig lugs/
/snod bcud rang la rdzogs pa phung po'i grong/
/dus gsum lung du ma bstan bde gshegs snying/

/mtha' dag mngon 'tshang rgya ba rdo rje'i gdan/
/snying kha dpal gyi be'u'i khong seng na/
/rtsa yi dwangs ma brgyad du gnas pa las/
/dbus ma gsum ni sku gsum chos nyid rten/
/mdun ma gcig ni ye shes 'char ba'i rtsa/
/rgyab na yon tan rtsa las zhing khams 'char/
/g.yon na rang rgyud rtsa gsum 'khrul snang rten/
/so so'i dbus na 'khor 'das yig 'bru ni/
/sbyang gzhi sbyong byed tshul du gnas pa rnams/
/sku gsung thugs kyi yi ges dag par byed/
/kun gyi dbus na dwangs ma'i rtsa dkar po/
/rta rnga'i bcu cha tsam du phra ba'i nang/
/rdul dang dbugs kyi dwangs ma 'dres pa'i 'od/
/kha dog lnga pa shin tu phra ba nyid/
/rang bzhin 'od gsal byang chub sems kyi rten/
/kun bzang rigs lnga bzhugs pa'i gzhal med khang/
/gang du rlung sems dwangs ma 'das pa'i tshe/
/mya ngan 'das pa'i zhing snang mtha' dag 'char/
/snang cha'i 'od lnga stong cha'i chos sku gnyis/
/ro gcig 'dres pas lam gyi tshogs gnyis rdzogs/
/'og min rnam dag stug po bkod pa zhes/
/gzhan du mi gnas sgrib pa mtha' dag pa/
/nam zhig spangs pa'i dus der lhun gyis grub/

/de phyir lus ni ye shes chen po'i rten/
/'khor ba nyid na'ang ngo bo'i bzhugs tshul la/
/nyams dang dman par gyur pa gnyis ka med/
/'gyur ba med pa'i don dam byang chub sems/
/til la mar gyi khyab pa ji bzhin no/
/de ltar rdo rje lus kyi gnas lugs dang/
/gdod ma gzhi yi bzhugs tshul shes byas nas/
/gtum mo dang ni sgyu lus nying 'khrul lam/
/'od gsal bar do 'pho ba rnam pa drug
/skyes bu'i rtsol bas 'grub kyis gzhan rkyen la/
/rag ma lus phyir rang lus thabs kyi lam/
/rtsa thig rlung la gnad du song nas slar/
/bde stong lam du byed pa gzhan lus te/
/kun kyang lam du 'gro ba thabs kyi lam/
/gnyis pa snang ba med pa'i rdzogs rim ni/
/rnam par gyur pa'i bskyed rdzogs gang yin yang/
/dag pa'i snod bcud brtan g.yor snang ba kun/
/'od du zhu nas snying ga'i sa bon rnams/
/thig ler thim pa de yang mas rim nas/
/stong bar gyur pa nam mkha'i ngo bo nyid/
/ye shes chen po'i spyod yul nyid la bzhag
/bskyed rim gyis ni snang ba'i bden zhen 'gog
/rdzogs rim gyis ni sgyu ma'i zhen rtog spong/
/bde gsal mi rtog lhan skyes ye shes 'char/

/zab pa'i rdzogs rim bla na med pa rnams/
/bla med rgyud las 'og mar gsungs pa med/
/dbang rnon tshe gcig rdo rje 'chang 'gro ba'i/
/nye lam sbas pa shin tu zab mo yin/
/gsum pa mthun pa'i grogs gyur dam tshig ni/
/sngags la zhugs pa'i brtul zhugs mi nyams bsrung/
/thabs dang gnyen po'i rten 'brel mi 'chol ba/
/rma bya'i mgrin par btsan dug zhugs ltar spyad/
/de la dam tshig dang ni sdom pa'i khyad/
/dam tshig 'da' bar bya ba ma yin la/
/sdom pa bya dang mi bya'i nges pa ste/
/ngo bo gcig la ldog chas dbye ba'o/
/kun gyi spyi don sngags sdom ma thob dang/
/smyo ba la sogs 'du shes rang bzhin du/
/mi gnas pa la ltung dang dngos grub med/
/sngags sdom ldan zhing ma nyams ma btang la/
/shes pa rang bzhin rnal du gnas pa de/
/ltung ba dang ni dngos grub gnyis ka'i snod/
/byang chub sems las gzhan pa'i rtsa ltung la/
/kun dkris zhes bya da dung bya ba de/
/byed 'dod ma log de la 'gyod pa med/
/rang ngor ltos pa'i ngo tsha shes po dang/
/gzhan ngor ltos pa'i khrel yod med pa ste/
/chos gsum tshang ba'i kun slong bya ba'i mthar/
/gtugs pa de srid rgyun chags yod gyur na/
/kun dkris tshang ba'i pham par gyur pa yin/
/dus kyi bar chad rgyun chags med pa'am/
/chos gsum gang las cig shos ma tshang na/
/bya ba'i yan lag ma tshogs sbom por 'gyur/
/de yis shes byas rtsa ba yan lag kun/
/yid kyis mi spong lus kyis dor mi bya/
/nyin dang mtshan mo cha drug bgos pa la/
/cha re'i nang du rtsa ltung bcu bzhi po'i/
/nyes pa byung ngam ma byung sngo bgrang bya/
/gos na 'gyod pa bskyed cing phyir 'chos sems/
/gos pa min na dga' ba sgom zhing bsngo/
/sngon chad gos sam ma gos gang yin kyang/
/phyin chad srog la bab kyang nyes byas kyi/
/gos par mi bya'i sdom sems shin tu bsten/
/gang tshe cha drug gang yang rung ba'i nang/
/sngo bgrang byed pa'i 'du shes rmongs gyur na/
/kha na ma tho sbom po zhes pa 'byung/
/drug ka 'das na sbom po drug tu 'gyur/
/zhag de'i khong du phyir bcos ma grub na/
/phyi ma'i skya rengs dang po 'char ba dang/
/sbom po bcu gnyis dag tu 'gyur bar bshad/
/yan lag dam tshig la'ang de yis 'gre/
/thog mar bla med spyi la gces pa'i chings/

/rtsa ltung bcu bzhi'i rab dbye 'di ltar brtag
/dang po dbang thob slob dpon smos ci dgos/
/sngags rgyud tshigs bcad gcig pa yan chad bkral/
/lam gyi man ngag zab mo ston gsum la/
/chos kyi 'brel ba'i bsnyen bkur khur bor brnyas/
/de la sngags kyi dngos grub yod ma yin/
/gnyis pa sdom pa gsum dang bslab pa'i gnas/
/bde bar gshegs pa'i gnang bkag mtshams las 'das/
/de bzhin mtshan nyid ldan pa'i bla ma yi/
/yul dus la dgongs bka' la khyad bsad yin/
/gsum pa dbang gral gcig tu 'dres pa'i mched/
/bskur zhing brnyas byas dmigs kyis bsal na'ang/
/mtha' yas sems can bde gshegs snying po'i spyan/
/yin phyir ring dang nye ba'i mched la'ang mtshungs/
/bzhi pa sbyor ba rtsub pa'i sems can zhig
/mthong ba'i chos la las kyi mnar gyur pa/
/de la dga' ba bsgoms nas byams pa'i sems/
/gtong ba byang chub sems dpar rab lci na
/gzhan bde bral bar 'dod la smos ci dgos/
/lnga pa gzhan don gnyer ba'i byang chub sems/
/spangs pa'i mod la smon sems gtong ba'i phyir/

/kun dkris tshang ba'i pham par gyur pa yin/
/gnang ba'i skabs bdun min par khu ba phyung/
/drug pa theg pa gsum ltos rgyal ba'i bka'/
/dpyas shing ston pas ma gsungs zhes smra dang/
/las dang dngos grub rgyur rung bstan bcos gzhan/
/rjes gnang byin brlabs bka' ru ma bltas brnyas/
/bdun pa dbang gi cho ga ma byas dang/
/ma rdzogs nyams dang snod ngan zab mos skrag
/'dul ba'i dus skabs gnas kyi bskal pa la/
/gsang sngags zab mo'i don dang dgongs spyod bsgrags/
/dmigs bsal yin gyi rjes gnang bzlas lung yang/
/gsang sgrog ngos 'dzin 'dir ni snod la brtag
/brgyad pa gzugs phung rnam snang la sogs lnga/
/de bzhin skye mched lha skur mi shes par/
/sdug bsngal bden par bsgrub pa'i rtog ge'i blos/
/brnyan dang dka' thub mthu yis lhag par gdung/
/dgu pa rang bzhin dag pa'i stong nyid don/
/sangs rgyas kho na'i spyod yul nyid las gzhan/
/sems can khams dang 'brel ba ldem dgongs su/
/the tshom zos nas bkri bar spangs pa'o/
/bcu pa dkon mchog gsum dang bla ma smod/
/bstan pa 'jig sogs drag shul cho ga yis/
/mngon du spyod pa'i yul la sran cing bzod/
/'dris shing bshes nas byams par byas pa'o/
/bcu gcig ming bral chos la tshad mas gzhal/
/chos kyi bdag med blo dang rdzas 'gal bzhin /
/phung sogs stong par blta ba mchog 'dzin blos/
/skye med grub mtha' rtog pas 'jal ba'o/
/bcu gnyis sngags kyi snod rung gdul bya'am/
/dad gsum ldan la don gnyer chos mi ston/
/kun slong ngan pas gzhan sems sun phyung nas/
/'dun pa phyin ci log tu skyogs pa'o/
/bcu gsum spyad bya'i dam rdzas rang rgyud du/
/bltas nas la la spong zhing la la sred/
/sngags kyi brtul zhugs ji bzhin nyams 'og tu/
/ma chud mtha' gnyis mal du 'khyams pa'o/
/bcu bzhi rnal 'byor ma sogs 'jig rten 'das/

/ma mo mkha' 'gro la sogs so mtshams 'dzin/
/'byung ba lnga yi khams la rang brgyud bltas/
/dbang gi rten gyur bud med smod pa'o/
/bcu bzhi'i yan lag sdom pa gtong byed kyi/
/pham pa min yang dngos grub thob pa la/
/gegs su che ba'i sbom po brgyad yod de/
/dbang dang dam tshig sdom pas ma sbyangs pa'i/
/tha mal bud med rig mar bsten pa dang /
/mtshan nyid 'gal ba'i dran pa'i khron pa nas/
/cho ga ma yin bzhin pas bdud rtsi len/
/dbang ma thob dang lhag par dad med la/
/sku gzugs glengs bam phyag mtshan phyag rgya ston/
/tshogs kyi 'khor lo'i dus na 'thab rtsod dang /
/bab col kyal kas brtul zhugs tha mal sbyar/
/snod ldan dam chos 'dri la shes bzhin du/
/de las 'gal ba'i bsnyon dor lan du ldon/

/sngags kyi lta spyod skur zhing nyams sad pa'i/
/nyan thos nang du zhag bdun longs par bsdad/
/sngags rgyud de nyid cho ga mi shes bzhin/
/rdo rje 'dzin par nga rgyal rdzun dang 'grogs/
/dbang bskur thob kyang sngags la mi dad pa'i/
/the tshom can la slar yang gsang ba 'chadA/
/klu sgrub kyis bsdus de bzhin dpa' bo dang
/lak+ShiM kA ras de las don gzhan pa/
/bsnyen pa dag par ma byas dbang bskur dang /
/rab gnas sbyin bsreg slob ma bsdu bar rings/
/tshogs 'khor las gzhan phyi dro'i kha zas sogs/
/so byang bcas pa dgos med 'da' ba yis/
/bdag nyid sun 'byin dngos grub 'phrog pa'i rgyur/
/gsungs pa'i sbom po rnams la'ang brtag par bya/
/'di ltar rnal 'byor bla med thun mong gi/

/rtsa ltung bcu bzhir b+ha wi lhas bsdus pa/
/kun la khyab cing yongs su grags pa ste/
/gzhan du rgyud sde bzhi po'i rang lugs kyi/
/bcu bzhi'i grangs nges dus kyi 'khor lo dang /
/spyi rgyud mngon byang sogs las gsal por gsungs/
/rnal 'byor ldan pa 'chi'am srog gtong sla/
/rtag tu dam tshig bsrung bar ma byas na/
/sngags la spyod pa'i skyes bu ngan song dang*/
/sangs rgyas gnyis las 'gro sa gsum pa med/
/de phyir ltung na bdag nyid sun phyung nas/
/phyir bcos thabs la de ma thag tu 'bad/
/khyad par rtsa ltung dang po shin tu lci/
/bla mar bsnyen bkur 'khor gsum yongs dag 'bul/
/dbang bskur bskyar nas sdom pa gsor gzhug cing /
/nye bar mi gnas bdag 'jug lan mang blang /
/de bzhin gzhan la khrel yod ngo tsha'i rten/
/bla ma med na sngags kyi sdom ldan mdun/
/phyag dang spyod lam dul bas rang gi ming /
/smos nas rdo rje theg pa'i 'dul ba dang /
/'gal ba'i nongs pa 'di dang 'di byung bas/
/'chab na bdag nyid bde bar gnas mi 'gyur/
/'chab med legs par gsol nas bshags yul gyis/

/nyes par mthong ngam rang gis mthong lags brjod/
/yul gyi phyin chad sdom par byed dam dri/
/chos bzhin 'dul ba bzhin du spyi bos nod/
/ces pa lan gsum brjod la thabs legs bya/
/gal te phyir bcos 'gyangs na zhag re bzhin/
/gong 'phel 'gro 'gyur de yi gnyen po ru/
/stobs bzhi tshang ba'i yig brgyas rtag tu bshags/
/bcu bzhi'i sngo bgrang brjod pa'i bshags tshig gdon/
/khyad par mdo sgyu sems gsum ring lugs ni/
/spyi mdor sku dang gsung thugs rdo rje yi/
/bsrung dang spyad dang yid 'ong mi 'dor dang*/
/shes bya bsgrub pa'i dbye bas nyi shu brgyad/
/sgyu 'phrul rtse ba'i dam tshig rnam lnga dang/
/yan lag bcur bshad rtsa ba'i phyogs la ni/
/rdo rje slob dpon mi spong bkur stis bsnyen/
/sngags dang phyag rgya rgyun mi bcad pa dang/
/yang dag lam du zhugs la byams par byed/
/gsang ba'i don rnams gzhan mi bsgrig pa'o/
/yan lag dam tshig sde tshan gnyis su bsdu/
/dang po'i phyogs ni nyon mongs lnga mi spang/
/rang bzhin shes pa'i nyon mongs de bzhin nyid/
/thabs kyis zin pa rma byas dug zos 'dra/
/ye nas rigs lngar shes pas ye shes 'gyur/

/gnyis pa'i phyogs ni bdud rtsi chen po lnga/
/blang byar nges pa chos nyid rol par blang /
/rigs lnga'i rang bzhin nyid du shes par blang /
/dngos grub bsgrub pa'i dam rdzas yin pas blang /
/mkha' 'gro 'du zhing dngos grub nye bas blang /
/sangs rgyas kun gyi brtul zhugs yin pas blang /
/cha shas dbye ba nyis brgya'i grangs nges ni/
/nyi shur bsdu ba kun gzigs rong pa'i lugs/
/sems kyi phyogs la med dang gcig pu dang /
/phyal ba dang ni lhun grub ces grags pa/
/bsrung mtshams bral la 'da' bya mi dmigs pa'i/
/ngo bo'i bzhugs tshul dam tshig chings kyis bcings/
/ye nas nyams med rdo rje rgyal po'i lugs/
/lam zhugs rnams kyi rang rgyud dag bya'i phyir/
/nyams na phyir bcos rin chen bum pa bzang /
/dam tshig rnam par bkod pa'i grub mtha' ni/
/rtsa ba bla ma'i sku gsung thugs gsum la/
/phyi nang gsang ba'i dam tshig gsum tshan gsum/
/srog gcod mi tshangs spyod dang brku ba spang /
/pha ma spun sring rang lus chos gang smod/
/bla ma'i grib 'gong yum gtse spun sring brdeg
/gsung gi gsum la rdzun phra tshig rtsub spang/

/chos smra don sems gnas lugs sgom mi bkur/
/bla ma'i yum dang spun srid tshig mi brnyas/
/thugs kyi gsum la yid kyi rnam gsum dang/
/spyod dang sgom dang lta ba log pa spang/
/bla ma lha mched lta sgom thun kun sems/
/thabs kyi dbang gyur yan lag nyi shu lnga/
/tan gan ma byin len rdzun kyal pa'i tshig/
/spyad bya lnga ni gnang bkag shes pas spyod/
/'dod chags zhe sdang la sogs nyon mongs lnga/
/mi spang lnga ni rang rgyud pa dang dbral/
/dri chen dri chu mI sa rak+ta zil/
/dang len lnga la gtsang sme'i gnyis rtog 'dral/
/phung po 'byung yul dbang po kha dog lhar/
/shes bya lnga ni shes rab stobs kyis spyod/
/rdo rje rin chen pad+ma las de bzhin/
/bsgrub bya lnga ni rtogs goms mthu yis bsgrub/
/'di dag dam tshig gsal bkra'i dgongs pa ste/
/de bzhin dus 'khor brtul zhugs nyi shu lnga/
/gsang 'dus sangs rgyas mnyam sbyor zla gsang sogs/
/sngon dang phyin chad 'gyur ba'i rgyud sde yi/
/spyi don gyur pa'i rigs lnga'i sdom pa la/
/sangs rgyas rnal 'byor smon 'jug tshul khrims gsum/
/mi bskyod rdor dril phyag rgya bla ma gzung/
/rin 'byung chos nor mi 'jigs byams pa sbyin/

/snang mtha' theg pa gsum 'dzin chos rnam bshad/
/don grub mchod bstod phrin las kun la gus/
/khyad par bla med rigs lnga'i sdom pa ni/
/rdo rje rigs gyur srog la 'tshe ba yang /
/zhing bcu las gzhan dbu mar rlung rtogs gsod/
/rin chen rigs la ma byin blang bya ni/
/mtshan ldan gzugs dang skal med skye bo'i nor/
/rdzogs pa'i byang chub rang stobs mthu yis blang /
/pad+ma'i rigs la ri dwags mig can mchod/
/stong pa nyid kyi bud med kun tu spyod/
/las chos dam tshig phyag rgya chen po bsten/
/las la rdzun tshig sgyu ma lta bur sgrog
/'khor lo'i rigs la rdzas dang yul rnams kyi/
/'dod pa'i yon tan sgyu ma lta bur spyod/
/de yi yan lag tshig gis gab pa ni/
/ma bsgral bsgral sogs byang sa dang thun mong /
/lha dang lha min gsang ba pa mi brnyas/
/phyag rgya bzhon pa mtshon cha mtshan ma la/
/smad par mi bya'i gnyis ni dngos bstan te/
/gsang ba gnod sbyin phyag rgya sku gzugs rdzogs/
/bzhon pa bla ma'i stan dang chibs la sogs/
/mtshon cha lha yi ched du byas pa'i rigs/
/mtshan ma phyag mtshan lha dang bla ma dang/

/mchod rten grib ma 'gom la smad pa'i sgra/
/de bzhin mchod rdzas rnyings la dman mar grags/
/phyag mtshan rnam pa'ang bza' bar bkag pa yin/
/khyad par gsod dang ma byin len pa sogs/
/dngos bstan nyid dang dgongs pa lung ston gyi/
/rnam dbye ma phyed sngags pa thur la ltung /
/mdor na gab pa'i gsang ba ma rtogs par/
/spras pa'i gsang bar mngon 'chel kun la gzur/
/nyin bzhin bram ze gsod dang mtshams med spyod/
/sngags sdom skye ba'i rten du rung bas na/
/gsang sngags thabs kyis che ba smos ci dgos/
/ltung mtshams mi shes bla mar mi gus dang*/
/bag med la goms nyon mongs mthu che bzhi/
/ltung ba 'byung ba'i sgo bzhi de'i steng du/
/brjed ngas che dang dran pa mi gsal ba/
/bsnan pa dam tshig nyams pa'i rgyu drug yin/
/de bas dran dang shes bzhin gnyen po yi/
/long ba dbye ba'i gnas skabs thob pa'i bag
/bsrung ba ji bzhin nyin mtshan thun drug tu/
/spang blang gnas la bsgrims shing bsgrims shing dpyad/
/nyams na gso ba'ang 'og ma las 'phags te/
/nyan thos sdom khrims 'chab sems ma skyes na/

/lan bdun gsor yod 'chab bcas lan gcig kyang /
/gso ba'i yul med rdza be'u chag pa bzhin/
/byang sdom rin chen nyer spyad chag dang 'dra/
/gzhan rkyen dge ba'i bshes la bsten nas gso/
/gsang sngags sdom pa rin cen snod zhom ltar/
/rang stobs mthu yis gso ru byar yod pas/
/bla ma spyan brnyas 'phral du mnyes byas bskang /
/gsung gi tha tshig nyams na rdo rje chos/
/bsgoms la snying po'am yig brgya 'bum ther 'don/
/thugs las nyams na lo gsum smra ba bcad/
/gcig tu mnyam par bzhag pa gso ba'i thabs/
/drug cha las thal thun tshod 'da' ba'i mtshams/
/'gal dang nyams dang 'das dang ral ba zhes/
/zhag dang zla ba lo gcig lo gnyis 'das/
/gso bar rung ste phyi ma phyi mar lci/
/lo gsum 'das na gso bar rung ma yin/
/'gal na tshogs 'khor nyams na bdog dgus bskang/
/'das na bu dang chung ma nor gyi dbyig
/ral na srog gis gso ba'i rnam bzhag rnams/
/rdo rje nyi ma rnam par bkod las gsungs/
/gzhan yang dbang bzhi bskyar dang bdag 'jug blang /
/bskyed rdzogs bzlas brjod 'pho med tshul khrims dang/

/thig le'i rnal 'byor sbyin sreg gtor ma gtong /
/dral ba'i sngags rgya bkru dang gtum mos bsreg
/tshogs sam rten gyi drung du nyes pa bsgrag
/srog bslu gsung rab bklag dang yig brgya bzla/
/maN+Dal yan lag bdun dang mchod rten bzhengs/
/la sogs thabs kyis gtugs pa ma yin la/
/khyad par dong sprugs bshags pas mi 'dag med/
/dmigs bcas kun la 'gyod sems lhag par gces/
/ma bshags tshe 'dir bde legs yon tan 'grib/
/do zla med pa'i rdo rje'i dmyal bar ltung /
/dam tshig ldan pa skye ba bcu drug gam/
/myur na 'di'am 'chi kha bar ma dor/
/grub pa brgyad dang dbang bcu phyi nang gnyis/
/dbang phyug brgyad dang rig 'dzin rnam pa bzhi/
/mchog gi dngos grub kha sbyor yan lag bdun/
/sku lnga'i zhing 'gro don gnyis lhun gyis grub/

/yon tan rin po che'i mdzod dga' ba'i char zhes bya ba las/

10) /rig pa 'dzin pa'i sde snod bstan pa'i tshoms te le'u bcu pa'o//

//rgyal bas 'khor lo bar par rnam thar gsum/
/bstan bya'i ngo bo so so rang rig nyid/
/sems can khams la bde gshegs snying po ru/
/rang bzhin bzhugs la rdzogs pa chen por grags/
/gang du rgya che'i lam bzang dam pa'i don/
/mtha' dag blo yi byi dor kho na'i phyir/
/sdom pa gsum dang phyin drug bskyed rdzogs sogs/
/kun kyang rdzogs pa chen po'i lam stegs yin/
/'dir ni 'khor dang mya ngan 'das pa'i chos/
/dbyings las ma g.yos gzhan du gyur ba med/
/'khor 'das ma grub gzhi yi chos nyid kyang/
/ngo bo rang bzhin thugs rje gsum du rdzogs/
/de nyid ngang na dag pa sangs rgyas dang /
/ma dag sems can 'khor 'das gnyis kyi cha/
/gnyis kyi ngang na rmi lam mi g.yo bzhin/
/gang nas ma 'ongs gzhan du 'pho ba'ang med/
/re zhig gzhi yi bzhugs tshul grub pa'i mtha'/
/ka dag lhun grub ma nges nges pa don/
/cir yang btub dang cir yang khas blang btub/
/sna tshogs 'dod pa'i gzhi bdun thams cad kyang /
/ngo bo ka dag gcig pu'i phyogs re la/
/so sor btags pa'i rang gzhung 'dzin pa gzhan/
/khong long bdun gyis glang po'i skye mched dang*/
/ngang pa'i kha dog brjod pa ji bzhin no/
/'dir ni ngo bo ka nas dag pa la/
/yon tan lhun grub gcig dang tha dad min/

/dngos mtshan spros pa bral bas ka dag la/
/gting gsal 'gag pa med pas lhun grub bo/
/gzhi gcig rdzas su 'gal ba'ang ma yin te/
/gnyid du phyogs dang gnyid dus shes pa ltar/
/ngo bo ka dag yin pas 'khor ma myong/
/lhun grub rtsal la rol pa cir yang snang /
/ji ltar baiDUr+ya yi rang 'od ni/
/gting gsal rkyen gyis ma bskyed phyir mi snang/
/de bzhin ka dag dngos mtshan spangs pa'i gdangs/
/lhun grub phyi rgya ma ral bum pa'i sku/
/ngo bos stong la gdangs kyis ma 'gags pas/
/snang ba kun gyi 'char gzhir de bzhugs kyang*/
/gzhi las g.yos pa med pa'i byang chub sems/
/mtshan ma ris chad can du phyir mi gsal/
/de ni sangs rgyas ma yin sems can min/
/gcig dang tha dad ma yin mtha' dbus min/
/stong pa phyang chad ma yin dngos po min/
/skye med snang ba gsum dang thabs gcig go/
/de nyid ngang las rig pa'i bdag nyid can/
/rlung lnga'i snying po gdangs kyi phyir 'phags pas/
/nang gsal gzhon nu bum pa'i rgya ral nas/
/gzhan las g.yos pa med bzhin gzhi snang shar/
/gang tshe thugs rje'i rigs gdangs rnam pa'i yul/

/dpyod byed shes par shar ba rig pa la/
/ltos pa'i ma rig can gyi cha bzung bas/
/sprin bral mkha' bzhin dwangs pa'i ka dag las/
/lhun grub g.yo ba 'char tshul brgyud du shar/
/'di ni 'khor 'das 'brel ba'i sgo 'phar te/
/theg rtse shin tu rnal 'byor rgyud sde dang /
/man ngag lde mig gangs ldan ri yi ljongs/
/dri med 'od zer stong ldan gcig gis phye/
/de tshe gzhi snang mthong ba'i skad cig mar/
/dang po'i sangs rgyas kun tu bzang po des/
/snang ba 'khrul par ma mched rang snang du/
/rig pas lung ma bstan gyi gzhi las 'phags/
/gzhi nyid 'bras bu smin pa'i shes rab kyis/
/skad cig gcig la bye brag rab tu phyed/
/phyed thog shes rab nyid kyang skur smin pa/
/gzhan byung rkyen la ma ltos rang sar gnas/
/sku dang ye shes rgya mtsho'i bdag nyid du/
/skad cig gcig la mngon par sangs rgyas so/
/gang tshe chos sku'i dbyings las ma g.yos bzhin/
/rnam grol yon tan rgyas pa'i lhun grub sgo/
/longs spyod rdzogs pa'i sku ru snang byas nas/
/de yi rtsal las tshangs chen bskal pa bkod/
/dag pa rang bzhin sprul sku'i snang ba dang/

/ma dag 'khor ba'i sgo las sems can gyi/
/snang ba nyid dang mthun pa'i ston pa yis/
/'khor ba stongs pa'i phrin las zad mi shes/
/zag med rang ngo shes pa'i dge tshogs kyi/
/mnga' dbang rdzogs pa'i ston pa chen po de'i/
/zhing dang mdzad pa chos kyi dbyings dang mnyam/
/sangs rgyas nyid kyi snang ba de tsam mo/
/de la gnyis su 'dzin pa yod min pas/
/gdul bya 'dul byed rnam par mi rtog kyang/
/nor bu mchog dang dpag bsam shing chen ltar/
/rtsol ba med pa'i thugs rje gzhan ngor snang/
/de nyid ma rig khams gsum sems can rnams/
/thog ma'i gzhi la 'khrul pa ma mchis kyang/
/gzhi snang shar ba'i rnam pa ma rig pa'i/
/glo bur rkyen ni bdag nyid gcig pa ste/
/de nyid thur song lhan cig skyes pa la/
/ming don bdag rtog kun tu brtags pa yi/
/ma rig gsum las 'khrul ba'i rkyen bzhi mched/
/gzhi nyid khyim ltar gnas pa rgyu yi rkyen/
/de la rtog dpyod shar ba bdag po'i rkyen/
/de las yul dang yul can dmigs pa'i rkyen/
/gsum po dus mtshungs de ma thag pa'i rkyen/
/tshogs las rim bzhin 'khrul ba stobs gyur nas/

/nyon mongs tshogs 'phel 'khor ba'i gnas rigs grub/
/rten 'brel bcu gnyis shing rta'i 'phang lo bzhin/
/'di ltar rigs drug skye gnas bzhi po'ang /
/med snang sgyu ma'i rang gzugs snang dus nas/
/yod ma myong ba'i stong gzugs thog ma la/
/dpyod byed yid drug langs nas tshogs drug shar/
/rnam rtog bdag tu 'dzin pa'i 'ching ba ni/
/rab tu mthu che sems nyid nam mkha'i khams/
/ngo bo nyid med 'di yang rab bcings nas/
/bdag yod la zhen mgal me'i 'khor lo bzhin/
/srid na la la'i snang ba la la'i mun/
/la la'i bdud rtsi la la'i chu dang me/
/kun nas rnam par 'gal ba'i 'du shes rnams/
/bag chags rjes 'gro nges pa 'ga' yang med/
/de lta na'ang snang yul sems ma yin/
/bzhin gyi gzugs brnyan me long nang zhugs kyang /
/rten cing 'brel bar 'byung ba'i rkyen tsam las/
/bzhin dang me long nam yang 'dres ma myong /
/med bzhin snang la der 'dzin 'khrul pa'i sems/
/thag khra mthong tshe sprul du 'dzin byed kyi/
/shes pa dang po gzung ba'i chos yin la/
/rjes la rtog dpyod zhugs pa 'dzin pa'o/
/gal te sbrul du snang ba gzung ba la/
/'dzin pa bdag po'i shes par smra byed na/

/snang dang snang yul ma phyed skyes bu yang/
/snang ba nyid dang lhan cig yod med byed/
/gang du'ang ma rig gang 'dzin glo bur rkyen/
/srid pa'i bdag po nga dang nga yi bar/
/med bzhin 'khrul pa'i rtsa ba chod gyur na/
/kun byed rgyal po rang byung rang la thim/

/yon tan rin po che'i mdzod dga' ba'i char zhes bya ba las/

11) /gzhi'i bzhugs tshul bstan pa'i tshoms te le'u bcu gcig pa'o//

//gang zhig slob pa min pa'i zung 'jug la/
/dkri ba'i lam chen phyin drug yon tan kun/
/shes rab pha rol phyin la yang dag bsten/
/lam de nam yang gzhan gyi rgyur mi 'gyur/
/'di ltar rdzogs pa'i sangs rgyas kun gyi gsang/
/stong pa nyid la mtshan nyid mi gnas shing /
/mtha' bral don la dbu mar gzung ba'ang med/
/ngo bo nyid spangs rdzogs pa chen por grub/
/rtsod pa mngon par 'phel ba'i rtog ge ni/
/brtags shing rjes su dpag pa'i phyi bzhin 'brang /
/don dam yul ni de dang 'gal ba can/
/so so rang rig brjod pa'i yul las 'das/
/dngos por smra ba grub mtha'i rtog ge dang /
/sa mtshams dman pa so skye'i rtog ge yi/

/rtog dpyod las 'das rgyal ba'i ye shes ni/
/gdod nas grol ba rdzogs pa chen po'i lam/
/shes bya snang bas ma bcings stong pa'i dngos/
/stong pa rang bzhin gsal ba'i snying po ni/
/rig par bzhugs pa'i sku dang ye shes khams/
/'du 'bral med pa nyi ma'i snying po bzhin/
/gang la blo yi rim pas 'jal lugs gsum/
/sems kyi sde ni rol pa'i rtsal du shar/
/klong gi sde ni rang snang bkod pa'i rgyan/
/man ngag sde ni med snang stong pa'i gzugs/
/kun kyang dgrol gzhi med pa'i byang chub sems/
/gang gi 'grol ba spangs pa'i ngang gsal gdangs/
/gzhi dang rtsa ba med pa'i klong na gsal/
/byas shing bcos pa med pas ye grol yin/
/rang gi rang grol rkyen la rag ma lus/
/cer grol yin pas ltos gzhi kun dang bral/
/gcig dang du mar gdags pa'i mtha' las grol/
/gcig po rig par grol bas mtshan nyid med/
/gang dag sems las 'das pa'i rig pa ni/
/rang bzhin rdzogs pa chen po'i khyad chos yin/
/rtogs pa rnams ni gzhi las rig par grol/
/ma rtogs sems can de nyid ngang du 'khor/

/rnam pas dbye na chu dang chu lbur bzhin/
/rtog med tsam du sems rig mtshungs na'ang/
/rig pa rang bzhin med par zang thal la/
\/sems ni lteng ka lta bur 'khyil zhing rmongs/
/rig pa gnam stong zla ba gting gsal 'dra/
/sems ni bco lnga'i zla ba yul 'dres mtshungs/
/dwangs la yul med rig pa'i yon tan te/
/yul dang kun nas 'dres pa sems kyi khyad/
/de bzhin rig pa rang gnas shes rab ste/
/bsam gtan thabs la ma ltos bying rgod bral/
/sems ni gzung 'dzin cha dang bcas pa yi/
/rnam rtog nye bar len pa'i phyogs dang 'dres/
/rig pa yul la shar kyang snang ba yid/
/zil gyis mi non dngul chu sar lhung 'dra/
/sems ni gzung 'dzin cha dang bcas pa yi/
/rnam rtog nye bar len pa'i phyogs dang 'dres/
/rig pas sems nyid gzhan du ma spangs kyang /
/sems dang rig pa lhan cig mi 'du bas/
/yul dang rnam par rang dang rdzas gcig pa'i/
/nyon mongs rnams kyang lhan cig skrun nas bros/
/de ltar bros pas nyon mongs btson ra las/
/nges par 'byin pa man ngag sde ba yi/
/khyad par chos te gzhan du nyon mongs tshogs/
/nyan rang spong zhing byang sems gnyen pos 'dul/

/sngags spyir lam gtong sems sder gshes thog grol/
/klong sder chos nyid gcig tu dag byed pa/
/rig pa'i klong na rang tshugs zhig pa mtshar/
/de bzhin kun gzhi dang ni chos sku gnyis/
/dbyings su gcig kyang chos sku rgya mtsho 'dra/
/kun gzhi'i rnam shes de yi sgrib cha ste/
/gru pa bzhin du 'khor 'das gnyis kar lding/
/gzhi de nyid nas 'khrul grol chos nyid kyang/
/gnyid du song dang de las sad pa bzhin/
/'khrul pa dbang po nyams pa'i gnyid stug bzhin/
/grol ba de las sad pa'i gnas skabs 'dra/
/thog ma'i nges med gzhi yi lhun grub dang/
/mthar gyi grol sa'i ka dag dri bral gnyis/
/rdzas su gcig kyang slad kyi 'khrul pa'i gzhi/
/byed dang mi byed khyad par shes pa gces/
/de bzhin dbyings kyi grol sa ka dag dang/
/da lta'i lam gyi rig pa ka dag gnyis/
/rgya chad phyogs lhung med par mnyam na'ang/
/grol sa nyid ni rlung sems cha dang bcas/
/rnam par byang ba'i 'khor 'das ka dag ste/
/lam dus rlung sems ma dag skye dbang dang*/
/'grogs shing sems dang sems byung dri ma'i chas/

/bslad cing khur bas dngos gnas res 'ga' tsam/
/de bzhin chos nyid bar do'i rig gdangs dang*/
/rtog bcas goms pa'i lha yi sgyu lus gnyis/
/lha skur mtshungs kyang snang ba zhing khams su/
/shar zhing shes thog grol dang mi grol khyad/
/khyad par lam 'dir zhugs pa'i dam tshig can/
/sa bcu'i snang bas bsdus pa'i longs sku la/
/'thogs pa ma yin de yi dpe byad ni/
/rang bzhin sprul par bkod la myur du 'gro/
/de phyir 'di ni rdo rje'i lam mchog ste/
/gdod nas grol ba'i rig pa ka dag ni/
/stong pa ngo bo nyid med bsam brjod 'das/
/mtshan nyid blo yis brjod pas thug pa spangs/
/smon pa med la rig pa'i yon tan rdzogs/
/rig pa'ang shes bya'i yul la mi gnas pas/
/nga dang nga yir 'dzin pa'i chos dang bral/
/de la sgom dang sgom par bya ba med/
/ma bcos rnal mar bzhag na rjen par mthong/
/rang gi ngo bo bzhan du mi 'gyur na/
/ma rig 'dzin pas srid par 'khrid mi nus/
/phyi rol yul dang bdag tu zhen pa rnams/
/byed pos ma byas sems rtog brtas las grub/
/gzhi dang rtsa ba med las thams cad skyes/
/skyes tsam nyid las skye ba med par rdzogs/

/de las gzhan pa'i rtogs pa yod mi dgos/
/klog dang 'dzin dang sgom dang bstan bcos sems/
/mtha' dag blo yi grub mtha' zhig gyur na/
/yid smon med pa'i sangs rgyas de nyid do/
/khyad par bla na med pa'i thod rgal ni/
/rig gdangs mngon sum mthong ba'i gol sa nyung/
/phyi 'byung sa rdo ri brag yul snang gi/
/rdos bcas dri ma zad pa'i 'byung chen gyi/
/ye shes 'od gsal chen por dwangs pa'i lam/
/mngon du byed pas nang 'byung khregs chod kyis/
/rdul phran nyid las dwangs par ma nus pa'ang/
/'pho ba chen po rdo rje'i skur smin nas/
/gzhan don 'khor ba ma stongs bar du mdzad/
/de phyir rang gi sde pas yid dpyod kyi/
/lta sgom spyod 'bras kun dang khyad zhugs pa'i/
/mtshan nyid legs par phyed pa man ngag yin/
/de lta mod kyi bdag 'dzin glo bur rkyen/
/chos dbyings dag pa'i klong du ma nub par/
/glo bur rkyen gyis bslu ba'i rtog tshogs chos/
/tha mal rang lugs srid pa'i bdag po yis/
/dang po'i las can rnams la sgrib pa'i phyir/
/zhi gnas lhag mthong ngo bo gcig pa dang*/
/so so ba yi 'khrid tshul rnam gnyis las/

/dang po'i phyogs la gnas cha'i bsam gtan dang/
/gsal cha'i shes rab zhi lhag zung 'brel las/
/gnyis pa min pa'i mtha' bral don la bzhag
/gnyis pa'i phyogs la'ang dbye ba gnyis grub ste/
/shes rab las dang gdams ngag las byung ngo/
/shes rab las byung sgra yi rjes mthun pa/
/thos pa'i don la rtse gcig zhi ba dang/
/de las don rtogs lhag mthong mtshan nyid do/
/man ngag las byung don gyi rjes su 'gro/
/sems ni g.yo ba med pa zhi gnas la/
/de yi rang bzhin shes pa lhag mthong ste/
/mdor na rab kyis ngan rtog chos skur lhongs/
/bzang ngan mnyam na gnyen po bsten mi dgos/
/'bring gi ngang dwangs zung 'brel lam goms pas/
/bzang ngan rtog pa mtha' dag dbyings su nub/
/tha mas thog mar zhi gnas 'bab zhig btsal/
/gang dmigs brtan pa thob nas lhag mthong gi/
/ye shes so sor rtog pa la goms na/
/mthar gyis gser gling sa rdo ma rnyed bzhin/
/sems dang sems byung rtog pa gang skyes kyang/
/snang sems dbyer med gzhi grol chen por 'char/
/thabs kyi mchog tu rtog pa gang shar yang/
/dgag par mi bya bsgrub par bya ba med/

/rjes su mi 'brang ngang las ma g.yos na/
/lha yi mig dang spyan dang mngon shes sogs/
/dbang po dangs pa'i yon tan mtha' dag 'thob/
/rtog pa yul dang 'brel na tha mal te/
/me long lta bur dwangs pa'i shes pa la/
/snang yul ma 'gags gza' skar bzhin bkra yang /
/rnam pa'i blo yis gos par ma gyur na/
/gzung ba'i yul dang 'dzin sems 'brel chad pas/
/so so rang rig rnam par mi rtog pa'i/
/ye shes bla ma'i sa la da lta phyin/
/mdor na dbyings kyi lam ni chos nyid gcig
/rig pa'i lam ni shes rab khyad par can/
/'od gsal lam ni sgron ma rnam pa gnyis/
/khregs chod lam ni shar grol dus mnyam ste/
/thod sgal lam ni dbyings dang rig pa yin/
/'di dag rang bzhin rdzogs pa chen po yi/
/thun mong ma yin lam lngar mkhyen 'tshal nas/
/ma rig grogs dang 'khrul pa'i bslu brid kyis/
/mtha' med 'khor ba'i 'brog dgon 'jigs rung bar/
/las dang nyon mongs 'du byed lcags sgrog gis/
/de ring phan chad bcings la skyo ba'i sems/
/bskyed nas zhi ba dam pa'i grong khyer du/
/mya ngan 'das pa'i lam mchog bsnyen par mdzod/

/yon tan rin po che'i mdzod dga' ba'i char zhes bya ba las/

12) /rang bzhin rdzogs pa chen po'i lam thun mong ma yin pa bstan pa'i tshoms te le'u bcu gnyis pa'o//

//de ltar gzhi lam mtshan nyid legs rtogs nas/
/mthar phyin 'bras bu sku dang ye shes ni/
/gzhan las ma byung kun gzhi'i rtogs pa dwangs/
/sems dang sems byung chos dbyings zhi ba yin/
/gang du gzhi las gzhi snang g.yos pa yi/
/bdag 'dzin bdag chags shes bya'i cha 'dzin pa'i/
/tshogs brgyad nyer len sprin dang 'dra ba rnams/
/rnam par dag pa'i ye shes nyi ma ni/
/sgrib pa med par rang bzhin 'od du gsal/
/glo bur dri ma cha dang bcas spangs pa/
/dag pa gnyis ldan byang chub mchog gi dngos/
/gdod mi sangs rgyas smon pa med pa'i dbyings/
/nya rgyas zla ba spros pa phyir gsal can/
/stong gi cha la dbyings su nub pa ltar/
/kun tu mi rtog chos nyid 'pho 'gyur med/
/dbyings kyi rtag pa mi 'gyur rdo rje'i sku/
/rnam pa kun gyi mchog ldan zhi ba'i dbyings/
/stobs sogs yon tan rgya mtsho kun chub kyang/
/snang cha ngo bor ma 'dres spangs rtogs kyi/

/cha nas gzhal ba mngon par byang chub sku/
/shes bya'i yul la blo yi 'jug pa zhi/
/shes byed blo la 'dzin pa'i kun rdzob spangs/
/so so rang rig rtag chad mthar ma lhung /
/thim la ma rmugs phra ba'i ye shes ni/
/mkhyen cha 'gag med sku dang ye shes rten/
/shin tu mnyam par bzhag pa rnams kyis mthong /
/gang la zhi ba chos kyi sku zhes brjod/
/so so rang gi rig bya rgyal ba'i khams/
/gcig dang du mar ma yin dngos po dang /
/dngos med las 'das mkha' ltar rnam mi rtog
/gos pa med cing rnam 'gyur spros pa zhi/
/ngag gi yul 'das don dam bden pas bsdus/
/rtog dpyod tha snyad gtan tshigs kyis mi mtshon/
/blo dang snyam byed dpe dang 'gal ba'i phyir/
/sa bcu'i dbang phyug gi yang spyod yul min/
/'dren pa rnams la mngon sum gyur pa'i gnas/
/zab zhi gzhon nu bum pa'i khang mdzes nang/
/dus gsum sangs rgyas rnams ni rtag bzhugs kyang*/
/rnam pa'i cha nas gcig gis gcig mi gzigs/
/rang bzhin spros bral dbyings na dgongs klong gcig
/mkhyen cha 'gag pa med pa'i rang gdangs las/
/thugs rje phyir gsal longs spyod rdzogs pa'i sku/
/gnas dang dus dang ston pa chos dang 'khor/
/nges pa lnga ldan sku dang zhing khams dang /
/mtshan dpe yon tan rgya mtsho'i bdag nyid can/
/gnas ni lhun rdzogs 'og min stug po bkod/
/ye shes lnga yi 'od zer gsal 'tsher 'bar/
/mkha' dbyings dbang po'i mtshon chas bkab pa bzhin/
/mnan na nem zhing btegs na 'phar ba lta'i/
/gzhal med khang mdzes sgo 'phar rnam bzhir ldan/
/rta rkang brgyad ldan ye shes lnga'i rtsig pa/
/pha gu drwa phyed mda' yab pu shu can/
/snam bur 'dod pa'i yon tan mig yangs ma/
/bde stong mchod sprin rtse dga' g.yo ba can/
/rnga yab 'phan gdugs rgyal mtshan nor bu'i tog
/bla bre zar tshags gtsang khang phyur bur mdzes/
/chu zheng srid du mi mngon gang bltas gang/
/grangs kyis mi gtugs mkha' dbyings snod gyur bzhin/
/rten gzhi gzhal med khang pa re re'i nang /
/brten pa'i gtso bo lnga yi gdan khri ni/
/'phrog byed gnyis 'thung cang shes zlos gar can/
/shang shang te'u chu skyes nyi zla'i steng /
/dus gsum gzhir rdzogs kun tu bzang po'i dus/
/'pho 'gyur bral ba'i mtshan rdzogs ston pa lnga/

/rnam snang mi bskyod rdo rje rin chen 'byung/
/'od mtshan stong 'bar don yod grub pa ni/
/rang rang rigs kyi yum dang bcas pa rnams/
/kha sbyor bdun gyi bdag nyid chen por bzhugs/
/rang las mi gzhan sems dpa' sems ma'i 'khor/
/sgo ba bzhi dang de bzhin so so'i yum/
/rang bzhin rdzogs pa chen po'i chos 'khor ni/
/sgra tshig mtshan ma'i yul las 'das par bskor/
/steng khang zhi ba byang chub snying po'i gnas/
/dbang mdzad zhi ba bzhi bcu rtsa gnyis las/
/dam pa'i stangs dpyal gnyis ni sprul gzhi ste/
/kun la khyab par brdal bas chos kyi sku/
/'gro drug so so'i gnas su don mdzad pa'i/
/rig pa'i skyes bu drug ni sprul par shar/
/rang snang longs sku'i zhing na sum cu bzhi/
/gtso bo bcu la nyer bzhi 'khor gyi tshul/
/phung khams skye mched gnas su dag pa'i lha/
/gdan gsum tshang ba'i dkyil 'khor chen po yin/
/'di dag sgyu 'phrul drwa ba mnyam sbyor sogs/
/bla med rgyud las lus grub dkyil 'khor ni/
/ji snyed bstan dang rnam dag mtshungs pa yin/
/'og khang tshogs chen 'dus pa'i dkyil 'khor ni/

/'bar ba'i gzhal yas phyi nang rim pa dgu/
/sgo khyams dgu pa'i phyi mar rgyu 'bras kyis/
/rta babs gnyis ldan pho brang dbus ma'i nang /
/rdo rje'i brag chen pad+ma stong brdal la/
/thabs shes nyi zla dbang phyug khyo shug ni/
/nyi shu rtsa bzhi steng du dpa' gtum stag
/'jigs byed seng ge gdug pa gzig dang ni/
/gtum pa dom dang stobs chen glang po dang /
/brjid pa'i ma he 'dzin pa'i chu srin dang*/
/zhe sdang lto 'gro byol song gtso brgyad res/
/dregs pa pho mo bzung zhing brdzis pa'i steng /
/'khor 'das kun gyi spyi dpal bcom ldan 'das/
/che ba'i che mchog in+d+ra nI la'i mdangs/
/nyi ma bye ba'i 'od ldan bdun gsum zhal/
/zhabs brgyad phyag ni bzhi bcu rtsa gnyis na/
/zhi ba'i lha tshogs bzhi bcu rtsa gnyis bsnams/
/gnam zhal yul mchog dbu dgu phyag bco brgyad/
/rtsa ba'i phyag gnyis rdo rje dung khrag 'dzin/
/lhag ma gnas yul ma mo phra men bsnams/
/yab yum khro mkhar tshul lam mnyam par sbyor/
/srid dang zhi ba'i chos khams ma lus pa/
/bcom ldan 'das kyi zhabs kyi gdan khri nas/
/dbu rgyan 'khor lo'i bar la rang bzhin rdzogs/

/dbang mchog dang ni he ru ka dpal dgu/
/glo 'bur bzhi dang gru chad rnam bzhi la/
/rnam shes tshogs dag go rI la sogs brgyad/
/dkyil 'khor dang po'i khyams la phra menA brgyad/
/gnyis pa'i khyams la spor ma rnams pa brgyud/
/gsum pa'i khyams la dbang mo nyi shu brgyud/
/kun la rang rang sgo ma bzhi bzhir ldan/
/'bar ba'i rnam rol gar dgu'i nyams kyis brjid/
/'di dag rang snang longs sku'i dkyil 'khor te/
/gzhi snang lhun grub don gyi 'og min yin/
/bzhi pa'i khyams la mkha' 'gro sum cu gnyis/
/lnga pa'i khyams la ma bdun sring mo bzhi/
/drug pa'i khyams la ging chen drug tshan gsum/
/bdun par khro bo yab yum bcu phrag drug
/brgyad par pho nya nyis brgya bzhi bcu ste/
/dgu pa'i khyams la ma mo drug cu rnams/
/log 'dren 'dul phyir sprul pas bsdus pa'i phyir/
/bgegs sogs gdul bya so so'i rang ngor snang /
/de phyir rang snang 'og min dkyil 'khor min/
/chos sku'i ye shes phyi ru gsal ba'i mdangs/
/phun tshogs lnga ldan longs spyod rdzogs pa'i gnas/
/gang du sgrib pa mtha' dag spangs gyur pa'i/

/sangs rgyas kho na'i rgyud kyis bsdus pa yi/
/rol pa nyid phyir gtso 'khor mchog dman mnyam/
/kun gyi thugs kyang rnam par mi rtog cing /
/gsung ni brjod bral sku ni mtshan dper rdzogs/
/rang snang ye shes mthong ba dag pa'i spyan/
/gcig gis gcig gzigs nam yang sgrib pa med/
/dus gsum rgyal ba rnams kyi spyod yul ni/
/bla na med phyir srid zhis ma bsdus phyir/
/dag pa'i sems can chen po rnams kyis kyang/
/mthong bar mi nus rgyal ba'i ye shes dang /
/'gal ba'i sgrib chas da dung ma spangs phyir/
/'das dang ma 'ongs da lta dus gsum gyi/
/nges pa las 'das 'og min chen po na/
/bzhugs pa'i sangs rgyas dus bzhi'i bdag nyid can/
/gtso 'khor ngo bo mthun pa'i rang snang ngo*/
/de nyid ngang las sems can gdul ba'i phyir/
'dul byed ston pa gsum du bkod pa ni/
/rang bzhin sprul pa 'gro 'dul sprul pa dang /
/sna tshogs sprul pa gsum las rang bzhin ni/
/rgyal ba'i ye shes snang ba 'og min gyis/
/dbyings snang longs sku'i dpe byad dwangs shel nang /
/'phos lta'i gzugs brnyan phyed sprul longs sku'i gnas/
/dbus na 'og min shar na mngon par dga'/

/lho na dpal ldan nub na pad+ma brtsegs/
/byang na las rab grub pa rnam pa lnga/
/gzugs kyi rgyal po la sogs ston mchog lnga/
/mtshan dpe yon tan rgya mtsho'i bdag nyid can/
/zhi dang khro ba'i rnam 'gyur dpag med cing /
/ye shes rnam pa lnga po re re la'ang /
/bzhi bzhi'i 'khor dang bcas pas nyi shu lnga/
/chos dbyings ye shes g.yo ba med pa ni/
/nam mkha'i gzugs bzhin shes bya'i mtha' las 'das/
/me long ye shes gzung 'dzin rdul bral ni/
/mngon par 'du byed med bzhin mched pa'i gzhi/
/mnyam nyid ye shes chos kun mtshan nyid med/
/srid zhi dbyer med zhi ba'i dbyings su zhugs/
/sor rtog ye shes chos nyid ji lta dang /
/chos can shes bya ji snyed rtag thogs med/
/bya grub ye shes phrin las gzhan phan can/
/chags thogs spangs pa'i mdzad pa lhun gyis grub/
/'khor ni sa bcu'i byang sems 'ba' zhig la/
/sku yis chos rnams 'jal ba'i 'od bkye bas/
/byad kyi dri ma me long nang gsal ltar/
/da dung bdag dang ston pa'i khyad mthong nas/
/byang chub sgrib pa gting dpag dka' ba dag
/sbyangs nas bcu gcig kun tu 'od la 'gro/

/dus ni sa bcu'i dbang phyug chen po rnams/
/'jig rten mgon po ngo bo med pa'i dbyings/
/mi zad rgyan 'khor sku gsung thugs kyi ngang /
/ston 'khor dgongs pa gcig tu ma gyur bar/
/'chi ba'i bdud bcom 'jig rten 'byor slad rtag
/gdul bya'i gti mug la sogs nyon mongs lnga/
/gang gi gnyen por che ba'i zhing khams dang /
/ston par bstan pa'i sku lnga chos rab lnga/
/gnas 'gyur ye shes rnam pa lnga po yang /
/mthong lam nas bzung sa bcu rgyun mtha'i bar/
/rim rdzogs rdzogs pa'i byang chub snying por 'gro/
/zhing 'di sa bcu'i byang chub sems dpa' las/
/gzhan gyi spyod pa'i yul du snang min zhing /
/de bzhin ston pa longs spyod rdzogs na yang /
/'khor sogs rang snang ma yin rgyud gzhan pas/
/bsdus phyir phyed snang rang bzhin sprul pa zhes/
/nyi zla kha sbyor chen po'i rgyud kyis bstan/
/khyad par rang bzhin rdzogs pa chen po yi/
/rang snang ye shes dkyil 'khor dam pa ru/
/mchog gzigs bla mas dbang bskur ma nyams la/
/nyin dus rang snang mngon sum 'od gsal dang /
/mtshan mo snying kha'i 'od gdangs goms pa rnams/

/rtogs pa'i rang bzhin tshad du ma phyin yang /
/chos nyid bden pa bla ma'i byin rlabs kyi/
/sa thob rnams dang skal pa mtshungs gyur nas/
/gzhi snang lhun grub phyogs bcu sprul par 'gro/
/khyad par rnam grol dbugs chen 'byin pa lnga/
/shar nas rim bzhin shes dang su war+Na/
/pad rAg in+d+ra nI la'i gzhal med khang /
/sgo khyams rta babs snang byed ba glang mig
/zur bzhir mu tig mchod rten dril bu dang /
/g.yer khas sbrel ba'i dpyang thag rlung bskyod sgra/
/rnam thar gsum ldan chos dbyangs dar dir sgrog
/phyogs bzhir spos sprin g.yo ba'i ba dan bzhi/
/phyi rim yan lag brgyad ldan rdzing bu'i 'gram/
/tA la'i ljon pa drwa phyed 'phyang 'phrul can/
/shar shang te'u rma bya ka ta ri/
/ne tso mi skad 'byin dang ngang pa gzhon/
/ri skegs zer mo sbab dang kang+ka ri/
/lha'i bya dril bu'i sgra can khu byug dang*/
/gser gyi rdo rje'i gzugs can kr-i ti pa/
/g.yu dang byi ru in+d+ra nI la dang /
dung ltar kha dog phyed pa'i bya tshogs kyis/
/snyan sgrog mgrin pa'i rgyud mang kun tu 'khrol/
/de na bzhugs pa'i byang chub sems dpa' rnams/
/nyon mongs gnod pa zhi ba'i chu klung la/
/spyad pa tsam gyis 'du ba'i nad mi 'byung /
/yid la ci bsam dran pa'i mod la 'byung /
/sum cu rtsa gsum lha dang longs spyod mnyam/
/phyi rim rin chen sna bdun pha gu can/
/zhing mchog de na rigs bzhi'i ston pa yis/
/dus bzhir chos kyi sgra sgrog rgyun mi chad/
/kun gyi bar snang he ru ka dpal zhing /
/dur khrod chen po me ri 'bar ba na/
/ston pa gzhon nu dpa' bo bcom ldan 'das/
/lag na rdo rje la sogs dpa' bo dang /
/mkha' 'gro'i sprin phung 'phro ba'i dbus nyid na/
/'bras bu bla na med pa'i chos 'khor bskor/
/pad+ma las skyes rgyal sras dpag tu med/
/kun kyang lha dang lha mo khye'u dang /
/bu mo'i rnam pa drang srong grub pa can/
/rnam par rtog pa med cing sems gsum med/
/yid drug dang ni nyon mongs drug kyang med/
/ma rig pa med rkyen bzhi yod ma yin/
/de dang mtshungs par ldan pa rnams kyang med/
/ston pa rdo rje 'chang gi byin rlabs las/
/rang bzhin nyid du bkod phyir rang bzhin ni/
/sprul pa'i zhing zhes rgyal sras rnams la grags/
/rang bzhin rdzogs pa chen po'i gsang lam du/
/rig pa rang shar chen po'i rgyud las bstan/
/gzhan du bde chen mkha' la spyod pa dang*/

/sa spyod ces grags don gyi 'od gsal la/
/dbang thob lhan gcig skyes ma'i DA ki dang /
/yul chen nyer bzhir spyod pa'i zhing skyes ma/
/la sogs dpa' bo rnal 'byor ma tshogs dang*/
/skal ba mnyam pa'i rig 'dzin gral gong du/
/lam gyi 'phro sbyong rig pa 'dzin pa yi/
/rdo rje'i bla ma rnams ni rab bzhugs nas/
/sngags kyi lta spyod rlabs po che la spyod/
/'di dag rang snang dge ba'i sa bon dang*/
/bskyed rdzogs zab mo'i brtul zhugs mthar son pa'i/
/gsang sngags grub pa rnams la snang ba las/
/rtog 'dod can gyi phyin du yod pa yi/
/ris chad can du bsam par mi bya'o/
/de nyid ngang las longs spyod rdzogs pa yi/
/yi ge'i sprin gyi 'od zer rab 'phros pas/
/'jig rten 'dul byed sprul pa'i sku mchog ni/
/gnas rigs drug gi gdul bya'i snang ba la/
/rang rang ming gi mngon brjod rjes 'gro ba'i/
/'dul byed rigs pa'i skyes bu thub pa drug
/phyogs bcu mtha' yas mu med stong gsum gyi/
/stong chen snyed dang mnyam par rab sprul nas/
/gdul ba bzhi yi 'gro don bsam mi khyab/

/de yang bsod nams chen pos 'dul ba ni/
/sku yi mdzad pa chen po bcu gnyis yin/
/gsum gi mdzad pa theg pa gsum mam gcig
/gang yang 'du shes rjes 'gro sems can gyi/
/nyon mongs gnyen por dgongs te gsungs pa la/
/chos kyi sgo 'phar brgyad khri bzhi stong grangs/
/gsum ltar snang yang sgra tshig rang mtshan pa/
/ma yin sems can khams la byin brlabs mthus/
/rnam par rig pa nyid dang mthun par shar/
/thugs kyis 'dul ba dus gsum mkhyen cing gzigs/
/dus kyang so sor mi rtog dus med dus/
/rang bzhin gdod ma'i gnas skabs kun tu bzang /
/gzhan gyi sems rgyud mkhyen dang de bzhin du/
/rdzu 'phrul chen po'i spyan dang snyan la sogs/
/mngon shes drug po dus las yol ba med/
/phrin las 'dul ba kun tu sku dang zhing /
/kun tu thugs dang de bzhin kun tu zhal/
/kun tu gsung gi gsang ba bsam mi khyab/
/sku gsung thugs kyis dngos su don mdzad la/
/phrin las kyis ni dngos rgyud kun tu mdzad/
/de ltar dbyings las sprul pa'i skur mchog rnams/
/chos nyid la ltos ji lta'i ye shes dang*/
/chos can la ltos ji snyed mkhyen pa yi/

/ye shes gnyis kyis gdul bya'i rgyud 'grol zhing/
/nye bar zhi dang ma 'dres chos tshul ston/
/de las yang sprul rnam pa brjod mi lang /
/'gro ba drug gi gnas rigs de snyed du/
/lha rnams 'dul byed tshangs dbang bde 'byung sogs/
/mi la nyan rang byang sems 'khor los sgyur/
/de bzhin lha ma yin la thags bzang ris/
/bya la shing rta mo dang ri dwags phyir/
/seng ge'i rgyal po yi dam brtan pa sogs/
/mdor na dmyal ba yi dwags gang dang gang /
/'dul byed de dang de 'dra'i gzugs sprul nas/
/sems can don la nam yang g.yel ba med/
/'di ni 'jig rten drug gi zhing rnams su/
/las dang bag chags dge sdig rgyu 'bras kyi/
/gnas rigs bde sdug mtho dman ltar snang ba'i/
/rang snang mthun pa'i ston pas don mdzad cing /
/chos kyang ma nges gdul bya'i blo rtog ltar/
/dus kyang rang rang skal pa'i rjes 'gro ba/
/ma dag zhing gi 'gro la de ltar snang /
/gang zhig rmi lam nang du sangs rgyas mthong*/
/rmi lam lta bur sprul pa'i chos bstan yang /
/ngo bo nyid med rang bzhin ma grub la/
/bdag med stong pa gsog tu rig bya zhes/
/zab mo'i mdo sde dag las gsungs pas na/

/'khor 'das rmi lam lta bu'i rol pa la/
/snang ba'i sangs rgyas ngo bo dag na'ang/
/sprul pa gdul bya nyid ltar snang ba'i phyir/
/ma dag thugs rje rol pa'i sprul pa yang/
/ji srid 'khor ba'i rjes 'gro rgyun mi 'chad/
/de nyid ngang las sna tshogs sprul pa ni/
/rang bzhin byon dang 'du byed las byung ba/
/'bur du byas dang ris su bris pa dang /
/gan+d+ho la dang khang bzang skyed mos tshal/
/mya ngam thang la sprul pa'i grong khyer dang /
/pad+ma dpag bsam shing dang yid bzhin nor/
/gru gzings zam pa shing rta zab gos sogs/
/sems med bem po'i tshul du snang ba dang /
/skye ba mu ge'i tshe na nya bo che/
/nad kyi gdungs la srog chags des pa dang /
/srid mo'i gling du cang shes ba la ha/
/mi gtsang 'dam du gser gyi bung ba sogs/
/sprul pa sna tshogs rnam kun bde ba'i gzhir/
/rtog pa med cing g.yo ba medA pa ltas/
/don chen gyis ni dpal du nye bar gnas/
/gal te gdul bar bya ba'i dus yol na/
/'dul byed dbyings su nub pa'i mtshon dpe ni/
/ji ltar chu snod med tshe chu zla'i gzugs/
/sprul gzhi'i zla ba nyid la thim pa ltar/

/gdul bya'i snang bas bsdus pa'i sprul pa rnams/
/rang snang longs spyod rdzogs pa'i dbyings su thim/
/de'ang gnam stong zla ba gcig shos nas/
/gcig tu thim pa med kyang phyir gsal gdangs/
/nang dbyings spros pa med pa'i ngang thim ltar/
/longs spyod rdzogs pa'i rang snang chos kyi sku'i/
/ye shes chen por 'khyil ba de nyid la/
/dbum pa rnams 'jug pa chos dbyings su/
/zhi ba'i 'gog pa dam pa zhes 'dod la/
/'dir ni so so rang rig ye shes nyid/
/phra ba'i ye shes nang gsal chos kyi dbyings/
/thim la ma rmugs gzhon nu bum pa'i sku/
/gang du gdul bya snang ba'i mod nyid la/
/'gag med thugs rje'i ye shes mched pa'i gzhi/
/shin tu mnyam par bzhag pa'i chos nyid ni/
/'bras bu lhun grub chen po'i go 'phang yin/

/yon tan rin po che'i mdzod dga' ba'i char zhes bya ba las/

13) /mthar phyin 'bras bu sku dang ye shes bstan pa'i tshoms te le'u bcu gsum pas rdzogs so//

Колофон:

//bdag brgyud snod kyi dpyad pa rdzogs gyur nas/
/'jig rten mgon po dri med 'od zer gyi/
/zhal mthong thugs rje'i dbugs 'byin ma thob na/
/lam min g.yang sar dal rten stong log byas/
/de phyir 'di la legs par bshad pa'i cha/
/bla ma'i byin rlabs sgom byung shes rab las/
/thos bsam rtog ge'i rig pas ma bskyed pas/
/rang rang 'dod gzhung phyogs dang 'gal na 'chags/
/chos tshul rgya mtsho gting dpag dka' ba'i don/
/mnyam par bzhag pa kho na'i khyad chos las/
/ji lta ji snyed mkhyen pa'i ye shes gnas/
/yang dag mthong la nam yang bslu ba med/
/dge ba 'di yis bdag dang sems can rnams/
/rgyal ba'i ring lugs nor ba med pa'i lam/
/sgrib gnyis rnyog pa dwangs pa'i gzings zhugs nas/
/byang chub zhi ba rin cen gling phyin shog
/nags mthongs ri dwags dkyu ba'i sman ljongs na/
/dus bzhi'i mngon rtogs ngom pa'i ljon pa ni/
/drang srong rnams la mi snyan sgrog mi byed/
/snying la 'bab par smra ba'i bya tshogs kyang/
/sbrul gdug 'khri shing lta bu'i 'khor ba 'dir/
/skyo ba'i nges 'byung shing rtas yid 'dren pa'i/
/ca co shin tu zhi ba sgrog thos nas/
/dbang po nye bar zhi ba'i dpal thob shog
/lta ba yid byed rlung gis ma dkrugs la/
/spyod pa rgyal sras dam pa'i rjes 'gro bas/
/nam yang gzhan gyi khur du mi 'gro zhing/
/rlabs chen phrin las 'gro ba'i dpal du shog

/yon tan rin po che'i mdzod dga' ba'i char zhes bya/

/la stod pa chos rje brag phug pas bskul ba'i ngor/
/sangs rgyas gnyis pa pad+ma sam+b+ha wa'i zhabs rdul la spyi bos reg pa'i rdzogs chen pa rang byung rdo rje mkhyen brtse 'od zer gyis dpal ldan pad+ma 'od gling du sbyar ba'o/
/dge'o//

//

Source: snga 'gyur bka' ma/ 133 volumes: https://library.bdrc.io/show/bdr:MW1PD100944

2025 (c) Лонгчен Осал
