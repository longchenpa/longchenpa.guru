<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="71" index="1"/>
<offset page="0" line="0" col="0"/>
<range start="1" end="709"/>
<title>འཕགས་པ་དམ་པའི་ཆོས་དྲན་པ་ཉེ་བར་གཞག་པ། </title>
<section>མདོ་སྡེ། </section>
<volume>ར</volume>
<status asof="31Jan2012">not checked</status>
</info>
<pageset>
<page index="1" id="1B">༄༅༅། །གཞན་ཡང་ལས་དང་འབྲས་བུ་རྣམ་པར་སྨིན་པ་ཤེས་པའི་དགེ་སློང་དེ་མཚེ་མ་པའི་ལྷ་<line/>
རྣམས་ལ་ཕན་པའི་དོན་དུ་ལྷ་རྣམས་ཀྱིས་ལ་ལྟ་བར་བྱེད་པ་ན། དེས་ཐོས་པ་ལས་བྱུང་བའི་རང་བཞིན་<line/>
གྱི་ཤེས་རབ་ཀྱིས་ལྷ་རྣམས་ཀྱི་ས་བདེ་བ་རབ་ཏུ་འཕེལ་བ་དང་ལྡན་པ་ཞེས་བྱ་བ་ཇི་ལྟར་ཡོད་པ་<line/>
མཐོང་བར་གྱུར་ཏོ། །ས་དེར་ཡང་ལས་གང་གིས་སེམས་ཅན་སྐྱེ་བར་འགྱུར་བའང་དེས་མཐོང་<line/>
</page>
<page index="2" id="2A">༄༅༅། །སྟེ༑ སྐྱེས་བུ་དམ་པ་གང་གིས་དགེ་ལེགས་སུ་གྱུར་པའི་སེམས་ཀྱིས་ཚུལ་ཁྲིམས་དང་ལྡན་པར་གྱུར་<line/>
པས་སྲོག་གཅོད་པ་དང༌། མ་བྱིན་པར་ལེན་རྣམས་སྤངས་པར་གྱུར་པ་ནི། སྔ་མ་བཞིན་ནོ། །འདོད་པ་ལ་ལོག་པར་<line/>
གཡེམ་པ་རྣམས་ཀྱང་ཤིན་ཏུ་ཕྲ་བའང་སྤོང་བར་བྱེད་དེ། དཔེར་ན། ཡུད་ཙམ་གཅིག་ཀྱང་བུད་མེད་སྐྱེས་པ་དང་བཅས་<line/>
པར་མངོན་པར་བྲིས་པ་རྣམས་ལའང་ཚུལ་བཞིན་མ་ཡིན་པས་ཡིད་ལ་བྱེད་པས་བསྐྱེད་པར་གྱུར་པས་དེ་ལ་འདི་<line/>
རྟོགས་པར་མི་བྱེད། བརྣབ་སེམས་སུ་མི་བྱེད་དོ། །རོ་མྱང་བར་མི་བྱེད་ཅིང་ཚུལ་བཞིན་མ་ཡིན་པ་ཡིད་ལ་བྱེད་པའི་<line/>
</page>
<page index="3" id="2B">སེམས་རྙོག་པ་ཅན་དུ་བྱེད་པ། ཉོན་མོངས་པར་བྱེད་པ། འཇིགས་པ་དང་བཅས་པར་གྱུར་པ། ཚངས་པར་སྤྱོད་པ་ཀུན་ཏུ་སུན་འབྱིན་པར་བྱེད་པ་<line/>
རྣམས་ཀྱིས་དང༌། གང་ཡང་གཞན་དག་རབ་ཏུ་རྟོག་པར་བྱེད་པའམ། ལྟ་བར་བྱེད་པའང་རུང་སྟེ། ཚུལ་བཞིན་མ་ཡིན་པ་ཡིད་ལ་བྱེད་པས་<line/>
སེམས་ཀུན་ནས་སུན་འདོན་པར་བྱེད་པ་དེ་དག་རྣམས་འདིས་རབ་ཏུ་འགོག་པར་བྱེད་དོ། །ཕྱིར་ལ་ཟློག་པར་བྱེད་དོ། །ལས་ཀྱི་འབྲས་བུ་རྣམས་<line/>
ཀྱང་སྟོན་པར་བྱེད་པ་ཡིན་ཏེ། ཇི་ལྟར་མི་འདོད་པ་དང༌། མི་དགའ་བ་དང༌། ཡིད་དུ་མི་འོང་བར་འགྱུར་བ་ནི། འདོད་པ་ལ་ལོག་པར་གཡེམ་<line/>
པ་སྟེན་པ་འདིའི་འབྲས་བུ་ཡིན་པས་དེས་ན་དེ་ལྟར་མི་བྱའོ། །འདི་དག་ནི། ཞི་བར་འགྱུར་བའི་ལམ་མ་ཡིན་ནོ། །དགའ་བ་མ་ཡིན། ཡིད་<line/>
དུ་འོང་བ་མ་ཡིན། དམ་པ་རྣམས་ཀྱིས་མངོན་པར་འདོད་པ་ཡང་མ་ཡིན་ནོ། །ཤིན་ཏུ་ཕྲ་བའི་འབྲས་བུ་རྣམས་སྟོན་པར་བྱེད་པ། ཚུལ་ཁྲིམས་<line/>
</page>
<page index="4" id="3A">༄༅། །དང་ལྡན་པ་ཚངས་པར་སྤྱོད་པ་རྣམ་པར་དག་པ་ཁ་ན་མ་ཐོ་བ་ཕྲ་རབ་ཙམ་ལའང་འཇིགས་པར་ལྟ་བ་དེ་དག་ནི། ལུས་ཞིག་<line/>
ནས་ཤི་བའི་འོག་ཏུ་བདེ་འགྲོ་མཐོ་རིས་མཚེ་མའི་ལྷ་རྣམས་ཀྱི་བདེ་བ་རབ་ཏུ་འཕེལ་བ་དང་ལྡན་པའི་ས་འདི་ལ་སྐྱེ་བར་འགྱུར་རོ། །དེ་ལ་སྐྱེས་<line/>
པ་རྣམས་ནི། ལེགས་པར་བྱས་པའི་ལས་ཀྱི་མཐའ་རྣམས་སྤྱད་པས་དེ་དག་དགའ་བའི་ལས་ཀྱི་འབྲས་བུ་རྣམས་ལ་སྤྱོད་པར་བྱེད་དོ། །འདི་ལྟ་<line/>
སྟེ༑ ནགས་རྣམས་དང༌། ཉེ་བའི་ནགས་རྣམས་དང༌། ཁྲུས་ཀྱི་རྫིང་བུ་རྣམས་དང༌། གསེར་གྱི་རིའི་རྩེ་མོ་རྣམས་དང༌། འབབ་ཆུ་དང༌། རིན་པོ་<line/>
ཆེའི་རང་བཞིན་གྱི་འབབ་ཆུ་རྣམས་ལ་བལྟ་བར་སྡུག་པའི་བྱ་རྣམས་ཀྱིས་ཀུན་ནས་སྒྲ་འདོན་པ་དང༌། གཞལ་ཡས་ཁང་གི་རྩེ་མོ་རྣམས་<line/>
ཀྱང་རིན་པོ་ཆེ་བདུན་གྱི་རང་བཞིན་ལ་ནོར་བུས་ཆ་ཤས་རྣམས་རྣམ་པར་བཀྲ་བར་བྱས་པ་དང༌། པདྨའི་རྫིང་བུ་རྣམས་ཀྱི་བཻ་ཌཱུཪྻ་དང༌།<line/>
</page>
<page index="5" id="3B">ཨིནྡྲ་ནཱི་ལ་དང༌། གསེར་གྱི་རང་བཞིན་རྣམས་ཀྱི་ཆ་ཤས་རྣམ་པ་སྣ་ཚོགས་པ་ལ་གཟུགས་དང༌། སྒྲ་དང༌། ཁ་དོག་དང༌། དབྱིབས་རྣམ་པ་སྣ་ཚོགས་པ་ལྟ་བར་དགའ་བའི་བུང་<line/>
བའི་ཚོགས་རྣམས་ཀྱི་སྒྲ་བདེ་བ་སྐྱེད་པའི་ཀུན་ཏུ་སྒྲོག་པ་དང་ལྡན་པ་རྣམས་ལ་མངོན་པར་རྩེ་བར་བྱེད་དོ། །རིག་པ་དང་ལས་རྣམས་ཐམས་ཅད་ཀྱི་བདེ་བ་རབ་ཏུ་འཕེལ་བ་<line/>
དང་ལྡན་པའི་ནགས་ཚང་ཚིང་རྣམས་དང༌། གཞན་ཡང་རྡོ་རྗེ་དང༌། བཻ་ཌཱུཪྻ་དང༌། ཨིནྡྲ་ནཱི་ལ་དང༌། ཤེལ་གྱི་རང་བཞིན་གྱི་བྲག་རྣམས་ཆ་ཤས་སུ་ཕྱེ་བའི་འོད་ཟེར་རྣམས་<line/>
ཀྱིས་རྣམ་པར་བཀྲ་བར་གྱུར་པ་རྣམས་ལ་དགའ་བར་བྱེད་དོ། །འབབ་ཆུ་སྣ་ཚོགས་པའི་སྒྲ་བདེ་བ་སྐྱེ་བར་བྱེད་པའི་སྒྲ་སྙན་པ་དང་ལྡན་པ་རྣམས་ལ་དགའ་བར་བྱེད་དོ། །ཇི་<line/>
ལྟར་འདོད་པ་བཞིན་དུ་བྱེད་པ་རང་དབང་ཅན་རྣམས་དཔེ་མེད་པར་གྱུར་པའི་ལྷ་རྫས་ཀྱི་འདོད་པ་རྣམས་ལ་སྟེན་པར་བྱེད་དོ། །ལྷའི་བུ་མོའི་ཚོགས་བརྒྱ་སྟོང་ཕྲག་དུ་མ་རྣམས་<line/>
ཀྱིས་ཡོངས་སུ་བསྐོར་ནས་ཆེས་འཕགས་པར་གྱུར་པའི་བདེ་བ་རྣམས་འཕེལ་པ་དང་ལྡན་པའི་འདོད་པ་རྣམས་ལ་ཉེ་བར་ལོངས་སྤྱོད་པ་ཡིན་ཏེ། དེའང་རྣམ་པར་རྟོག་པ་དུ་<line/>
མ་རྣམས་སུ་དཔེ་མེད་པར་གྱུར་པའི་ལྷ་རྫས་ཀྱི་བདེ་བ་རྣམས་ལ་ལོངས་སྤྱོད་པར་བྱེད་དོ། །རི་དང་རྩེ་མོ་རྣམས་གསེར་གྱི་རང་བཞིན་དང་བཻ་ཌཱུཪྻའི་རང་བཞིན་རྣམས་ལ་དེ་དག་<line/>
</page>
<page index="6" id="4A">༄༅། །ནམ་མཁའ་ལ་ལན་བརྒྱ་ཕྲག་དུ་མར་འགྲོ་བར་བྱེད་པ། རྣམ་པ་སྣ་ཚོགས་པའི་གཟུགས་དང་ཆ་བྱད་དང་རྒྱན་རྣམས་ཕུན་སུམ་ཚོགས་པ། སྒྲིན་པོ་རྣམས་<line/>
ཀྱི་རྒོད་པ་དང་གླུ་དང་གར་གྱིས་ཀུན་ནས་བརྒྱན་པར་གྱུར་པའི་ཞབས་འབྲིང་རྣམས་ཀྱིས་རྣམ་པར་བརྒྱན་ཅིང་རོལ་པའི་གཟུགས་དཔེ་མེད་པ་དང་ལྡན་པའི་ལྷའི་བུ་མོའི་<line/>
ཚོགས་རྣམས་ཀྱིས་ཡོངས་སུ་བསྐོར་ནས་ཉེ་འཁོར་ཀུན་ནས་རྩེ་དགའ་བར་གྱུར་པས་རྣམ་པར་རྒྱུ་བར་བྱེད། རང་གི་འོད་དང་ལྡན་པའི་ལྷའི་བུ་མོ་རྣམས་ཀྱིས་ཡོངས་སུ་བསྐོར་<line/>
ནས་དེ་ལྷ་རྫས་ཀྱི་འདོད་པའི་ཡོན་ཏན་གྱི་ཡུལ་ལྔ་ལ་རྣམ་པར་ཆགས་པས། གཟུགས་གང་དང་གང་ཉིད་མཐོང་བར་གྱུར་པ་དེ་དང་དེ་ཉིད་ཀྱང་རྣམ་པར་རྟོག་པ་དུ་མ་དང་ལྡན་<line/>
པའི་ལྷ་རྫས་སྙིང་འགུལ་བར་བྱེད་པ་དཔེ་མེད་པའི་བདེ་བ་རྣམས་ལེགས་པར་སྟོན་པར་བྱེད་པ་མཐོང་ངོ༌། །ཇི་ལྟར་འདོད་པ་བཞིན་དུ་སྤྱོད་པར་བྱེད་པ་དེ་ལྟར་མིག་གིས་<line/>
གཟུགས་རྣམས་མཐོང་བར་འགྱུར་རོ། །དེ་བཞིན་དུ་རྣ་བས་སྒྲ་རྣམས་ཐོས་པར་གྱུར་པའང་ཐོས་ནས་བདེ་བར་འགྱུར་བ་དང༌། ཇི་ལྟར་འདོད་པ་བཞིན་དུ་རྣམ་པ་དུ་མར་རྣམ་<line/>
པ་སྣ་ཚོགས་པར་གྱུར་པ་དང་ཀུན་ཏུ་རྟོག་པ་རྣམས་སྐྱེད་པར་བྱེད་པ་དང༌། མཆོག་ཏུ་གྱུར་པའི་ལྷའི་བུ་མོ་རྣམས་ཀྱིས་ལེགས་པར་བསྐྱེད་པའི་རྒོད་པ་དང་འགྱིང་བག་དང་<line/>
</page>
<page index="7" id="4B">རྩེད་མོ་རྩེ་བར་བྱེད་པ་རྣམས་སོ། །དེ་བཞིན་དུ་སྣས་ཀྱང་ལྷ་རྫས་ཀྱི་དཔེ་མེད་པ་དང་ལྡན་པའི་དྲི་རྣམས་མནོམ་པར་བྱེད་དེ། རྣམ་པར་རྟོག་པ་དུ་མར་དཔེ་མེད་པར་གྱུར་པ་རྣམས་<line/>
ལ་འདི་ལྟ་སྟེ། པདྨའི་རྫིང་བུ་རྣམས་ཀྱི་དྲི་ཤིན་ཏུ་ཞིམ་པར་གྱུར་པའི་དྲི་རྣམས་མངོན་པར་འདོད་པའི་རླུང་གིས་ལེགས་པར་བཏབ་པ་རྣམས་ལ་དང༌། དྲི་གཞན་ཡང་དེ་ཁོ་ན་བཞིན་<line/>
དུ་དྲི་ཤིན་ཏུ་ཞིམ་པ་དཔེ་མེད་པར་གྱུར་པའི་ལྷ་རྫས་རྣམ་པ་དུ་མ་རྣམས་མངོན་པར་འདོད་པའི་རླུང་གིས་རི་དང༌། སྨན་ལྗོངས་རྣམས་དང༌། བང་རིམ་རྣམས་དང༌། རི་ཁྲོད་རྣམས་དང༌།<line/>
ནགས་ཀྱི་ནང་རྣམས་ནས་བཏབ་པར་གྱུར་པའི་ཤིན་ཏུ་དྲི་ཞིམ་པ་དང་ལྡན་པའི་མེ་ཏོག་དུ་མ་དྲི་བླ་ལྷག་པར་གྱུར་པ་རྣམས་སྣོམ་པར་བྱེད་དོ། །དེ་བཞིན་དུ་ལྕེས་ཀྱང་རོ་རྣམས་<line/>
མྱོང་བར་བྱེད་དོ། །དེ་ནི། འདོད་པའི་བདེ་བ་རྣམས་ཐམས་ཅད་ཕུན་སུམ་ཚོགས་པ་ཡིན་ཏེ། ལྷ་རྫས་ཀྱི་རོ་རྣམ་པ་དུ་མར་གྱུར་པ་སྐྱུར་པ་དང༌། ལན་ཚྭ་དང༌། ཚ་བ་དང༌། ཁ་བ་དང༌།<line/>
བསྐ་བ་དང༌། རྩུབ་པ་རྣམས་དང༌། རྣམ་པ་དུ་མ་རྣམས་དང༌། དཔེ་མེད་པར་གྱུར་པ་རྣམས་དང༌། རྫས་དུ་མ་རྣམས་ལས་སྐྱེས་པ་དང་ཇི་ལྟ་བ་ཉིད་དུ་ཇི་ལྟར་འདོད་པའི་དུས་སུ་<line/>
མཁོ་བ་རྣམས་དེ་དག་གིས་ཟ་བར་བྱེད་དོ། །དེ་ལྟར་ལྕེས་རོ་རྣམས་མྱོང་བར་བྱེད་དོ། །དེ་བཞིན་དུ་ལུས་ཀྱིས་ཀྱང་རེག་བྱ་རྣམ་པ་དུ་མ་རྣམས་ལ་རེག་པར་བྱེད་པ་ནི། བདེ་བའི་<line/>
</page>
<page index="8" id="5A">༄༅། །རེག་པར་བྱ་བ་བརྒྱད་དང་ལྡན་པར་གྱུར་པ་རྣམས་ལ་བསིལ་བར་གྱུར་པ་དང༌། དྲོ་བ་དང༌། དྲོ་བར་གྱུར་པ་དང༌། བསིལ་བའི་རེག་བྱ་རྣམས་དང་ལྡན་པ་དེ་<line/>
བཞིན་དུ་འཇམ་པ་དང༌། ཕྲ་བ་དང༌། ཚོགས་དམ་པ་དང༌། མ་བཏགས་པ་དང་རྣམས་ཏེ། ཁ་དོག་དུ་མ་དང་ལྡན་པའི་གོས་རྣམས་སོ། །དེ་བཞིན་དུ་མཐོ་རིས་ཀྱི་རྗེས་སུ་མཐུན་<line/>
པའི་རྒྱན་གྱི་རྣམ་པ་རྣམས་ཀྱང་སྟེ། རིན་པོ་ཆེ་དུ་མའི་འོད་ཟེར་སྣང་བ་བྱེད་པ་དང་ལྡན་པ་རྣམས་ལ་དཔག་ཚད་བཅུ་དང༌། ཉི་ཤུ་དང༌། སུམ་ཅུ་དང༌། བཞི་བཅུ་དང༌། ལྔ་བཅུ་<line/>
དང༌། དྲུག་ཅུ་དང༌། དེ་བཞིན་དུ་དཔག་ཚད་བརྒྱའི་བར་དུ་འོད་དང་ལྡན་པའི་ནོར་བུ་རྣམས་ཀྱི་རེག་བྱ་རྣམས་ཀྱང་ཉེ་བར་ལོངས་སྤྱོད་པར་བྱེད་དོ། །དེ་བཞིན་དུ་རྒྱན་གྱིས་<line/>
རྣམ་པར་གྱུར་པའི་མེ་ཏོག་བདེ་བའི་རེག་བྱ་དང་དྲི་དང་ལེགས་པར་འབྲེལ་པས་བསྒོས་པར་གྱུར་པ་རྣམ་པ་སྣ་ཚོགས་པ་རྣམས་ལྷ་རྫས་ཀྱི་ནགས་ཀྱི་གསེབ་ནས་རླུང་གིས་<line/>
བདས་པའི་བདེ་བའི་རེག་བྱ་དང་ལྡན་པ་རྣམས་ཀྱི་རེག་བྱ་ལ་རྗེས་སུ་ལོངས་སྤྱོད་པར་བྱེད་པ་སྟེ། ལུས་ཀྱི་ལེགས་པར་བྱས་པའི་ལས་ཀྱི་མཐའ་རྣམས་ལ་སྤྱད་པར་གྱུར་པ།<line/>
རང་གིས་ལེགས་པར་བྱས་པའི་ལས་རྣམས་ཀྱིས་འདོད་པ་སྡུག་པ་ཡིད་དུ་འོང་བ་འཕགས་པ་དགྱེས་པ་ཡིན་གྱི། མ་བྱས་པ་རྣམས་ཀུན་ཏུ་འོད་བར་འགྱུར་བ་ནི། མ་ཡིན་<line/>
</page>
<page index="9" id="5B">ནོ༑ ༑འདོད་རྒྱལ་བ་རྣམས་ནི། མ་ཡིན་ནོ། །བྱས་པ་ཆུད་ཟ་བར་འགྱུར་བ་ནི། མ་ཡིན་ནོ། །རྒྱུ་མེད་པ་ནི། མ་ཡིན་ནོ། །གཞན་བག་མེད་པ་རྣམས་ཀྱིས་བྱས་པ་ནི། མ་ཡིན་ནོ། །ལས་<line/>
དང་འབྲས་བུ་རྣམས་དང་མི་འདྲ་བར་གྱུར་པའི་རྒྱུ་རྐྱེན་རྣམས་ཀུན་ཏུ་ཚོགས་པ་ནི་ཡིན་ནོ། །འདི་དག་ནི། འབྲས་བུ་དང་བཅས་པར་སྨིན་པར་ལེགས་པར་མཐོང་བ་རྣམས་དང་<line/>
ཆ་འདྲ་བའི་ལས་རྣམས་ཀྱི་འབྲས་བུ་ལ་ཉེ་བར་ལོངས་སྤྱོད་པ་ཡིན་ནོ། །ཚུལ་ཁྲིམས་ལ་སྤྱོད་པར་གྱུར་པ་དེ་དེ་བཞིན་དུ་ཡིད་ཀྱིས་ཀྱང་གང་འདོད་པའི་འདོད་པ་རྣམས་ལ་སྟེ།<line/>
འདོད་པའི་ཡིད་དུ་འོང་བའི་ལྷ་རྫས་ཀྱི་གཟུགས་མང་ཞིང་རྒྱ་ཆེན་པོར་གྱུར་པ་རྣམས་དང༌། ཕྲ་བ་རྣམས་དང༌། བར་མ་རྣམས་དང༌། ཀུན་ནས་འཕེལ་བར་འགྱུར་བའི་དུས་སུ་བྱུང་<line/>
བ་རྣམས་དང༌། དེ་བཞིན་དུ་མར་འབྲི་བའི་དུས་སུ་དང༌། བར་མའི་དུས་སུ་ཐོབ་པ་རྣམས་ལོངས་སྤྱོད་པར་བྱེད་པ་ན། དེ་ལྟར་ཡང་སེམས་བསྐྱེད་པ་ཉིད་ཀྱིས་མངོན་པར་འདོད་པར་<line/>
གྱུར་པའི་ཉེ་བར་ལོངས་སྤྱད་པར་བྱ་བ་རྣམ་པ་དུ་མའི་བདེ་བའི་ཆོས་རྣམས་ལ་མངོན་པར་འཚལ་བས་ཉེ་བར་ལོངས་སྤྱོད་པར་བྱེད་དོ། །ཚུལ་ཁྲིམས་ལ་སྤྱད་པའི་སྐྱེས་བུ་དེ་དག་<line/>
རྣམས་དེ་ལྟར་ཁྱད་པར་དུའང་ལྷ་རྣམས་ནི། ཡུལ་དྲུག་གི་མེ་ལ་རྣམ་པར་ཆགས་པར་གྱུར་ཅིང༌། འདོད་པའི་ཆུ་བོ་རྣམས་ཀྱིས་ཁྱེར་པར་གྱུར་པས་དེ་དག་ནགས་ནས་ནགས་<line/>
</page>
<page index="10" id="6A">༄༅། །རྣམས་དང༌། རིའི་རྩེ་མོ་ནས་རིའི་རྩེ་མོ་རྣམས་ལྷ་རྫས་ཀྱི་རིན་པོ་ཆེའི་ཁམས་རྣམས་ཀྱི་འབྱུང་ཁུངས་དང་ལྡན་པ་རྣམས་ནས་རིན་པོ་ཆེའི་ཁམས་རྣམས་ཀྱི་འབྱུང་<line/>
ཁུངས་དང་ལྡན་པ་རྣམས་སུ་ཀུན་ཏུ་ཉེ་བར་འགྲོ་བར་བྱེད་ཅིང༌། ནགས་དང༌། ཉེ་བའི་ནགས་ཀྱི་ཚལ་རྣམས་དང༌། འབབ་ཆུའི་སྒྲ་རྣམས་ཀུན་ནས་ལེགས་པར་གྲག་པ་དང༌། ཁ་<line/>
དོག་དང་དབྱིབས་དང་རིགས་དང༌། སྡེ་ཚན་མི་འདྲ་བ་བརྒྱ་ཕྲག་གི་བྱ་རྣམས་ཀྱི་སྒྲ་སྙན་པར་འབྱིན་པས་ཡིད་དགའ་བར་གྱུར་པ་རྣ་བ་གཏད་པས་དབྱངས་ཀྱིས་ཀུན་ནས་འཁྲིད་<line/>
པ་དང༌། རྒྱན་དང་ལེགས་པར་ལྡན་པའི་དགའ་བས་ཡིད་འཕྲོག་པར་གྱུར་པ་རྣམས་དེ་ལྟར་དེ་ལེགས་པར་བྱས་པའི་ལས་ཀྱི་མཐའ་ལ་སྤྱད་པ་རྣམས་ལེགས་པར་ཉེ་བར་<line/>
འགྲོའོ༑ ༑མང་པོ་རྣམས་ཉིད་ཀྱང་གཟུགས་དང༌། ཆ་བྱད་དང༌། རྒྱན་དང༌། ལེགས་པར་གནས་པ་རྣམས་ཀྱི་ཡོན་ཏན་དུ་མ་རྣམས་དང་ལྡན་པའི་ཆ་བྱད་ཅན་རྣམས་སྒྲིན་པ་<line/>
དང་འགྱིང་བས་འདོད་པའི་མེ་རྣམས་ལེགས་པར་སྐྱེད་པའི་བྱེད་པ་རྣམས་ཀྱིས་ཡོངས་སུ་བསྐོར་ནས་གནས་རྣམ་པ་དུ་མ་རྣམས་ཉེ་བར་སྟོན་པར་བྱེད་དོ། །ལྷ་རྫས་ཀྱི་ཕྲེང་<line/>
བ་མཆོག་རྣམས་ཀྱིས་བརྒྱན་པ་དང༌། མེ་ཏོག་གི་ཕྲེང་བ་དང་ཕྱེ་མ་དང་བྱུག་པ་རྣམས་ཀྱིས་རྣམ་པར་བརྒྱན་པས་གསེར་གྱི་རང་བཞིན་དང་བཻ་ཌཱུཪྻ་དང་གསེར་འབར་བའི་<line/>
</page>
<page index="11" id="6B">རང་བཞིན་གྱི་རྩེ་མོ་རྣམས་ལ་སྟེན་པར་བྱེད་དོ། །སེམས་བསྐྱེད་པ་དང་ལྷན་ཅིག་ཉིད་དུ་འདོད་པ་དུ་མ་རྣམས་ཉེ་བར་བསྟེན་ནས་ལྷན་ཅིག་སྤྱོད་པ་རྣམས་དང་བཅས་པས།<line/>
གལ་ཏེ་ཤེད་ན་ཉེ་བའི་ནགས་གཞན་རྣམས་ཉེ་བར་སྟེན་པར་བྱེད་དོ། །མཉམ་པ་དང་མི་མཉམ་པའི་སའི་ཆ་ཤས་རྣམས་དགའ་བར་གྱུར་པའི་གསེར་དང་བཻ་ཌཱུཪྻའི་རང་བཞིན་<line/>
དང༌། གསེར་བཟང་པོའི་རང་བཞིན་དང་དངུལ་དང་ཨིནྡྲ་ནཱི་ལ་དང་མུ་སཱ་རའི་རང་བཞིན་རྣམས་ལ་དྲིལ་བུ་གཡེར་ཁ་སྒྲ་སྒྲོག་པའི་དྲ་བའི་སྐད་ཕུན་སུམ་ཚོགས་པས་རྣམ་པར་<line/>
བརྒྱན་པའི་སྒྲ་རྣམས་དང༌། བྱའི་ཚོགས་རྣམ་པ་སྣ་ཚོགས་པ་རྣམས་ཀྱིས་རྣམ་པར་བརྒྱན་པ་རྣམས་ལ་ལན་བརྒྱ་ཕྲག་རྣམས་སུ་རྣམ་པར་རྒྱུ་བར་བྱེད་པ་གང་གི་ཚེ་བག་མེད་<line/>
པས་བག་མེད་པར་རྣམ་པར་སྤྱོད་པར་བྱེད་པ་དེའི་ཚེ་དེ་དག་རྣམས་མངོན་པར་ཀུན་ཏུ་མཐོང་ནས་བག་ཡོད་པ་ཞེས་བྱ་བའི་བྱ་རྗེས་སུ་འདོམས་པར་བྱེད་པའི་ཚིགས་སུ་བཅད་<line/>
པ་འཆད་པ་ཇི་ལྟར། གསར་བའི་ལས་ཀྱང་ཟད་འགྱུར་ལ། །རྙིང་པ་ཡོངས་སུ་སྤྱོད་པ་ཡིན། །དེ་ཟད་པས་ནི་རྟག་ཏུ་ལྟུང༌། །མཐོ་རིས་ལྷ་ཡི་ཆོས་འདི་དག། རྟག་ཏུ་ལས་ཀྱིས་ལྷུང་<line/>
བ་ཡིན༑ ༑དེ་བཞིན་འཚོ་བ་སྐད་ཅིག་སྟེ། །འཆི་བདག་མྱུར་བར་འོང་བ་ཡང༌། །བྱས་པ་རྣམས་ཀྱིས་རིག་པའང་མིན། །ཁྱོད་ཀྱིས་འདི་མིན་འདི་ཡང་ཁྱོད། །མིན་ཡང་ཆགས་<line/>
</page>
<page index="12" id="7A">༄༅། །བས་མ་ཤེས་སོ། །དུས་འགྲོ་རྟག་པར་ཤིན་ཏུ་མྱུར། །ལྟུང་འགྱུར་དེ་ཡང་ཉེ་བར་འོང༌། །ཐོབ་པ་དང་ནི་འཇིག་པའི་རྒྱུ། །ཡུལ་དུ་མ་ལ་ཆགས་པ་ཡིན། །<line/>
གནོད་དང་བཅས་པ་དེ་ལ་ཁྱོད། །བློ་ངན་རྟག་ཏུ་ཅི་སྟེ་འགྲོ། །གང་ཕྱིར་ལེགས་པར་བྱས་པའི་ལས། །དེ་ལྟར་ཁྱོད་ཀྱིས་བདེ་ལོངས་སྤྱད། །ཡང་ནི་ཅི་ཕྱིར་ལེགས་བྱས་པའི། །<line/>
ལས་རྣམས་དག་ནི་ཅིས་མི་བྱེད། །ཡུལ་རྣམས་ལ་ནི་གང་ཆགས་པ། །དེ་ནི་སྲིད་པའི་རྒྱ་མཚོར་ནུབ། །གང་ཡང་དེ་ལས་རྣམ་གྲོལ་བ། །དེ་ནི་སྡུག་བསྔལ་མཚོ་ལས་གྲོལ། །<line/>
ཡུལ་གྱི་རླབས་ཀྱི་ཤུགས་པོ་ཆེ། །སྲིད་པའི་ཆུ་ཀླུང་ལས་ཀུན་བྱུང༌། །མྱང་འདས་གྲོང་ཁྱེར་འགྲོ་བ་ཡིན། །དཔའ་བོས་དེ་ནི་སྤང་བར་གྱིས། །བརྟན་པ་དེ་ཉིད་ཚོལ་རྣམས་<line/>
ཀྱིས༑ ༑ཡུལ་རྣམས་ངེས་པར་ཟློག་པར་གྱིས། །དེས་བསྐྱེད་ཡུལ་གྱི་སྲིད་པ་རྣམས། །སྲིད་པ་གསུམ་དུ་འཇུག་ཅིང་འགྲོ། །ཡུལ་རྣམས་ངེས་པར་ཟློག་པར་གྱིས། །བདག་ཅག་དེ་<line/>
ཡིད་བྱས་ལ་རེ། །ཀིམྤ་ཀ་དང་འདྲ་བ་དང༌། །ཕྱི་ནས་རྣམ་སྨིན་རྩུབ་པ་ཡིན། །མི་སེམས་བདེ་ལ་ཀུན་ཏུ་ཆགས། །ཡུལ་རྣམས་ལ་ནི་རྒྱུག་པར་བྱེད། །དེས་ནི་མི་དགེ་ལས་<line/>
རྣམས་གསོག། བློ་གྲོས་ངན་པས་གང་རྒྱུག་པའི། །གཡོ་བ་མི་བཟད་རྩུབ་པ་ལས། །དེ་ཕྱིར་སེམས་ནི་རྟག་ཏུ་སྲུངས། །རྟག་ཏུ་ཡུལ་ལ་ཀུན་ཆགས་པ། །སྲིད་པའི་ཡུལ་<line/>
</page>
<page index="13" id="7B">ཀྱིས་གཡོགས་པ་ཡི། །ཡུལ་རྣམས་ལ་ནི་རྒྱུག་བྱེད་པ། །བྲེལ་ཕོངས་དེ་དག་མ་གོའོ། །ཕྱི་ནས་བྲེལ་ཕོངས་ཐོབ་པས་ཀྱང༌། །ལས་ཀྱི་འབྲས་བུ་རིག་པར་གྱུར། །ཤེས་ནས་ཀྱང་ནི་ལས་<line/>
འདི་དང༌། །རྟག་ཏུ་ཡུལ་རྣམས་སྐྱོན་དེ་དང༌། །འགྲོ་བ་མ་ལུས་བཅིངས་གྱུར་པའི། །སྐྱོན་གཞན་ཡང་ནི་རྟག་ཏུ་སྤོངས། །དེ་ལྟར་བག་ཡོད་པའི་བྱ་དེས་བག་མེད་པས་བག་མེད་<line/>
པར་རྣམ་པར་རྒྱུ་བའི་ལྷ་དེ་དག་རྣམས་ལ་ལེགས་པར་སྒྲོག་གོ །དེ་གཏན་ཚིགས་ཀྱིས་བརྗོད་ཀྱང་དེ་དག་རྣམས་ཀུན་ནས་རྟོགས་པའང་མ་ཡིན་ཏེ། ཡུལ་ལ་ཀུན་ཏུ་འཆུམས་པར་གྱུར་པས་<line/>
དེས་དེ་དག་ལ་རྩིས་བགྲང་མེད་པར་སླར་ཡང་དེ་ཁོ་ན་བཞིན་དུ་ཡུལ་རྣམས་ལ་རྣམ་པར་ཆགས་པར་གྱུར་པའི་བློས་འཁོར་བའི་དགོན་པ་ལྟ་བུར་གྱུར་པ་དང༌། ཤིན་ཏུ་སྡུག་<line/>
བསྔལ་སྐྱེད་པར་བྱེད་པའི་རྒྱུར་བྱེད་པ་དེ་ལྟར་སེམས་དང་འགྲོ་བ་དང་རབ་ཏུ་སྤྱོད་པར་བྱེད་པ། རྟག་ཏུའང་ཡུལ་གྱི་གནས་སྐབས་རྣམས་ལ་འགྲོས་བྱེད་པར་མཚུངས་པའི་གནས་<line/>
སྐབས་རྣམས་རྗེས་སུ་ཆགས་པར་བྱེད་པ། གནས་པ་མེད་པའི་འགྲོས་དང༌། རབ་ཏུ་རྒྱུ་བས་ཀུན་ཏུ་གནས་པར་བྱེད་པ། རྟག་ཏུའང་སྐྱེས་པ་གཅིག་ཅིག་ཚོལ་བ་ལ་ཞུགས་པ་དང༌།<line/>
མཚོན་ཆ་དང་མེ་དང་གཡང་ས་རྣམས་དང༌། ཡིད་མཚུངས་པ་མི་རྣམས་ཐམས་ཅད་སྲེག་པར་བྱེད་པའི་ནགས་ཀྱི་མེར་གྱུར་པ་སྡུག་བསྔལ་རྣམས་ཐམས་ཅད་ཀྱི་རྒྱུ་མཚན་དུ་<line/>
</page>
<page index="14" id="8A">༄༅། །གྱུར་པའི་ལྷའི་བུ་མོ་དེ་དག་རྣམས་ཉིད་དང་དེ་ལྷན་ཅིག་ཏུ་རྩེ་དགའ་བར་བྱེད་དོ། །གང་ཞིག་བདེ་བ་རྣམས་ཐམས་ཅད་འདོད་པ་དང་བློ་དང་ལྡན་པ་དང་བདེ་<line/>
བ་རྣམས་རྗེས་སུ་ཚོལ་བར་བྱེད་པ་དང༌། འཁོར་བའི་འཇིགས་པ་རྣམས་ཀྱིས་འཇིགས་པ་རྣམས་ནི། འདི་དག་རྣམས་ཀྱི་དྲུང་ན་གནས་པ་ནི་འཇིགས་པ་ཡིན་པར་བྱའོ། །ཐམས་<line/>
ཅད་ཀྱིས་ཀྱང་བརྩོན་པར་བྲོས་པར་བྱའོ། །དེ་དག་ཉིད་ལ་ཀུན་ཏུ་རྨོངས་པའི་ཡིད་ཅན་རྣམས་འདོད་ཆགས་ཀྱིས་དམུས་ལོང་དུ་བྱས་པའི་ཡིད་ཅན་རྣམས་ནི། དེ་དག་རྣམས་<line/>
ཀྱི་མཐུ་སྟོབས་ལས་བྱུང་བའི་སྡུག་བསྔལ་རྣམས་ཤེས་ཀྱང་དེ་དག་རྣམས་ཉིད་དང་ལྷན་ཅིག་ཏུ་དགའ་བར་བྱེད་དོ། །བྱིས་པ་རྣམས་ཐམས་ཅད་ནི། འཁོར་བའི་འདམ་རྫབ་ཏུ་<line/>
གྱུར་པའི་མཚན་ཉིད་ཀྱིས་ལོང་བ་འདོད་ཆགས་ཞེ་སྡང་གཏི་མུག་རྣམས་ཀྱིས་ལོང་བར་གྱུར་པའི་འཆི་བདག་རྣམས་ཐམས་ཅད་དང་རྩེ་དགའོ། །དེ་ལྟར་དེ་དག་རྣམས་དང་<line/>
དེ་ཡང་ལྷན་ཅིག་ཏུ་སྤྱོད་པར་བྱེད་པ་ལའང་དེ་བཞིན་དུའང་མི་རྩེའོ། །གང་རྣམ་པ་དུ་མས་ཕན་པར་གྱུར་པ་དེ་ཁོ་ན་ཉིད་དང༌། ངན་སོང་ལས་ཟློག་པར་བྱེད་པའི་ཚིག་<line/>
ཡིན་ཡང་དེ་ཁོ་ན་བཞིན་དུ་དེའི་སེམས་ཡོངས་སུ་བསླུས་པས། དེ་ཁོ་ན་ཉིད་དེ་མངོན་པར་མ་ཤེས་པས་ནགས་དང་ཉེ་བའི་ནགས་དེ་དག་རྣམས་སུ་དགའོ། །སྲེད་པའི་ཞགས་<line/>
</page>
<page index="15" id="8B">པ་ལེགས་པར་བསྐྱེད་པ་དེ་དག་རྣམས་ཉིད་དང་ལྷན་ཅིག་ཏུ་སྟེ། འཕགས་པ་མ་ཡིན་པ་རྣམས་དང་ལྷན་ཅིག་ཏུ་དགའ་བར་བྱེད་དོ། །དེ་གསེར་དང་བཻ་ཌཱུཪྻ་དང་ཨིནྡྲ་ནཱི་ལ་དང་ནཱི་<line/>
ལ་ཆེན་པོ་དང་མུ་སཱ་ར་གལྤ་ལ་སོགས་པའི་རིན་པོ་ཆེ་རྣམས་ཀྱིས་ཡོངས་སུ་གང་བ་རྣམས་ལེགས་པར་རྣམ་པར་ཕྱེ་བའི་ས་གཞིའི་ཆ་ཤས་རྣམ་པ་དུ་མ་རྣམས་ཀུན་ལ་རྣམ་པར་<line/>
རྒྱུ་བར་གྱུར་པ་ན། བརྒྱ་ལ་ཞིག་ན་ཆེན་པོར་གྱུར་པའི་སྐད་ཀྱི་གདངས་ཐོས་ན་བདེ་ཞིང་ཡིད་དགའ་བར་བྱེད་པ། ལྷ་རྫས་ཀྱི་ཡོན་ཏན་རྣམས་དང་ལྡན་པ་ཐོས་པར་འགྱུར། དེས་<line/>
ཐོས་ནས་འདི་སྙམ་དུ་སེམས་ཏེ། སྒྲ་འདི་དག་གང་གི་ཡིན་སྙམ་ནས་དེ་ངོ་མཚར་བར་གྱུར་པའི་ཡིད་ཀྱིས་ལྷན་ཅིག་རྗེས་སུ་སྤྱོད་པའི་འཁོར་དང་བཅས་ནས་གང་ན་སྒྲ་འདི་<line/>
ཡོད་པ་དེར་ལེགས་པར་ཉེ་བར་འགྲོའོ། །དེ་ནས་འགྲོ་བར་བྱེད་པ་ཉིད་ན་གང་ན་ཤིན་ཏུ་ངར་ཆེ་བར་གྱུར་པ། ཡི་གེ་རྣམས་གསལ་བར་གྱུར་པ་གླུའི་སྒྲ་དེ་དང་དེ་དག་རྣམས་ཉིད་<line/>
ཤིན་ཏུ་སྙན་པའི་མཆོག་ཏུ་ཕྱིན་པ་ཡན་ལག་ལྔ་དང་ལྡན་པའི་རྔ་སྒྲ་རྣམས་ཀྱིས་ཕུན་སུམ་ཚོགས་པ་དེ་དག་རྣམས་ནི། ཤིན་ཏུ་བར་ཡང་ཡོན་ཏན་རྣམས་ཕུན་སུམ་ཚོགས་<line/>
པ་དཔེ་མེད་པར་གྱུར་པའི་སྔར་ཐོས་མ་མྱོང་བའི་སྒྲ་འདི་དག་དེ་དག་ཏུ་ཐོས་པར་གྱུར་ཏོ། །ལྷ་གསར་དུ་སྐྱེས་པ་དེ་ལྷན་ཅིག་སྤྱོད་པ་རྣམས་དང་བཅས་ནས་ནགས་དེར་ཉེ་བར་རྒྱུག་<line/>
</page>
<page index="16" id="9A">༄༅། །སྟེ༑ རིན་པོ་ཆེའི་རང་བཞིན་གྱི་ཤིང་རྣམ་པ་དུ་མ་རྣམས་ཕུན་སུམ་ཚོགས་པ། དགའ་བ་ཆེན་པོའི་ནགས་ཚལ་ཞེས་བྱ་བ་རྒྱ་ཁྱོན་དུ་དཔག་ཚད་བརྒྱ་པ། ཞེད་<line/>
དུ་དཔག་ཚད་ཉི་ཤུ་པ་ནགས་དེ་ན་ནི། ནགས་ཆེན་པོར་གྱུར་པས་ཤིང་རྣམས་ཕུན་སུམ་ཚོགས་པ་ཡོན་ཏན་ཆེན་པོ་དང་ལྡན་པ་བརྒྱ་ཕྲག་དུ་མ་རྣམས་དང༌། སྟོང་ཕྲག་དུ་མ་<line/>
རྣམས་ཀྱི་ལྷ་ཚོགས་རྣམས་གནས་པའང་གླུ་ལེན་པར་བྱེད་པ་དང༌། རྩེ་དགའ་བར་བྱེད་པ་དང༌། གར་ཡང་བྱེད་དོ། །དེ་ནས་ལྷ་གསར་དུ་སྐྱེས་པ་དེས་ནགས་དེ་མཐོང་<line/>
བར་གྱུར་ནས་ཞུགས་པར་གྱུར་པ་དང༌། ནགས་རྣམས་ཐམས་ཅད་གསེར་གྱི་རང་བཞིན་གྱི་ཤིང་བཻ་ཌཱུཪྻའི་རང་བཞིན་གྱི་ལོ་མ་ལྷའི་རྫས་ལས་རབ་ཏུ་བྱུང་བ་དྲི་དང་མེ་<line/>
ཏོག་རྣམས་སོ། །དེ་དག་དང་འདྲ་བའི་ཡོན་ཏན་གྱི་བདེ་བ་རྣམས་དང༌། མདོག་དང་དབྱིབས་རྣམ་པ་དུ་མར་གྱུར་པ་དེ་དག་རྣམས་དེས་ཡང་དག་པར་མཐོང་ནས་གཞན་ཡང་<line/>
གཞན་རྣམས་ལ་ལྟ་བར་བྱེད་དེ། ཤིང་བཻ་ཌཱུཪྻའི་རང་བཞིན་ལ་ཨིནྡྲ་ནཱི་ལའི་ཡལ་ག་རྣམས་དང་གསེར་གྱི་རང་བཞིན་གྱི་འདབ་མ་རྣམས་དང༌། དངུལ་གྱི་ཁ་དོག་<line/>
གི་འབྲས་བུ་རབ་ཏུ་སྨིན་པར་གྱུར་པ་རྣམས་ལྷ་རྫས་ཀྱི་རོའི་ཡོན་ཏན་རྣམས་ཕུན་སུམ་ཚོགས་པའོ། །ཨིནྡྲ་ནཱི་ལའི་མདོག་གི་ཡལ་ག་རྣམས་ཀྱིས་མངོན་པར་བསྐོར་བ་ལ་<line/>
</page>
<page index="17" id="9B">རྣམ་པ་སྣ་ཚོགས་པའི་ཁ་དོག་དང་ལྡན་པའི་མེ་ཏོག་རྣམས་ཀྱིས་མངོན་པར་བསྐོར་བ་རྣམས་དང༌། ཤིང་གཞན་དག་རྣམས་ཀྱང་མཐོང་བ་ལ་འདི་ལྟ་སྟེ། ཨིནྡྲ་ནཱི་ལའི་རྩ་བ་གསེར་<line/>
གྱི་མདོག་གི་ཡལ་ག་བཻ་ཌཱུཪྻའི་རང་བཞིན་གྱི་འདབ་མ་དང་ལྡན་པ་རྣམས་ལ་མདོག་དང་དབྱིབས་རྣམ་པ་དུ་མ་རྣམས་དང་ལྡན་པའི་བུང་བའི་ཚོགས་རྣམས་ཀྱིས་ཉེ་བར་མཛེས་པར་<line/>
གྱུར་པ༑ ཤིན་ཏུ་སྙན་པའི་སྒྲ་རྣམས་ཀྱིས་མིག་འཕྲོག་པར་བྱེད་པ་རྣམས་སོ། །དེ་བཞིན་དུ་ལྷ་གསར་དུ་སྐྱེས་པ་དེས་གཞན་དག་རྣམས་ཀྱང་མཐོང་བ་ལ་ལྷ་རྫས་ཀྱི་མེ་ཏོག་ཁ་བྱེ་<line/>
བ་དང་མིག་ཟུམ་པ་རྣམས་ཀྱང་མཐོང་ན་དགའ་བར་འགྱུར་བའི་རིན་པོ་ཆེ་བདུན་གྱི་རང་བཞིན་རྣམ་པར་འདྲེས་པའི་ཆ་ཤས་རབ་ཏུ་རྣམ་པར་ཕྱེ་བ་མཆོག་ཏུ་ངོ་མཚར་བར་གྱུར་<line/>
པ༑ སྒྲའི་རྣམ་པ་ཐོས་པར་དགའ་བ་རྣམས་ཀྱིས་ཡིད་མངོན་པར་དགའ་བར་བྱེད་པ་རྣམས་སོ། །དེ་བཞིན་དུ་གཞན་དག་འཁྲི་ཤིང་གི་ཁང་པ་རྣམས་གསེར་གྱི་འཁྲི་ཤིང་རྣམས་ཀྱི་<line/>
ལོ་མ་འགུལ་བ་རྣམས་ལ་འདབ་མ་རྣམས་ལེགས་པར་ཁྱབ་པར་གྱུར་པའི་བུང་བའི་ཚོགས་ཀྱི་ཁྱད་པར་བརྒྱ་སྟོང་རྣམས་ཀྱི་སྒྲའི་བྱེ་བྲག་སྙན་པར་དགའ་བ་རྣམས་མཐོང་ངོ༌། །<line/>
དེ་བཞིན་དུ་འཁྲི་ཤིང་གི་ཁང་པ་གཞན་དག་ཀྱང་བཻ་ཌཱུཪྻའི་རང་བཞིན་གྱི་ཡལ་ག་རྣམས་ཀྱིས་རྣམ་པར་བརྒྱན་པ། ཨིནྡྲ་ནཱི་ལ་ཆེན་པོའི་འདབ་མ་རྣམས་ཀྱིས་ལེགས་པར་<line/>
</page>
<page index="18" id="10A">༄༅། །གཡོགས་པ་རབ་ཀྱི་མཆོག་གི་ནོར་བུ་མདོག་རྣམ་པར་བཀྲ་བ་རྣམས་ཀྱིས་བརྒྱན་པ་ལ་བྱ་རྣམས་ཀྱིས་ཀུན་ཏུ་སྟེན་པར་བྱེད་པ་རྣམས་ནགས་དེ་འཇམ་པ་<line/>
མནན་ན་ནམ་ལ་བཏེག་ན་འཕར་བའི་ས་གཞིའི་ཆ་ཤས་ལེགས་པར་ཕྱེ་བ་རྣམས་དང༌། ལྷ་རྫས་ཀྱི་དྲི་རྣམས་ཀྱིས་བསྒོས་པ་ལྷའི་བུ་མོའི་ཚོགས་རྣམས་དང་བཅས་པ་མཐོང་<line/>
བར་གྱུར་ཏོ། །དེ་བཞིན་དུ་གནས་གཞན་དག་རྣམས་ཀྱང་མཐོང་བར་གྱུར་པ་ལ་ལྷ་གསར་དུ་སྐྱེས་པ་དེས་གང་འགའ་ཞིག་སྔར་མ་མཐོང་བ་སའི་རྣམ་པའི་ཆ་ཀུན་ཡང་<line/>
ཡོངས་སུ་ཚོགས་པ་བཞིན་དུ་ལྷ་རྫས་ཀྱི་ཁ་དོག་གི་རིན་པོ་ཆེ་བདུན་གྱི་རང་བཞིན་རྣམས་ཀྱིས་ལེགས་པར་རྣམ་པར་གཡོགས་པ། ཤིན་ཏུ་དགའ་བ་དང་ལེགས་པར་མཉམ་<line/>
པའི་ས་ཕྱོགས་ཀྱི་མཆོག་ཏུ་དགའ་བ་རྣམས་ཕྱི་བཞིན་རྗེས་སུ་འབྲང་བའི་འཁོར་དང་བཅས་པ་རྣམས་མཆོག་ཏུ་ངོ་མཚར་བས་རྣམ་པར་གཡེངས་པའི་མིག་གིས་མཐོང་<line/>
བར་འགྱུར་རོ། །ནགས་དེར་ལྷ་དེས་གང་དག་ཁོ་ན་མཐོང་བར་གྱུར་པ་དེ་ག་ཁོ་ན་འདོད་པ་སྡུག་པ་ཡིད་དུ་འོང་བ་མཐོང་བར་འགྱུར་རོ། །གང་དག་ཁོ་ན་ཐོས་པ་དེ་དག་<line/>
ཉིད་འདོད་པ་སྡུག་པ་ཡིད་དུ་འོང་བ་ཡིད་མངོན་པར་དགའ་བ་རྣམས་ཐོས་པར་འགྱུར་རོ། །དེས་གང་དང་གང་ཉིད་སྣོམ་པར་བྱེད་པ་ན་དེ་དང་དེ་ཉིད་འདོད་པ་དགའ་བ་<line/>
</page>
<page index="19" id="10B">ཡིད་དུ་འོང་བ་རྣམས་སྣོམ་པར་བྱེད་དོ། །རྣམ་པ་དུ་མ་དེ་དག་རྣམས་ལས་དེས་གང་ཁོ་ན་སེམས་པར་བྱེད་པ་དེ་དག་ཉིད་འདོད་པ་དགའ་བ་ཡིད་དུ་འོང་བ་རྣམས་མྱོང་བར་བྱེད་པ་<line/>
ཡིན་ནོ༑ ༑རབ་ཀྱི་ཕུལ་གྱི་ལྷ་རྫས་ཀྱི་རིའི་རོ་གཅིག་ཕུན་སུམ་ཚོགས་པ་ལས་ཀྱང་དེ་གང་ཁོ་ན་ཉན་པར་བྱེད་པ་དེ་དང་དེ་ཉིད་རྣམ་པར་དུ་མར་དགའ་བ་ཡིད་དུ་འོང་བ་རྣམས་<line/>
ཐོས་པར་འགྱུར་རོ། །དེ་དག་དང་གང་ལ་རེག་པར་བྱེད་པའམ་གང་དག་གང་ཉིད་སེམས་པར་བྱེད་པ་དེ་དང་དེ་ཉིད་འདོད་པ་དགའ་བ་ཡིད་དུ་འོང་བ་རྣམས་འདིའི་སེམས་<line/>
བསྐྱེད་པ་དང་དུས་གཅིག་ཁོ་ནར་འདི་ལ་ཕུན་སུམ་ཚོགས་པར་འགྱུར་རོ། །དེ་ལྟར་འདི་འདོད་པ་རྣམས་ཐམས་ཅད་ཀྱི་འཆིང་བས་བཅིངས་ནས་རབ་ཏུ་རྒྱ་ཆེ་བའི་བདེ་བ་དང་<line/>
ལྡན་པ་ནི། དེ་ལ་ཕྱི་བཞིན་རྗེས་སུ་འགྲོ་བའི་འཁོར་རྣམས་དང་བཅས་ནས་རྣམ་པ་དུ་མ་དང་རྣམ་པར་རྟོག་པ་དུ་མའི་སའི་ཆ་རྣམས་ལ་ལྷ་ཡུལ་གྱི་བྱའི་ཚོགས་ཀྱིས་ཁྱད་<line/>
པར་གྱི་སྒྲ་འདོན་པའི་ནགས་ཚལ་ཆེན་པོ་དེ་ལ་ཞུགས་པར་གྱུར་ཏོ། །དེ་ཞུགས་པར་གྱུར་པ་ན་པདྨའི་རྫིང་བུ་རྣམ་པ་སྣ་ཚོགས་པར་མཛེས་པ་རྣམས་དང༌། ས་གཞིའི་ཆ་<line/>
ཤས་ལེགས་པར་རྣམ་པར་ཕྱེ་བ་རྣམས་དང༌། དེ་ལས་ཤིན་ཏུ་ཆེས་ལྷག་པར་བསྟར་བའི་ས་ཕྱོགས་ཀྱི་ཆ་གཞན་རྣམས་ཉིད་ཀྱང་རབ་ཏུ་མཐོང་ངོ༌། །པདྨའི་རྫིང་བུ་དེ་དག་<line/>
</page>
<page index="20" id="11A">༄༅། །རྣམས་ཀྱི་མཛེས་པར་གྱུར་པ་རྣམས་ནི། འདི་ལྟ་སྟེ། པདྨ་ལ་ལ་ནི། བཻ་ཌཱུཪྻའི་ཡུ་བ་ལ་གསེར་གྱི་འདབ་མ་རྡོ་རྗེའི་རང་བཞིན་གྱི་ཟེ་འབྲུ་དེ་བཞིན་དུ་<line/>
ཨིནྡྲ་ནཱི་ལའི་རང་བཞིན་གྱི་ལྟེ་བ་རྣམས་ཡིན་ཏེ། ཤིན་ཏུ་འཇམ་པ་རྣམས་ཡིན་ནོ། །དེ་བཞིན་དུ་གཞན་དག་རྣམས་ཀྱང་བཻ་ཌཱུཪྻའི་འདབ་མ་དང༌། གསེར་གྱི་རང་<line/>
བཞིན་གྱི་ཡུ་བ་དང༌། དངུལ་གྱི་རང་བཞིན་གྱི་སྙིང་པོ་དང༌། པདྨ་རཱ་གའི་ཟེ་བ་དང་ལྡན་པ་རྣམས་ལ་རྣམ་པ་སྣ་ཚོགས་པའི་བུང་བའི་ཚོགས་རྣམས་ཀྱིས་རྣམ་པར་བརྗོད་པའི་<line/>
སྒྲ་འབྱིན་པར་ཉན་པར་འོས་པར་སྙན་པས་དགའ་བར་གྱུར་པ་རྣམས་དང༌། འདབ་མ་རྣམ་པར་བཀྲ་བར་གྱུར་པའི་པདྨའི་འདབ་མ་རྣམས་ནི། རིན་པོ་ཆེ་བདུན་གྱིས་རྣམ་<line/>
པར་སྤྲས་པ་དང༌། གསེར་གྱི་འདབ་མ་རྣམས་ཀྱང་ལེགས་པར་རྣམ་པར་ཕྱེ་བ་དང༌། ལྟེ་བ་རྣམས་ཀྱང་དེ་ཁོ་ན་བཞིན་དུ་སྣ་ཚོགས་པར་ལེགས་པར་ཕྱེ་བ་རྣམས་ཀྱང་<line/>
འདི་ལྟ་སྟེ། ཨིནྡྲ་ནཱི་ལ་དང༌། པདྨ་རཱ་ག་དང༌། བཻ་ཌཱུཪྻ་དང༌། གསེར་དང༌། མུ་སཱ་ར་གལྤ་དང༌། ཤེལ་དང༌། མ་ཧཱ་ནཱི་ལ་རྣམས་ཀྱི་ཁ་དོག་སྣ་ཚོགས་པའི་ཁ་དོག་དེ་དག་<line/>
རྣམས་དང་ཆ་འདྲ་བའི་འོད་ཟེར་གྱིས་ཉེ་བར་གསལ་བར་བྱས་པའི་བདག་ཉིད་ཅན་རྣམས་ཡིན་ནོ། །དེ་ལ་སྙིང་པོ་རྣམས་ཀྱང་འདི་ལྟ་སྟེ། གཅིག་ཇི་ལྟ་བ་བཞིན་དུ་མ་<line/>
</page>
<page index="21" id="11B">རྣམས་ཀྱང་དེ་བཞིན་དུ་རྣམ་པ་སྣ་ཚོགས་པའི་ཁ་དོག་དང་དབྱིབས་དང་ལྡན་པའི་ཁ་དོག་ཅན་རྣམས་ཡིན་ནོ། །དེས་པདྨའི་རྫིང་བུ་དེ་དག་རྣམས་མཐོང་བ་དང༌། གཟུགས་དེ་དག་<line/>
རྣམས་མཐོང་བ་དེ་ལྟ་བར་བྱེད་པ་ཉིད་ཀྱིས་ངོམས་པར་མི་འགྱུར་རོ། །དེས་ཇི་ལྟ་ཇི་ལྟར་ཡུལ་དེ་དག་རྣམས་མངོན་པར་མཐོང་བར་གྱུར་པ་དེ་ལྟ་དེ་ལྟར་འདིའི་སྲེད་པ་རྣམ་པར་<line/>
འཕེལ་བར་འགྱུར་ཏེ། མར་བཏབ་པར་གྱུར་པའི་མི་བཞིན་དུ་ངོམས་པ་སྐྱེ་བར་འགྱུར་བ་མ་ཡིན་ནོ། །ཚིམ་པ་མེད་པ་རྣམས་ལའང་བདེ་བ་ག་ལ་ཡོད། བདེ་བ་དང་བྲལ་བ་རྣམས་<line/>
ལའང་ཞི་བ་ག་ལ་ཡོད། སྲེད་པ་དང་བཅས་པ་རྣམས་ལ་ནི། གར་ཡང་ཞི་བ་སྐྱེ་བར་མི་འགྱུར་རོ། །དེ་ཇི་ལྟ་ཇི་ལྟར་བདེ་བ་རྣམས་ཐོབ་པར་གྱུར་པ་དེ་ལྟ་དེ་ལྟར་འདིའི་སྲེད་པ་རྣམས་<line/>
རྣམ་པར་འཕེལ་བར་འགྱུར་བ་ཡིན་ཞིང༌། དེ་ལྟ་དེ་ལྟར་སྲེད་པ་རྣམས་གོང་དུ་ཁྱད་པར་དུ་འགྱུར་རོ། །ཇི་ལྟ་ཇི་ལྟར་ཡང་ཚིམ་པ་མེད་པར་གྱུར་པ་དེ་ལྟ་དེ་ལྟར་རྣམ་པར་ངོམས་<line/>
པ་མེད་པས་ཁྱད་པར་དུ་སྡུག་བསྔལ་བར་འགྱུར་རོ། །དེ་སྡུག་བསྔལ་བ་ལ་བདེ་བར་མངོན་པར་ང་རྒྱལ་བའི་འདོད་པའི་མེ་རྣམས་ཀྱིས་བསྲེགས་པར་གྱུར་པས། ཕྱིར་ཡང་ནགས་<line/>
དེ་ཉིད་དུ་འཇུག་པར་བྱེད་པ་ན་ནགས་ཚལ་གྱི་ནང་ན་ཚང་ཚིང་གི་ཁྱད་པར་རབ་ཏུ་མང་པོ་རྣམས་དེས་མཐོང་བར་གྱུར་པ་ལ་རྣམ་པར་འདྲེས་པའི་འོད་ཟེར་ཀུན་ནས་འབར་<line/>
</page>
<page index="22" id="12A">༄༅། །བར་གྱུར་པ་རྣམས་སོ། །ཁ་ཅིག་ནི། ལྷའི། ཁ་ཅིག་ནི། མེ་ཏོག་གི་འོད་ཀྱིས་ཀུན་ཏུ་གསལ་བར་བྱེད་པ་སྟེ། ཁ་དོག་རྣམས་མངོན་པར་མཐོང་ནས་ཉེ་<line/>
འཁོར་ཀུན་ཏུ་མིག་རྒྱང་བསྲིངས་པས་དེ་ཡུལ་ལྔའི་མེ་ཏོག་རྣམས་ཀྱི་ནང་དུ་འགྲོ་བར་བྱེད་དོ། །འདོད་པའི་བདེ་བ་རྣམས་ཀྱིས་ཚིམ་པ་མེད་པར་སླར་ཡང་ནགས་དེ་ཉིད་དུ་<line/>
འཇུག་པར་བྱེད་པ་ན། དེས་ནོར་བུའི་རང་བཞིན་གྱི་གཅལ་རྣམས་དང༌། གསེར་དང་ཤེལ་གྱི་རང་བཞིན་གྱི་མདོག་དང༌། ཛམྦུ་ཆུ་བོ་དང་རྣམ་པར་བྲལ་བའི་མདོག་དང༌།<line/>
འཇམ་པ་ཤིན་ཏུ་འཇམ་པར་གྱུར་པའི་མྱུ་གུ་ལྔ་འབྱུང་བར་འགྱུར་བའི་ཆུ་ཀླུང་ན་རྣམ་པ་སྣ་ཚོགས་པ་ཟབ་པ་རྣམས་མཐོང་བར་གྱུར་ཏོ། །གཞན་ཡང་ཡུལ་ཕྱོགས་གཞན་<line/>
དག་རྣམས་ལའང་མཐོང་སྟེ། མཚོ་རབ་ཏུ་དང་བར་གྱུར་པ་དངུལ་གྱི་རང་བཞིན་ཉིད་ཀྱི་ཆུས་ཡོངས་སུ་གང་བར་གྱུར་པ་རིན་པོ་ཆེའི་རང་བཞིན་གྱི་གཅལ་རྣམས་ལེགས་<line/>
པར་བཀྲམ་པ་འོད་ཟེར་རྣམས་ཀྱང་རྟག་ཏུ་འབྱིན་པར་གྱུར་པས་ཉེ་བར་མཛེས་པར་བྱས་པ་དེ་ན་ངང་པ་དང་ཀཱ་རཎྜ་བ་དང་ཙཀྲ་བཱ་ཀ་རྣམས་ཀྱིས་ཉེ་བར་མཛེས་པར་བྱས་<line/>
པ་དང༌། ཉེ་འཁོར་རྣམས་ནའང་པདྨའི་རྫིང་བུ་རྣམས་ཀྱིས་ཉེ་བར་མཛེས་པ། འགྲམ་དུ་སྐྱེས་པའི་ལྗོན་ཤིང་རྣམས་ཀྱིས་ཀྱང་ཉེ་འཁོར་རྣམས་རབ་ཏུ་ཁྱབ་པར་གྱུར་པའང་<line/>
</page>
<page index="23" id="12B">ནགས་ཀྱི་གསེབ་རྣམས་རྣམ་པར་རྒྱུ་བར་བྱེད་པའི་རྣམ་པ་སྣ་ཚོགས་པའི་རབ་ཀྱི་ཕུལ་དུ་ཕྱིན་པ་སྒྲ་རྣམས་དང་ལྡན་པའི་བྱ་རྣམས་ཀྱིས་ཉེ་བར་མཛེས་པར་བྱས་པས་ཀྱང་མཚོ་འདི་<line/>
ནི༑ མཛེས་པར་གྱུར་པ་ཡིན་ནོ། །མཛེས་པར་གྱུར་པ་དེ་དག་རྣམས་མངོན་སུམ་དུ་མཐོང་བར་གྱུར་ནས་གཞན་ཡང་རབ་ཏུ་ཞུགས་པར་གྱུར་པ་ན་ལྷ་གསར་དུ་སྐྱེས་པས་ནགས་དེ་<line/>
ན་མཐོང་བ་རྣམས་ལ་ཨུཏྤ་ལའི་ཚལ་རྣམས་ལྷའི་བུང་བས་ཉེ་བར་མཛེས་པར་གྱུར་པ་རྣམས་དང༌། རིན་པོ་ཆེ་བདུན་གྱི་རང་བཞིན་གྱི་སྒྲོ་རྣམ་པར་བཀྲ་བ། ཆུ་ལ་རྣམ་པར་སྣ་<line/>
ཚོགས་པའི་བྱ་རྣམས་ཀྱིས་བསྟེན་པར་བྱས་པ། ལེགས་པར་རབ་ཏུ་བརྩོན་པ་རྣམས་ཀྱིས་འདམ་དང་ངེས་པར་བྲལ་བའི་ཆུ་ཡན་ལག་བདུན་གྱི་ཡོན་ཏན་ཕུན་སུམ་ཚོགས་པ་དང་<line/>
ཙཀྲ་བཱ་ཀའི་ཡོན་ཏན་ཕུན་སུམ་ཚོགས་པ་དང་ཙཀྲ་བཱ་ཀའི་ཚོགས་རྣམས་ཟུང་དུ་གྱུར་པ་རྣམས་ཀྱིས་ཡོངས་སུ་གང་བ་དང༌། ཉེ་འཁོར་ན་ཡང་ཀླུང་དུ་སྐྱེས་པར་གྱུར་པ་མཆོག་ཏུ་དྲི་<line/>
ཞིམ་པར་དབྱིབས་སྣ་ཚོགས་རྣམས་སུ་སྐྱེས་པའི་འདབ་མའི་ཤིང་གིས་ཉེ་བར་མཛེས་པ་སྟེ། དེ་དག་རྣམས་ཀྱིས་ཨུཏྤ་ལའི་ཚུལ་འདི་དག་རྣམས་མང་པོར་ལྷང་ངེར་གྱུར་པ་ཡིན་<line/>
ནོ༑ ༑གཞན་ཡང་ལྷ་གསར་དུ་སྐྱེས་པ་དེས་ནགས་དེ་ཉིད་དུ་ཞུགས་པར་གྱུར་པ་ན་ལྷ་རྫས་ཀྱི་བདུད་ཀྱིས་རབ་ཏུ་གང་བའི་ཆུ་བོ་ཉེ་འཁོར་ན་ལེགས་པར་འབབ་པ་མཐོང་བར་གྱུར་<line/>
</page>
<page index="24" id="13A">༄༅། །ཏེ༑ གཞན་ཡང་ཞུགས་པར་གྱུར་པ་ན་ལྷ་གསར་དུ་སྐྱེས་པས་དེ་དག་ཉིད་ལས་གཞན་པ་རྣམས་མཐོང་བ་ལ། དེ་བཞིན་དུ་རྣམ་པ་སྣ་ཚོགས་པའི་ཁ་<line/>
དོག་གི་བདུད་རྩི་དེ་དག་རྣམས་འདམ་གྱིས་ཤིན་ཏུ་གཙང་བ་སྒྲ་སི་ལི་ལི་སྒྲོག་པའི་བཏུང་བའི་ཆུ་བོ་བརྒྱ་ཕྲག་རྣམས་དང༌། ཅི་སྟེ་ན་སྟོང་ཕྲག་རྣམས་ཀྱང་ཉེ་འཁོར་དག་<line/>
ན་རབ་ཏུ་འབབ་པ་དང༌། བཏུང་བ་མྱོས་པར་འགྱུར་བ་རྣམས་ལ་ཀུན་ཏུ་ཆགས་པའི་བྱ་རྣམས་ཀྱིས་ཉེ་བར་མཛེས་པ་རྣམས་ཡིན་ནོ། །གཞན་ཡང་རབ་ཏུ་ཞུགས་པར་གྱུར་<line/>
པ་ཉིད་ན་ལྷ་གསར་དུ་སྐྱེས་པ་དེ་མ་ཡིན་པ་རྣམས་རབ་ཏུ་མཐོང་བ་ནི། ཐང་ལ་སྐྱེས་པར་གྱུར་པ་རྣམ་པ་སྣ་ཚོགས་པ་གཟུགས་དང་དབྱིབས་དང་འདབ་མ་དང་སྙིང་པོ་དང་<line/>
དྲི་དང་ཁ་དོག་རྣམས་དང་ལྡན་པ་བུང་བ་རྣམས་ཀྱིས་ཉེ་བར་མཛེས་པར་བྱས་པའི་མེ་ཏོག་གིས་ནགས་ཆེན་པོའི་ཁྱད་པར་དུ་བརྒྱན་པ་ལྟ་བུར་གྱུར་པ་ཡིན་ནོ། །ནགས་དེ་<line/>
དག་ནི༑ རང་བཞིན་གྱིས་ཀྱང་ཤིན་ཏུ་དྲི་ཞིམ་པ་ཡིན་པ་དེ་དག་རྣམས་ཀྱི་དྲིས་ཕྱིར་ཞིང་ཤིན་ཏུ་ལྷག་པར་ཡང་དྲི་མཆོག་ཏུ་ཞིམ་པར་བྱེད་དོ། །གཞན་ཡང་ལྷ་གསར་<line/>
དུ་སྐྱེས་པ་དེ་ལྷན་ཅིག་སྤྱོད་པ་རྣམས་དང་བཅས་པ་རྣམས་ཀྱིས་རབ་ཏུ་མཐོང་བར་གྱུར་པ་དག་ལ། ནགས་ཀྱི་ནང་དག་ན་མཐོན་པོར་གྱུར་པ་རིའི་རྩེ་མོ་རྣམས་རིན་པོ་<line/>
</page>
<page index="25" id="13B">ཆེ་སྣ་ཚོགས་པ་རྣམས་ཀྱི་འབྱུང་ཁུངས་རྣམས་ཀྱིས་རྣམ་པར་བཀྲ་བ་འབབ་ཆུ་བརྒྱ་སྟོང་ཕྲག་ལེགས་པར་འབྱུང་བ་རྣམས་ཀྱིས་སྣང་བར་བྱེད་པ་དང་ལྡན་པས་རིའི་རྩེ་མོ་རྣམས་<line/>
རྟག་པར་ཡང་མཛེས་པར་གྱུར་པ་དང་ཤིང་གེལ་བ་རྣམས་ཀུན་ནས་དུང་བས་རྣམ་པར་གསལ་ཞིང་འབར་བར་བྱེད་དོ། །ཁུ་བྱུག་གི་སྒྲ་དགའ་བར་འགྱུར་བ་རྣམས་དང༌། རྣ་<line/>
པ་སྣ་ཚོགས་པའི་རིན་པོ་ཆེ་མཆོག་ཏུ་འབར་བ་ཀུན་ཏུ་སྣང་བར་བྱེད་པའི་འོད་ཟེར་དང་ལྡན་པའི་བྱ་བརྒྱ་སྟོང་ཕྲག་དུ་མ་རྣམས་བལྟ་བར་སྡུག་ཅིང་རྣམ་པར་བརྗོད་པའི་སྒྲ་<line/>
མཉན་པར་འོས་པ་རྣམས་དང༌། དེ་བཞིན་དུ་དྲི་དང་ལྡན་པའི་མེ་ཏོག་བརྒྱ་སྟོང་ཕྲག་དུ་མ་རྣམས་དང་ལྡན་པའི་རིའི་ཁྲོད་རྣམས་ཀྱིས་ཀྱང་ཇི་ལྟར་ཛམྦུའི་གླིང་ན་རང་གི་འོད་ཟེར་<line/>
གྱི་གཟི་བརྗིད་ཀྱིས་ནམ་མཁའི་དཀྱིལ་བརྟོལ་བ་བཞིན་དུ་ལངས་ནས་གནས་པའི་ཉི་མ་དང་ཟླ་བ་འདི་དག་གིས་རྣམ་པར་མཛེས་པར་བྱེད་པ་དེ་བཞིན་དུ་ཀུན་ཏུ་གསལ་བར་བྱེད་<line/>
དེ་༑འོད་ཟེར་རྣམས་ཐམས་ཅད་ཀྱང་དུ་མར་རྣམ་པར་བཀྲ་བའི་འོད་ཟེར་རྣམས་ཡིན་པས་འཐབ་བྲལ་བའི་ས་རྣམས་ལས་འོད་ཟེར་གོང་དུ་འཕེལ་བའི་ཁྱད་པར་གྱིས་ཕྱིར་<line/>
ཞིང་ཉིད་དུ་ཤིན་ཏུ་ཆེས་ལྷག་པར་གསལ་བར་བྱེད་དོ། །རྣམ་པར་བཀྲ་བའི་འོད་ཟེར་དུ་མ་རྣམས་ཆ་ཤས་སུ་རྣམ་པར་ཕྱེ་བ་དེ་དག་རྣམས་ཀྱང་ལྷ་གསར་དུ་སྐྱེས་པ་དེས་<line/>
</page>
<page index="26" id="14A">༄༅། །ལེགས་པར་མཐོང་ཞིང༌། རིའི་རྩེ་མོ་དེ་དག་རྣམས་ཀྱང་ལེགས་པར་མཐོང་ནས་ཕྱིར་ཉིད་ཀྱང་ལྷན་ཅིག་སྤྱོད་པ་རྣམས་དང་བཅས་ཏེ་མང་དུ་རྣམ་པར་<line/>
བཀྲ་བའི་ནགས་དེར་འཇུག་པར་བྱེད་དོ། །དེ་ནགས་དེར་ཇི་ལྟ་ཇི་ལྟར་རབ་ཏུ་འཇུག་པར་བྱེད་པ་དེ་ལྟ་དེ་ལྟར་ཆེས་དགའ་བར་འགྱུར་བ་རྣམས་མཐོང་བར་འགྱུར་རོ། །དེ་ན་<line/>
ཡང་དེ་ལས་གཞན་པའི་ཡོན་ཏན་གྱི་ཚོགས་དུ་མ་རྣམས་ཕུན་སུམ་ཚོགས་པ་ལ་སྒྲ་འཕང་མཐོ་བར་རུང་བ་དང་སྙན་ཞིང་འཇེམ་ལ་འཁྱིམ་པ་དང་མི་ཐོན་པ་ལྟར་བརྒྱལ་<line/>
བ་ལ་སོགས་པའི་སྒྲ་དབྱངས་མང་པོ་ཕུན་སུམ་ཚོགས་པ་རྣམས་སོ། །ཇི་ལྟར་སྒྲ་འདི་དག་རྣམས་དང་ཉེ་བར་གྱུར་ཅིང་དེས་སྒྲ་དེ་དག་རྣམས་ཐོས་པར་གྱུར་པས་ཤིན་ཏུ་<line/>
ལྷག་པར་ཡིད་ཆེས་རབ་ཏུ་དགའ་བར་གྱུར་པས་རིངས་པ་ཉིད་དུ་ལེགས་པར་ཞུགས་པ་ན་ལྷའི་ཚོགས་སྔར་མ་མཐོང་བ་རྣམས་ཀྱི་ཅ་ཅོའི་སྒྲས་མིག་རབ་ཏུ་རྣམ་པར་གདངས་<line/>
ནས་དེ་གང་གི་ཚེ་ཉེ་འཁོར་རྣམས་སུ་ལེགས་པར་ཞུགས་པ་དེའི་ཚེ་ན་ཤིན་ཏུ་ལྷག་པར་གྱུར་པའི་ནགས་ཚལ་གྱི་ཕྲེང་བ་མཛེས་པ་རྣམས་མཐོང་བ་ནི། རབ་ཏུ་རྣམ་པར་<line/>
གྱེས་པའི་བཻཌཱུཪྻའི་ལྗོན་ཤིང་མཆོག་ཏུ་འབར་བ་རྣམས་ཀྱིས་ཉེ་བར་མཛེས་པ་དང༌། དེ་བཞིན་དུ་ཨིནྡྲ་ནཱི་ལའི་ཤིང་གི་ཚོགས་རྣམས་ཀྱིས་ཉེ་བར་མཛེས་པར་བྱས་པ་<line/>
</page>
<page index="27" id="14B">རྣམས་ཀྱིས་ཀྱང་རིའི་ཚོགས་རྣམ་པར་མཇེས་པར་བྱེད་པ་ཡིན་ནོ། །གཞན་ཡང་ལྷ་དེ་ཉིད་ཀྱིས་ལེགས་པར་མཐོང་བ་རྣམས་རིན་པོ་ཆེ་བདུན་གྱིས་རྣམ་པར་བཀྲ་བར་བྱས་པ། པདྨའི་<line/>
རྫིང་བུ་རྣམས་ཀྱིས་ཉེ་བར་མཛེས་པའི་ནགས་ཀྱི་རྒྱལ་པོ་རྣམ་པར་མཛེས་པ་རྣམས་སོ། །དེ་དག་རྣམས་ཐམས་ཅད་ནའང་རྟག་པར་རྒྱུན་མི་འཆད་པར་ཀུན་ཏུ་རྟོག་པ་རྣམ་པ་སྣ་<line/>
ཚོགས་པའི་ཆེས་ལྷག་པ་རྣམས་ཀྱི་རྒྱན་དང་ཆ་བྱད་རྣམས་དང་ལྡན་པ། དཔེ་མེད་པར་གཟུགས་དང་ལང་ཚོ་ལ་བབ་ཅིང་རྒྱན་དང་ཆ་བྱད་རྣམས་དང་ལྡན་པའི་ལྷ་དང་ལྷ་མོའི་ཚོགས་<line/>
བརྒྱ་སྟོང་གིས་ཡོངས་སུ་གང་བས་རྣམ་པར་མཛེས་པའི་ཚོགས་རྣམས་ལ་ལྷ་རྣམས་འགའ་ཞིག་ནི། ཀུན་ནས་གནས་ཏེ་མྱོས་བྱེད་ཀྱི་སྐྱོན་དང་རྣམ་པར་བྲལ་བར་གྱུར་པའི་ལྷ་རྫས་<line/>
ཀྱི་རོ་དང་དྲི་དང་རེག་བྱའི་བདེ་བ་རྣམས་སྐྱེད་པར་བྱེད་པའི་མྱོས་བྱེད་དེ་དག་རྣམས་འཐུང་བར་བྱེད་ཅིང་རྒྱགས་པ་ལ་དོན་གཅིག་པར་གྱུར་པའི་ལྷན་ཅིག་སྤྱོད་པའི་འཁོར་རྣམས་དང་<line/>
བཅས་ནས་ཁ་དོག་རྣམ་པ་སྣ་ཚོགས་པར་གྱུར་པའི་ནགས་ཀྱི་ཕྲེང་བ་མཛེས་པ་རྣམས་ལ་རྩེ་དགའ་བར་བྱེད་དོ། །ཚོགས་པ་གཞན་རྣམས་ཉིད་ནི། རྣམ་པར་འདྲེས་པའི་འོད་ཟེར་<line/>
གྱིས་ལེགས་པར་གསལ་བར་བྱས་པའི་ནགས་མཛེས་པ་ཆ་ཤས་རྣམ་པར་བཀྲ་བ་རྣམས་ལ་འཚེར་བག་དང་ལྡན་པའི་ལུས་ཅན་རྣམས་རྩེ་དགའ་བར་བྱེད་དོ། །ལྷ་གཞན་<line/>
</page>
<page index="28" id="15A">༄༅། །དག་རྣམས་ཀྱང་དེ་ཁོ་ན་བཞིན་དུ་ལྷན་ཅིག་སྤྱོད་པ་རྣམས་དང་བཅས་པས་རང་དང་གཞན་རྣམས་ལའང་མཆོག་ཏུ་དགའ་བར་འགྱུར་བའི་ལྗོན་ཤིང་གིས་<line/>
རབ་ཏུ་གང་བའི་ནགས་ཀྱི་ཕྲེང་བ་མཛེས་པ་རྣམས་ལ་རོལ་མོའི་ཆ་བྱད་རྣམས་དང་གར་དང་རྔ་སྒྲ་དང་བཅས་པའི་ལྷ་རྫས་ཀྱི་འདོད་པའི་ཡོན་ཏན་ལྔ་རྣམས་ཀྱི་ལྷ་རྫས་རྣམས་<line/>
དང་ཉེ་བར་ལྡན་ནོ། །དེ་བཞིན་དུ་རིན་པོ་ཆེ་བདུན་གྱིས་རང་བཞིན་གྱི་ལྗོན་ཤིང་གཞན་དག་རྣམས་ཀྱི་ཚང་ཚིང་རྣམས་དང༌། བར་རྣམས་སུ་སོང་བར་གྱུར་ནས་དེ་ཁོ་ན་བཞིན་<line/>
དུ་དགའ་བར་བྱེད་དེ། རྡ་སྐད་ཡན་ལག་ལྔ་དང་ལྡན་པ་རྣམས་ཀྱིས་དེ་དག་རྣམས་ལ་ཡིད་སོང་བ་དེ་དག་རྣམས་ལ་རྗེས་སུ་ཆགས་ཤིང་རྗེས་སུ་འགྲོ་བ་དཔེ་མེད་པའི་ལྷ་རྫས་<line/>
ཀྱི་བདེ་བ་རྣམས་ལ་ཀུན་ནས་ཆགས་པར་གྱུར་པ་ལྷན་ཅིག་རྒྱུ་བར་བྱེད་པའི་འཁོར་རྣམས་དང་བཅས་པས་རྔ་སྐད་ཡན་ལག་ལྔ་དང་ལྡན་པ་གླུ་དང་སྦྲུགས་པའི་རོལ་མོ་<line/>
ལ་ཡིད་ཀུན་ནས་ཆགས་པར་གྱུར་པ། བདེ་བས་སྙིང་ཀུན་ཏུ་གང་བ་ཉིད་ཀྱིས་རྩེ་དགའ་བར་བྱེད་པས་ཀྱང་ཚིམ་པ་མེད་པའི་འབྲས་བུའི་སྲེད་པ་རྣམས་ལ་རྣམ་པར་<line/>
ཆགས་པའི་ཡིད་ཅན་རྣམས་མཐུན་པས་སྙིང་ཀུན་ཏུ་རྒྱས་པར་རྩེ་དགའ་བར་བྱེད་པའི་འདོད་པ་རྣམས་ཉིད་ཀྱིས་ཀྱང་ངོམས་པ་མེད་པ། སྲེད་པས་རྣམ་པར་འཆེལ་<line/>
</page>
<page index="29" id="15B">བའི་ཡིད་ཅན་རྣམས་སྒོ་ལྔ་ལ་རབ་ཏུ་རྟེན་པར་བྱེད་པ་གང་ཡིན་པའི་འདོད་པའི་ཆུ་བོ་རྣམས་སུ་ནུབ་པ་ཡིན་ནོ། །དེ་བཞིན་དུ་པདྨའི་ནགས་གཞན་རྣམས་ལ་ལྷན་ཅིག་ཏུ་སྐྱེས་<line/>
པར་གྱུར་པའི་པདྨའི་འདབ་མའི་ལྡེབས་རྣམས་སུ་ལེགས་པར་གནས་པར་བྱས་ནས་མྱོས་བྱེད་འཐུང་བར་བྱེད་དེ། འོན་ཀྱང་མྱོས་བྱེད་ཀྱི་ཉེས་པ་རྣམས་ཀྱིས་ཀྱང་ཀུན་ཏུ་གོས་<line/>
པར་ནི་མི་འགྱུར་རོ། །དྲི་ཞིམ་པོ་དང་རེག་བྱ་དང་ཁ་དོག་རྣམས་དཔེ་མེད་པར་གྱུར་པའི་བཏུང་བ་དེ་དག་རྣམས་ཀྱིས་ཡིད་ལེགས་པར་ཆགས་པས་བསྒོས་པ་ཡིན་ནོ། །ཡང་<line/>
གཞན་དག་རྣམས་ནི། སྣ་ཚོགས་པའི་འབབ་ཆུ་རྣམས་ཀྱི་ངོས་གཉིས་སུ་ལྷ་དེ་དག་རྣམས་ཕན་ཚུན་དུ་གྲོགས་སུ་གྱུར་པས་དཔེ་མེད་པའི་ལྷ་རྫས་ཀྱི་བདེ་བ་རྣམ་པ་དུ་མ་རྣམས་<line/>
ལ་ཉེ་བར་ལོངས་སྤྱོད་པར་བྱེད་དོ། །གཞན་ཡང་ལྷ་གསར་དུ་སྐྱེས་པ་དེས་མཐོང་བར་གྱུར་པ་རྣམས་ལ་གསེར་དང་བཻ་ཌཱུཪྻའི་རང་བཞིན་རྣམས་ལ་ནོར་བུའི་སྟེགས་བུ་རྣམས་<line/>
སུ་དང༌། ཁང་བུའི་ཕྲེང་བ་རྣམས་ལ་དགའ་བར་བྱེད་དོ། །དགའ་བར་བྱེད་པའང་ཕན་ཚུན་དུ་གྲོགས་སུ་གྱུར་པ་སྟེ། འདོད་པ་རྣམས་ལ་དོན་གཅིག་པ་ལེགས་པར་བྱས་པའི་<line/>
ལས་རྣམས་ཀྱིས་དམན་པ་དང༌། བར་མ་དང༌། ཁྱད་པར་དུ་འཕགས་པར་གྱུར་པའི་གཟུགས་དང་ལང་ཚོ་དང་བདེ་བ་རྣམས་ལ་ལས་རྣམས་དབང་པོར་གྱུར་པས་མཆོག་ཏུ་<line/>
</page>
<page index="30" id="16A">༄༅། །ལེགས་པར་ཞུགས་པ་རྣམས་ཁྱད་པར་མཚུངས་པ་མེད་པའི་ཡན་ལག་ལྔ་པའི་བདེ་བ་རྣམས་ཀྱིས་ཉེ་བར་འཚོ་བར་བྱེད་དོ། །དེ་ནས་ལྷ་དེས་སྔར་མཐོང་མ་<line/>
མྱོང་པའི་རྣམ་པ་དུ་མར་དགའ་བར་གྱུར་པ་དེ་དག་རྣམས་ནི། སྔར་བཞིན་ནོ། །ཡང་ལྷ་དེ་ཉེ་འཁོར་རྣམས་ན་རྩེ་བར་གྱུར་པ་ལས་མི་མཉམ་པའི་བདེ་བ་ཕུན་སུམ་ཚོགས་<line/>
པ་རྣམས་དང་ལྡན་པའི་ལྷ་རྣམས་གང་ཡིན་པ་དེའི་ཚོགས་དེར་རབ་ཏུ་དགའ་བར་གྱུར་པའི་ཡིད་ཀྱིས་ལྷན་ཅིག་སྤྱོད་པ་རྣམས་དང་བཅས་པ་མྱུར་བར་འགྲོ་བར་བྱེད་དོ། །<line/>
ལྷ་རྣམས་ཀྱིས་ཀྱང་ཕུལ་དུ་བྱུང་བའི་རྒྱན་དང་ཆ་ལུགས་དང་གཟུགས་ཕུན་སུམ་ཚོགས་པར་གྱུར་པའི་སྔ་ན་མ་མཐོང་བ་དེ་ལ་ངོ་མཚར་བར་གྱུར་པས་མིག་ཤིན་ཏུ་<line/>
ཁྱད་པར་དུ་ཧར་ཧར་པོར་བྱེད་དོ། །ལྷ་དེའང་ལྷ་དེ་དག་རྣམས་ལ་ཉེ་བར་བརྟེན་ནས་ཡིད་ཆེས་རབ་ཏུ་དགའ་བར་འགྱུར་རོ། །དེ་དག་རྣམས་ཀྱིས་ཀྱང་ཕན་ཚུན་དུ་ཉེ་བར་རྟེན་<line/>
པར་བྱེད་དེ། ཕན་ཚུན་དུ་ངེས་པར་གནོན་པ་མེད་པར་ཉེ་བར་འགྲོ་བའི་ཡིད་དང༌། ལྷན་ཅིག་རྗེས་སུ་སྤྱོད་པ་དང་བཅས་པ་རྣམས་ཀྱང་རྗེས་སུ་ཆགས་པར་གྱུར་པའི་ཡིད་<line/>
ཀྱིས་རྣམ་པར་མཛེས་པའི་ནགས་ཀྱི་རྒྱལ་པོ་རྣམས་ནས་རྣམ་པར་མཛེས་པའི་ནགས་ཀྱི་རྒྱལ་པོ་རྣམས་དང༌། ནགས་ལས་ནགས་རྣམས་སུ་དང༌། གསེར་གྱི་རང་བཞིན་གྱི་<line/>
</page>
<page index="31" id="16B">རི་དང༌། རི་བོའི་རྩེ་མོ་རྣམས་ལ་རི་བོའི་རྩེ་མོ་རྣམས་སུ་དང༌། པདྨའི་ཚལ་རྣམས་ནས་པདྨའི་ཚལ་རྣམས་སུ་དང༌། ཟས་ཀྱི་ཆུ་བོ་རྣམས་ནས་ཟས་ཀྱི་ཆུ་བོ་རྣམས་ལ་དང༌། དེ་བཞིན་<line/>
དུ་འབབ་ཆུ་རྣམས་ནས་འབབ་ཆུ་རྣམས་ལ་ཆུ་བོ་དག་ཏུའང་ཀུན་ནས་ཉེ་བར་འགྲོ་བར་བྱེད་དེ། གཞན་ཡང་འདྲ་བ་མ་ཡིན་པ་རྣམས་དཔེ་རྣམས་ཀྱིས་ཇི་ལྟ་བ་བཞིན་དུ་བརྗོད་པར་<line/>
སླ་བའང་མ་ཡིན་ནོ། །དེ་ལྟར་ལྷའི་ཚོགས་དེ་དག་རྣམས་ཐམས་ཅད་ཀྱང་དགའ་རངས་པར་བྱེད་དོ། །དེ་ལྟར་དེ་དག་ཏུ་དུས་ཤིན་ཏུ་རིང་བར་རྩེས་པར་གྱུར་ནས་གང་ན་ཐམས་ཅད་<line/>
ཀྱི་སྙིང་པོ་ཞེས་བྱ་བའི་རི་ཡོད་པ་དེར་ཀུན་ཡང་ཉེ་བར་འགྲོ་བར་བྱེད་དོ། །རི་དེའང་རི་ཐམས་ཅད་ནས་གསེར་གྱི་ཁམས་དང་ལྡན་པ་འབབ་ཆུ་དང་པདྨའི་ཚལ་དང་ཁྲུས་ཀྱི་རྫིང་བུ་<line/>
རྣམ་པ་དུ་མ་རྣམས་ཕུན་སུམ་ཚོགས་པ་ནགས་དང་ཉེ་བའི་ནགས་རྣམས་དང་ལྷ་དང་ལྷ་མོའི་ཚོགས་རྣམས་ཀྱིས་ཡོངས་སུ་བསྐོར་ནས་རྟག་ཏུའང་རོལ་མོ་དང་རྔ་སྒྲ་དང་གླུ་<line/>
རྣམས་ཀུན་བརྗོད་པའི་སྒྲ་སྒྲོག་པ་དང་ཐམས་ཅད་ལས་ཀྱང་ཡིད་མངོན་པར་དགའ་བའི་རི་ལ་ཆུ་ཀླུང་བརྒྱ་སྟོང་ཕྲག་དུ་མ་རྣམས་ཀྱིས་ཡོངས་སུ་གང་བ། ཁང་པའི་ཕྲེང་བ་བརྒྱ་<line/>
སྟོང་ཕྲག་དུ་མ་རྣམས་ཀྱིས་མངོན་པར་དགའ་བ་དང༌། ཉེ་འཁོར་ཀུན་ནས་ཡང་པདྨའི་ཚལ་རྣམས་དང་ལེགས་པར་ལྡན་པ་དང་འཇུག་ངོགས་བརྒྱ་སྟོང་གིས་བརྒྱན་པ། རབ་<line/>
</page>
<page index="32" id="17A">༄༅། །ཏུ་གསལ་བར་བྱེད་པའི་ལྗོན་ཤིང་རྣམས་བཞིན་དུ་ཉེ་འཁོར་རྣམས་ན་དཔག་བསམ་གྱི་ལྗོན་ཤིན་རྣམས་ཀྱིས་ཉེ་བར་མཛེས་པ་བསྐྱེད་པ་རྣམས་ཀྱང་དེ་ལྟ་བུའི་<line/>
རྣམ་པ་འདི་དག་རྣམས་མཐོང་ན་དགའ་བར་འགྱུར་བ་དང༌། ཉེ་འཁོར་རྣམས་ནའང་ལྷ་རྣམས་ཀྱིས་མཐོང་ན་ཤིན་ཏུ་ངོ་མཚར་བསྐྱེ་བའི་ནགས་དང༌། ཉེ་བའི་ནགས་རྣམས་ཕུན་<line/>
སུམ་ཚོགས་པ་ཡིན་ནོ། །དེའི་ངོས་གཅིག་ནི། བཻ་ཌཱུཪྻའི་རང་བཞིན་ནོ། །གཞན་གཅིག་ནི། གསེར་གྱི་རང་བཞིན་ནོ། །གཞན་གཅིག་ནི། ཨིནྡྲ་ནཱི་ལའི་རང་བཞིན་ནོ། །གཞན་<line/>
གཅིག་ནི། ནཱི་ལ་ཆེན་པོའི་རང་བཞིན་ནོ། །རིན་པོ་ཆེའི་རང་བཞིན་གྱི་ལོགས་ཆ་ཤས་ལེགས་པར་རྣམ་པར་ཕྱེ་བའི་རིའི་མཆོག་དེའི་ཉེ་འཁོར་རྣམས་ན་ཆེན་པོ་རྣམས་ལ་འོས་<line/>
པར་གྱུར་པའི་བང་རིམ་རྣམས་དང་རིའི་ཕུག་དང་སྨན་ལྗོངས་དང་ནགས་ཀྱི་ཕྲེང་བ་ཕུན་སུམ་ཚོགས་པ་རྣམས་ལ་རེག་པར་བྱ་བའི་དོན་དུ་དང་རྩེད་མོ་ལ་རྣམ་པར་རྒྱུ་བས་དང་<line/>
དེ་ཁོ་ནར་དགའ་བར་བྱ་བའི་ཆེད་དུ་ཀུན་ནས་འཇོག་པར་བྱེད་དེ། ལན་བརྒྱ་ཕྲག་དང༌། ཅི་སྟེ་ན་སྟོང་ཕྲག་ཏུའང་ཕྱི་བཞིན་རྗེས་སུ་སྦྱོད་པའི་འཁོར་དང་བཅས་པས་ལྷ་<line/>
རྫས་ཀྱི་རྔ་སྐད་ཡན་ལག་ལྔ་དང་ལྡན་པ་རབ་ཏུ་ཆགས་པ་མཚུངས་པ་དང་རྗེས་སུ་ཆགས་པར་བྱེད་པ་དང་སྙན་པ་དང་རྣམ་པ་དུ་མ་རྣམས་ཡང་དག་པར་ལྡན་པས་<line/>
</page>
<page index="33" id="17B">དགའ་བར་བྱེད་ཅིང་རྩེ་བར་ཡང་བྱེད་དེ། ཕལ་ཆེ་བའི་འདུས་པ་རྣམས་ནགས་དང་ཉེ་བའི་ནགས་རྣམས་དང་ཁྲུས་ཀྱི་རྫིང་བུ་དང་འབབ་ཆུ་རྣམས་སུའོ། །དེ་ནས་ལྷ་དེ་དག་<line/>
རྣམས་ཇི་ལྟ་ཇི་ལྟར་མངོན་པར་འཛེག་པར་བྱེད་པ་དེ་ལྟ་དེ་ལྟར་ཆེས་དགའ་བར་རྣམས་མཐོང་བར་འགྱུར་ཏེ། ཐམས་ཅད་ལས་ཀྱང་འདོད་པ་ཐམས་ཅད་ཀྱི་བདག་ཉིད་ཀྱི་ལྷ་<line/>
རྫས་ཀྱི་ཤིང་བརྒྱ་སྟོང་གིས་ཉེ་བར་མཛེས་པར་གྱུར་པ། འོད་ཟེར་རྣམས་མཆོག་ཏུ་འབར་བའི་རིན་པོ་ཆེའི་རང་བཞིན་གྱིས་འོད་ཟེར་དང་ལྡན་པའི་པདྨའི་ཚལ་རྣམས་མཆོག་<line/>
ཏུ་འབར་བ་དང༌། པདྨའི་ཚལ་གྱི་ཕྲེང་བས་ཉེ་བར་མཛེས་པར་གྱུར་པ་རྣམས་ཡིན་ནོ། །སྔར་ཇི་སྐད་དུ་བཤད་པ་དེ་དག་རྣམས་བཞིན་དུ་ལྷ་དེ་དག་རྣམས་རྩེ་བར་དགའ་བ་དང་<line/>
གར་དང་གླུ་ལན་པར་བྱེད་དོ། །གླུ་ལེན་པར་བྱེད་པ་དང་གར་བྱེད་པར་གྱུར་པས་ཀྱང་དལ་གྱི་དལ་གྱིས་རི་དེ་ལ་ཀུན་ནས་བགྲོད་པར་བྱེད་དེ། ཕན་ཚུན་དུ་གྲོགས་སུ་གྱུར་པ་<line/>
དང་རང་གིས་བྱས་པའི་ལས་རྣམས་གྲོགས་སུ་གྱུར་པ་དེའི་ལམ་ནས་འགྲོ་བར་བྱེད་པ་དང༌། དེས་ལེགས་པར་བྱས་པའི་ལས་རྣམས་ཀྱིས་རང་ཉིད་འོད་དང་ལྡན་པ་དང༌། ཤ་དང་<line/>
རུས་པ་དང་ཆུ་སེར་རྣམས་ངེས་པར་མེད་པ་དང་ཕན་ཚུན་དུ་གནོད་པ་མེད་པར་ཟས་ཀྱི་ཀླུང་རྣམས་ལ་དང༌། བཏུང་བའི་ཀླུང་རྣམས་ལ་དང༌། བདུད་རྩིའི་ཀླུང་ལའང་རང་གིས་<line/>
</page>
<page index="34" id="18A">༄༅། །བྱས་པ་རྣམས་དང་ཆ་འདྲ་བར་མདོག་དང་རོ་དང་དྲི་དང་རེག་བྱ་ཕུན་སུམ་ཚོགས་པ་རྣམས་སྣོད་བཟང་པོ་ཕུན་སུམ་ཚོགས་པ་རྣམས་ཀྱིས་འོས་སུ་གྱུར་པ་<line/>
རྣམས་ལ་ཉེ་བར་ལོངས་སྤྱོད་པར་བྱེད་ཅིང་ཡུལ་ལྔ་རྣམ་པར་ཆགས་པར་གྱུར་པའི་ཡིད་ཅན་རྣམས་ཡིན་ཏེ། ཕན་ཚུན་རྣམས་ཀྱིས་ཀྱང་ཀུ་ནས་ཆགས་པ་ཀྱེད་པར་བྱེད་པ་<line/>
དང༌། ཡིད་ཀྱང་དེ་ལ་སོང་བར་གྱུར་པ་དང༌། རྟག་པར་རྒྱུན་ཏུའང་བཞིན་རབ་ཏུ་དང་བར་གྱུར་པས་ཀྱང་རྩེ་དགའ་བར་བྱེད་དོ། །འདོད་པ་རྣམས་ཐམས་ཅད་རྟག་ཏུའང་ཕུན་<line/>
སུམ་ཚོགས་པར་གྱུར་པ། སྔ་ན་མེད་པ་རྣམས་དང་མཉམ་པ་མེད་པ་རྣམས་དང་རྣམ་པ་དུ་མ་རྣམས་ཀྱི་བདེ་བ་རྣམས་ཀྱིས་ཉེ་བར་འབད་པར་བྱེད་དོ། །རི་དེ་ལ་ཀུན་ཏུ་འཛེག་<line/>
པར་གྱུར་པ་དེ་དག་རྣམས་ནི། ཤིན་ཏུ་ངོ་མཚར་བར་གྱུར་པའི་དགའ་བ་རྒྱ་ཆེན་པོ་རྣམས་ཀྱིས་དེ་དག་རྣམས་ཡོངས་སུ་རྒྱས་པར་གྱུར་པ་ན་ལུས་ཀྱི་ཁྱད་པར་རྣམས་<line/>
མཐོང་བར་གྱུར་པའི་ལྷའི་ཚོགས་རབ་ཏུ་ཆགས་ཤིང་བདེ་བར་གྱུར་པ་རྣམས་ཀྱིས་ཉེ་འཁོར་རྣམས་ཀུན་ནའང་མཚུངས་པ་མེད་པ་རྣམས་མཐོང་བར་གྱུར་པའི་རི་པོའི་<line/>
མཆོག་དེའི་རྒྱབ་དེ་དག་རྣམས་སུ་ཀུན་ནས་གནས་པར་གྱུར་ནས་རྩེད་མོའི་རི་བོ་ཞེས་བྱ་བའི་རི་དེའང་ཤིན་ཏུ་ཡང་དགའ་བར་གྱུར་པ་ཡིན་ཏེ། རིན་པོ་ཆེའི་རང་བཞིན་<line/>
</page>
<page index="35" id="18B">རྣམ་པ་དུ་མ་སྣ་ཚོགས་པའི་རྩེད་མོའི་རི་ལ་མཐོང་བ་རྣམས་ནི། ལྗོན་ཤིང་དང་ཆུ་ཀླུང་དང་པདྨའི་ཚལ་དང་ཨུཏྤ་ལའི་ཚལ་རྣམས་ཀྱིས་ཀུན་ཏུ་གང་བ་ཡིན་ནོ། །དེའི་རྒྱབ་ན་<line/>
དཔལ་རྣམས་ཀུན་གྱིས་ཡོངས་སུ་གང་བར་གནས་པ་ཡིད་ལ་འདོད་པ་རྣམས་ཐམས་ཅད་ཕུན་སུམ་ཚོགས་པ་ཡིན་ཏེ། དེར་གང་དང་གང་ཁོ་ན་སེམས་པར་བྱེད་པ་དེ་དང་དེ་དག་<line/>
རྣམས་ཉིད་ཕུན་སུམ་ཚོགས་པར་འགྱུར་ཏེ། རྣམ་པ་དུ་མར་འདོད་པ་དགའ་བ་ཡིད་དུ་འོང་བ་དང་གཟན་རྣམས་དང་ཐུན་མོང་མ་ཡིན་པ་རྣམས་འབྱུང་བ་ཡིན་ནོ། །ཡིད་ཀྱི་རྗེས་<line/>
སུ་མཐུན་པ་རྣམས་ཀྱང་རྣམ་པ་དུ་མ་ཉེ་བར་གནས་སོ། །ཡོན་ཏན་ལྷག་མ་རྣམས་ཉིད་ནི། བརྗོད་ཟིན་ཏོ། །བདེ་བ་ལ་ལྷ་རྣམས་དུས་ཤིན་ཏུ་རིང་དུ་རྩེ་བར་བྱེད་དོ། །དེ་ལྟར་དེ་<line/>
དག་རྣམས་རྩེ་བར་གྱུར་ཅིང་དགའ་བར་ཡང་གྱུར་ལ་རི་དེ་དག་རྣམས་ཀྱང་སོ་སོ་དང་སོ་སོར་ཀུན་ཏུ་ལྟ་བར་བྱེད་པ་ན། གལ་ཏེ་ནམ་ཞིག་ན་འཁྲི་ཤིང་ལེགས་པར་འཁྲིལ་བ་<line/>
རྣམས་ཀྱིས་ཀུན་ནས་གཡེངས་པར་གྱུར་པ། རིན་པོ་ཆེ་རྣམས་ཀྱི་རང་བཞིན་གྱི་འོད་ཟེར་གྱིས་ཀུན་ནས་གསལ་བར་བྱེད་པའི་རི་ལེགས་པར་ལངས་པ་རྣམས་ཀྱིས་ཉེ་འཁོར་རྣམས་<line/>
ཀུན་ནས་ཡོངས་སུ་བསྐོར་བ། ས་གཞི་རྣམས་རིན་པོ་ཆེ་བདུན་གྱི་རང་བཞིན་གྱི་རབ་ཀྱི་ཕུལ་དུ་གྱུར་པ་ཞི་བར་གྱུར་པའི་བྱ་རྣམས་ཀྱི་བརྗོད་པའི་ཁྱད་པར་ཆེས་དགའ་བར་<line/>
</page>
<page index="36" id="19A">༄༅། །འགྱུར་བའི་སྒྲ་རྣམས་དང་ལྡན་པ། རབ་ཏུ་ཞི་བའི་མཆོག་ཏུ་གྱུར་པའི་ཕུག་རྣམས་ཀྱིས་ཀྱང་ཉེ་བར་འཁོར་བ་རྣམས་ནས་ཡོངས་སུ་བསྐོར་བར་གྱུར་པའི་མཚོ་<line/>
རབ་ཏུ་ཞི་བའི་སྤྱོད་པས་རྒྱུ་བ་རྣམས་ཀྱི་གནས་ཞེས་བྱ་བའི་རིའི་ཁྲོད་ན་གནས་པ་ཡིན་ནོ། །མཚོ་དེར་ཡང་གང་དག་གིས་རབ་ཏུ་ཞིང་སྐྱེ་བ་གཞན་དུ་སྤྱོད་པར་གྱུར་པ་དང༌།<line/>
འོན་ཀྱང་ཚུལ་ཁྲིམས་རྣམས་ཡོ་ལའང་སྤྱད་པ་མ་ཡིན་པ་དང༌། སྙིང་ལ་ཆོས་ལེགས་པར་འཛིན་པར་བྱེད་པའི་བདག་ཉིད་ཅན་ནི། ཡིན་པ་དང༌། ཁྲོ་བར་གྱུར་པ་དང༌། ཇི་སྐད་<line/>
སྨྲས་པ་དེ་ལྟར་མི་བྱེད་པ་དང་གར་མཁན་དང་ཆོས་མཚུངས་པར་གྱུར་པའི་ཆོས་སྨྲ་བ་དེ་དག་རྣམས་དམྱལ་བ་དང་ཡི་དྭགས་རྣམས་ནས་དཀའ་བས་ཤི་འཕོས་པ་རྣམས་<line/>
ཡིན་ནོ༑ ༑གལ་ཏེ་ཞིག་དེ་དག་རྣམས་ལན་གྲངས་གཞན་ལ་མྱོང་བར་གྱུར་པའི་ལས་ཀྱི་རྒྱས་བཅུས་པའི་སྲེད་པས་མཚོ་དེར་སྐྱེ་བར་འགྱུར་ལ་རབ་ཏུ་ཞི་བ་སྐྱེ་བ་གཞན་<line/>
དང་གཞན་ལ་སྤྱད་པའི་དབང་གིས་མཚོ་དེའི་ཡང་ངང་པ་རྣམས་སུ་ཕལ་ཆེར་སྐྱེ་བར་འགྱུར་ཏེ། བྱ་དེ་དག་རྣམས་ནི། རིན་པོ་ཆེ་བདུན་གྱི་རང་བཞིན་གྱི་སྒྲོ་དག་དང་<line/>
ལྡན་པར་འགྱུར་བ་དང༌། སྐྱེ་བ་ཉིད་ཀྱི་མཐུ་སྟོབས་ཀྱིས་སྒྲ་སྙན་པར་འགྱུར་བ་དང༌། ལྷ་རྫས་ཀྱི་པདྨའི་ཟས་དང་ལྡན་པར་ལྷན་ཅིག་སྤྱོད་པ་རྣམས་དང་བཅས་པ་<line/>
</page>
<page index="37" id="19B">རྩེ་དགའ་བར་ཡང་བྱེད་དོ། །ངང་པའི་རྒྱལ་པོ་བྱང་ཆུབ་སེམས་དཔའ་དུས་བཟང་ཞེས་བྱ་བའང་ཕལ་ཆེར་མཚོ་དེ་ན་གནས་ཏེ། ཕུག་དེ་དག་ན་འཐབ་བྲལ་བ་རྣམས་ཀྱི་བདག་པོ་<line/>
མུ་སུ་ལནྡྷ་དང་ཆོས་དང་ལྡན་པའི་གཏམ་བྱེད་དོ། །བྱའི་ཚོགས་དེ་དག་རྣམས་ཆོས་ཀྱི་གཏམ་དེ་དག་ཉན་པར་བྱེད་དོ། །དེ་ནས་ལྷ་དེ་དག་རྣམས་རྩེ་དགའ་ཞིང་དགའ་མགུར་སྤྱོད་<line/>
པར་བྱེད་པ་ལས་གལ་ཏེ་ཤེད་ན་ཚོམས་གཉིས་སུ་འགྱུར་ཏེ། གང་དག་ལེགས་པར་བྱས་པའི་ལས་རྣམས་ཀྱིས་བསྐུལ་བར་གྱུར་ཅིང་སྐྱེ་བ་གཞན་ལའང་ལེགས་པར་བྱས་པ་<line/>
རྣམས་སྤྱད་པ་དེ་རྣམས་ནི། གང་ན་མཚོ་དེ་ཡོད་པར་གྱུར་པ་དེར་འགྲོ་བར་བྱེད་དོ། །གང་དག་གིས་མ་སྤྱད་པ་དེ་དག་རྣམས་ནི། གང་ན་བག་མེད་པ་རྣམས་སྤྱོད་པ་ཞེས་བྱ་བའི་<line/>
ནགས་དེར་སོང་ནས་རྩེ་དགའ་བར་གནས་པར་འགྱུར་རོ། །ཇི་ལྟར་སྐྱེ་བ་གཞན་རྣམས་སུ་རབ་ཏུ་ཞི་བ་སྤྱད་པ་དེ་དག་རྣམས་ནི། མཚོའི་གནས་སུ་སོང་བར་གྱུར་ནས་དེ་དག་རྣམས་<line/>
དང་ཀུན་ནས་འདྲེ་བར་གྱུར་པ་ཉིད་ན་ཀུན་བརྗོད་པ་དང་ལྡན་པ་ཞེས་བྱ་བའི་ངང་པ་དེ་དག་གིས་ཚིགས་སུ་བཅད་པ་རྣམས་བརྗོད་པ་ཇི་ལྟར། གང་གིས་ཇི་སྐད་སྨྲས་པའི་<line/>
མིས༑ ༑དེ་ཚེ་དེ་ལྟར་མི་བྱེད་པ། །དེ་ནི་རྨོངས་པ་སྟོང་པ་སྨྲ། །སྡུག་བསྔལ་རྣམས་ནི་མཐར་བྱེད་མིན། །གང་ཞིག་གཞན་ལ་ཆོས་སྨྲ་ཞིང༌། །ཆོས་ལ་ཡང་ནི་མི་འཇུག་པ། །ཚིག་<line/>
</page>
<page index="38" id="20A">༄༅། །གི་སྙིང་པོའི་སྐྱེས་བུ་དེ། །རྟག་ཏུ་སེམས་ནི་སྟོང་པར་འདོད། །བག་མེད་ལས་ནི་འདོད་ཆགས་སྐྱེ། །འདོད་ཆགས་ཀྱིས་ནི་ཞེ་སྡང་སྒྲུབ། །དང་པོ་སྐྱོན་དེ་<line/>
དང་ལྡན་པས། །དམྱལ་བའི་རྗེས་སུ་ཉེ་བར་རྒྱུག །འདས་པའི་བདེ་བ་གང་ཡིན་དེར། །དེ་ལ་ཁྱོད་ནི་ཀུན་འཇུག་མིན། །མ་འོངས་པ་ཡི་བདེ་གང་ཡང༌། །དེས་ནི་དེ་ལྟར་བདེ་<line/>
བ་མིན༑ ༑དུས་གཅིག་ལ་ནི་བག་མེད་གང༌། །ཀུན་རྨོངས་ལོངས་སྤྱོད་ལ་འཆུམས་པ། །རང་གི་ལས་ཀྱིས་བསླུས་པ་ཡིས། །ལྷ་དེ་དམྱལ་བར་འགྲོ་བ་ཡིན། །སྲེད་པས་<line/>
དུས་གསུམ་སླུ་བྱེད་ཅིང༌། །རྟག་ཏུ་མཐུན་པར་མི་བྱེད་པས། །བློ་ལྡན་དེ་ལ་ཡི་དམ་རྟོན། །དེ་ནི་འཁོར་བའི་འཆིང་བ་ཡིན། །དགྲ་ནི་གཉེན་བཞིན་བྱིས་པས་མཐོང༌། །དགྲ་<line/>
བཞིན་དུ་ཡང་གཅོད་པར་བྱེད། །ཤེས་ལྡན་དེ་ལ་ཡིད་མ་རྟོན། །དེ་ནི་འཇིག་རྟེན་འཆིང་བ་ཡིན། །ལྕགས་དང་ཤིང་གི་འཆིང་བ་ནི། །གཅད་པར་ནུས་པ་དེ་བཞིན་དུ། །<line/>
རྟག་ཏུ་འདོད་པ་ལ་ཞེན་པའི། །སྲེད་པའི་འཆིང་བ་གཅད་མི་ནུས། །བདེ་བ་ཟད་མེད་འདོད་པ་གང༌། །གང་ཞིག་འཆིང་བ་གཞིག་འདོད་འདི། །དེ་ནི་སྲེད་པའི་ཡུལ་ལས་གྲོལ། །<line/>
ཤེས་རབ་ཡུལ་དུ་འགྲོ་བ་ཡིན། །ཡེ་ཤེས་སྣང་བའི་བདེ་བའི་འོད། །སྡུག་བསྔལ་སྲེད་པའི་མུན་པར་བརྗོད། །དེ་ཕྱིར་སྣང་བ་ལ་གནོས་ལ། །མཁས་པས་མུན་པ་རྗེས་སུ་<line/>
</page>
<page index="39" id="20B">སོལ༑ ༑ཤེས་རབ་མཚོན་ཆ་རྣོན་པོ་ཡིས། །སྲེད་པའི་ཤིང་གཅོད་དེ་བཞིན་དུ། །རྩད་ནས་ཤིང་གཅོད་སྐྱེས་བུས་ནི། །བདེ་བ་བླ་ན་མེད་པ་འཐོབ། །རྟག་ཏུ་འབབ་ཆུའི་ཀླུང་གང་པའི་<line/>
སྐྱོན་གྱི་ནགས་ནི་གཅད་པར་གྱིས། །སྐྱོན་གྱི་ནགས་དེ་བཅད་པ་ལས། །མཁས་པས་སྲེད་པ་ལས་གྲོལ་འགྱུར། །སྲེད་པའི་ཆུ་བོ་ལམ་གསུམ་འགྲོ། །བག་མེད་སྤྱོད་པས་རྒལ་བར་<line/>
དཀའ༑ ༑ཤེས་རབ་གྲུ་ལ་བརྟེན་ནས་ཀུན། །སྐྱོན་གྱི་ཕ་རོལ་འགྲོ་བར་འགྱུར། །ཤེས་རབ་རི་ཡི་རྩེར་སོང་ནས། །ཚུལ་ཁྲིམས་ཕུག་ནི་མཛེས་པ་ལས། །སྲིད་པའི་སྐྱོན་ནི་འདི་དག་<line/>
ཀུན༑ ༑གཞལ་དུ་མེད་པའི་མིག་གིས་མཐོང༌། །སྐྱེས་བུ་ཆོས་སྤངས་པ་དེ་ནི། །ཕྱི་དང་ནང་ཡང་སྟོང་པ་ཡིན། །གང་དག་ཆོས་ནི་མི་འདོད་པ། །དབུ་བ་བཞིན་དུ་སྙིང་པོ་མེད། །ཕྱི་<line/>
དང་ནང་ཡང་སྙིང་པོ་དེ། །སྐྱེས་བུ་རྡོ་རྗེ་ལྟར་བརྟན་པ། །གང་དག་ཞི་བའི་ཆོས་སྤྱོད་པ། །སེམས་ཅན་གཞན་ལ་ཕན་པ་ཡིན། །བག་མེད་འདམ་དུ་བྱིང་བ་ཡི། །མི་གང་<line/>
ཡུལ་ལ་སྤྱོད་པ་ནི། །རྨོངས་པ་དེ་ནི་སྲིན་བུས་ཟོས། །བདེ་བ་མཆོག་གི་སྐལ་ལྡན་མིན། །དེ་ཕྱིར་བདེ་དོན་གཉེར་སྐྱེས་བུས། །བག་མེད་རྗེས་སུ་བསྟེན་མི་བྱ། །བག་མེད་<line/>
འཇིགས་པ་དང་བྲལ་བར། །གནས་པའི་བདེ་བ་དཔག་ཏུ་མེད། །དཔྱོད་པ་པོས་ནི་བག་མེད་ལ། །རྗེས་སུ་ཡིད་བརྟན་མ་བྱེད་ཅིག །ངེས་བལྟས་པ་ཡི་མི་རྣམས་ནི། །འགྲོ་བ་<line/>
</page>
<page index="40" id="21A">༄༅། །ལྔར་ནི་འཁོར་བ་ཡིན། །དེ་ལྟར་དེ་དག་གིས་ལྷ་དེ་དག་རྣམས་སུ་རྗེས་སུ་གདམས་པར་བྱེད་པའི་ཚིགས་སུ་བཅད་པ་རྣམས་ཀྱིས་རྗེས་སུ་འདོམས་པར་<line/>
བྱེད་དོ༑ ༑དེ་ལྟར་རྟོགས་པར་བྱེད་པར་གྱུར་ནའང་ཀུན་ཏུ་རིག་པའང་མ་ཡིན་ཏེ། དེ་དག་འདོད་པའི་བདེ་བ་རྣམས་ཀྱིས་ཀུན་ཏུ་མི་རྟོགས་སོ། །དེ་དག་རྣམས་ཀྱིས་དེ་དག་<line/>
རྣམས་ལ་རྩིས་བགྲང་མ་བྱས་པས་ཕྱིར་ཡང་དེ་ཁོ་ན་ལྟ་དགར་བྱེད་པར་གྱུར་ཅིང་འདོད་པའི་དགའ་བ་རྣམས་ལ་རྣམ་པར་ཆགས་པར་གྱུར་ཏོ། །དེ་ནས་བློ་རྟག་ཏུ་<line/>
མཉམ་པར་བཞག་པ་སེམས་ཅན་རྣམས་ཐམས་ཅད་ལ་གཅིག་ཏུ་ཕན་པ་བྱེད་པ། ཕན་པ་བྱེད་པ་གཅིག་བུ་ལ་བློ་མཉམ་པར་བཞག་པའི་བྱང་ཆུབ་སེམས་དཔའ་<line/>
དུས་བཟང་དེ་དང་པ་དེ་དག་གི་ནང་དུ་སོང་བར་གྱུར་ཏོ། །དེ་གལ་ཏེ་ན་སྐལ་པ་མཐུན་པར་གྱུར་པ་ཉིད་ཀྱི་ཕྱིར་བྱ་དེ་དག་གི་དབུས་སུ་དགའ་བར་བྱེད་དོ། །གལ་ཏེ་ན་<line/>
ཕུག་བཟང་པོ་དེར་རང་ཉིད་གཅིག་པུ་ཞིག་བློ་ལེགས་པར་མཉམ་པར་བཞག་པས་ཆོས་སེམས་པར་བྱེད་དོ། །དེ་ལྟར་བྱའི་རྒྱལ་པོ་དུས་བཟང་འདི་རྩེ་དགའ་བར་<line/>
བྱེད་པ་ཉིད་དང་ལྷན་ཅིག་རྗེས་སུ་སོང་བའི་ངང་པ་གཞན་རྣམས་ཆོས་ཀྱི་གཏམ་རྣམས་ཀྱང་བྱེད་དོ། །བྱའི་ཚོགས་དེ་དག་རྣམས་ཀྱི་ནང་དུ་འོངས་པར་གྱུར་པའི་ལྷ་དེ་<line/>
</page>
<page index="41" id="21B">དག་རྣམས་རབ་ཏུ་དགའ་བའི་ཡིད་ཀྱིས་ཕན་ཚུན་གྲོགས་སུ་གྱུར་པས་དགའ་བར་བྱ་འདོད་ནས་འོངས་པ་རྣམས་ཀྱིས་མཚོ་དེ་མངོན་པར་མཐོང་བར་གྱུར་པ་ན་ཐམས་ཅད་ལས་ཀྱང་<line/>
མངོན་པར་དགའ་བར་གྱུར་པ་མཆོག་ཏུ་ཡང་མིག་དང་ཡིད་འཕྲོག་པར་བྱེད་པ་ཀུན་ནས་འཕེལ་བར་བྱེད་པའི་ལྗོན་ཤིང་དང་འབྲས་བུ་རྣམས་ཀྱིས་ཉེ་བར་མཛེས་པར་གྱུར་པ་སྟེ།<line/>
དེ་དག་རྣམས་མངོན་པར་མཐོང་ནས་ལྷ་དེ་དག་རབ་ཏུ་དགའ་བར་གྱུར་པའི་ཡིད་ཀྱིས་ཉེ་འཁོར་དེ་དག་རྣམས་ཀྱང་ལྷན་ཅིག་རྗེས་སུ་སྦྱོད་པའི་འཁོར་དང་བཅས་པས་ཡོངས་སུ་<line/>
བཟུང་ཞིང་གར་དང་གླུ་དང་རྒོད་པ་དང་འགྱིང་བག་གི་བྱ་བ་རྣམས་བཅུ་འགྱུར་ལས་ཀྱང་ལྷག་པར་བྱེད་པར་རྩོམ་མོ། །དེ་ལྟར་མཚོ་དེ་ལྷ་དེ་དག་རྣམས་དགའ་བར་བྱེད་ཅིང་<line/>
རྩེ་བར་ཡང་བྱེད་དོ། །དེ་ནས་དེ་དག་རྣམས་ཀུན་ཏུ་མཐོང་ནས་བྱང་ཆུབ་སེམས་དཔའ་མཆོག་ཏུ་ཡོངས་སུ་སྨིན་པའི་བློ་དང་ལྡན་པ་དེས་ཚིགས་སུ་བཅད་པ་འདི་དག་འཆང་<line/>
བར་བྱེད་པ་ཇི་ལྟར། བག་མེད་པ་ནི་བག་ཡོད་པས། །གང་ཚེ་མཁས་པས་སྤང་བར་གྱིས། །ཤེས་རབ་ཁང་བཟང་རྩེར་བྱུང་བ། །བདེ་ལེགས་ཐོབ་པ་བླ་ན་མེད། །གང་ཞིག་<line/>
བག་མེད་རྣམས་སྤོང་བའི། །ལམ་འདི་དག་ནི་ཞི་བ་མཆོག །ལམ་འདི་ཡིས་ནི་མྱ་ངན་འདས། །ཆེན་པོར་མཁས་པར་འགྲོ་བ་ཡིན། །ལམ་གྱི་གེགས་ནི་མི་བཟད་པ། །སེམས་<line/>
</page>
<page index="42" id="22A">༄༅། །རྒྱུད་སུན་འབྱིན་བྱེད་པ་པོ། །ཆོས་ཀྱི་ཟམ་རྣམས་གཅོད་པ་ནི། །བག་མེད་པར་ནི་ཡོངས་སུ་བསྒྲགས། །དྲན་པ་སུན་འབྱིན་མ་བགྲུངས་པ། །ཐར་པའི་ལམ་<line/>
ནི་འཇིག་པ་པོ། །ཕ་རོལ་ངན་སོང་རྣམས་སུ་ཁྲིད། །བག་མེད་པས་ནི་ཀུན་ཏུ་འཇུག་འདི་ཡིས་ཡིད་དཀྲུགས་པ་ཡིས་ནི། །བདག་གིས་ཕན་པ་མི་ཤེས་སོ། །ཤི་བ་ཡི་ནི་རོ་<line/>
བཞིན་དུ། །ཚིག་མིན་དོན་ཡང་རིག་པ་མིན། །དེ་ཕྱིར་འདི་ནི་ཕྱུགས་མཚུངས་པའི། །ལྷ་ཡི་ལུས་ནི་འཛིན་པ་ཡིན། །བག་མེད་པས་ནི་ཉེར་བཅོམ་པའི། །རྨོངས་པ་གར་དང་<line/>
རྒོད་པ་ཡང༌། །སྐྱེ་དང་འཆི་འཕོ་བ་གཞན་གྱིས། །འཇིག་འགྱུར་བ་དང་དངངས་པར་བྱེད། །གང་ཞིག་བག་མེད་རྗེས་སུ་རྒྱུག །སྲིད་གསུམ་འབྱུང་པོ་ཐམས་ཅད་རྣམས།།<line/>
སྐྱོན་རྣམས་ཐམས་ཅད་སྐྱེད་བྱེད་པ། །འཆིང་དང་སྡིག་པའི་ལས་རྣམས་དང༌། །ཆོས་ཀུན་དྲན་པ་ཉམས་བྱེད་པར། །བག་མེད་དགྲ་ནི་རབ་ཏུ་འཇུག། ནང་གི་བདག་ཉིད་<line/>
ལས་རྣམས་དང༌། །ཕྱི་རོལ་ཇི་ལྟར་ཡང་མིན་ཏེ། །བག་མེད་ཉེར་བཅོམ་སྐྱེ་བོ་རྣམས། །ཆུད་ཟོས་ཡིད་ནི་སྐྱེད་པར་བྱེད། །གང་ཡང་འདི་ཡི་སུས་འདོན་ལས། །དེ་ནི་<line/>
བག་མེད་པས་འགོགས་སོ། །ཁྲིམས་བྲལ་ངོ་ཚ་མེད་པ་ཡི། །མིག་ནི་བག་མེད་པས་ཉེར་བཅོམ། །རྩེད་མོ་ཡིས་ནི་ཡིད་བྲེལ་བས། །གར་རོལ་གླུ་སྙན་པ་ཡིས་གཡེངས།<line/>
</page>
<page index="43" id="22B">ལྷ་རྫས་ཡུལ་གྱིས་ངོམས་པ་མེད། །མཐོ་རིས་གནས་ནས་ཉམས་པར་འགྱུར། །འཇིགས་པའི་གནས་ལ་དགའ་བ་དེ། །བག་མེད་པས་ནི་རྣམ་རྨོངས་སོ། །ལམ་ལ་ལམ་དུ་མི་རི་བའི། །<line/>
མི་ནི་དམུས་ལོང་དང་མཚུངས་སོ། །དེ་ལྟར་གཞན་ལ་ཕན་པ་བྱེད་པའི་དུས་བཟད་དེས་ལྷ་དེ་དག་རྣམས་མངོན་པར་མཐོང་ནས་ཀུན་ནས་བརྗོད་པ་དང་ལྡན་པའི་བྱ་དེ་དག་རྣམས་ཀྱི་<line/>
དབུས་སུ་སོང་ཞིང་མཆོག་ཏུ་མིག་དང་ཡིད་འཕྲོག་པར་བྱེད་པའི་ངང་པ་དེ་དག་རྣམས་ཀྱི་ནང་དུ་ཕྱིན་པར་གྱུར་ནས་ཀྱང་རྗེས་སུ་འདོམས་པར་བྱེད་པའི་ཚིགས་སུ་བཅད་པ་འདི་རྣམས་<line/>
ཇི་ལྟ་བར་བརྗོད་ཀྱང་འགགས་པའི་ཡིད་བཞིན་དུ་ལྷ་དེ་དག་རྣམས་ཀྱིས་ཐོས་པར་ཡང་མི་འགྱུར་རོ། །དེ་ལྟར་རྩིས་བགྲང་ཡང་མི་བྱེད་པར་གར་དང་རྒོད་པ་དང་བཅས་ནས་རྔ་སྐད་<line/>
ཀྱི་ཡན་ལག་ལྔ་དང་ལྡན་པ་མཚུངས་པ་དང་སྙན་པ་དང་ཐམས་ཅད་ཀྱི་སེམས་པ་དང་ཡིད་འཕྲོག་པར་བྱེད་པ་རྣམས་ཀྱིས་ཀུན་ནས་འཁྲིད་པར་འགྱུར་ཏེ། ཡུལ་གཞན་ལྔ་པོ་<line/>
རྣམས་ལའང་ཡིད་ཤིན་ཏུ་རྣམ་པར་ཆགས་པའི་ཕྱིར་ན་ཐོས་པར་མི་འགྱུར་རོ། །དེ་ལྟར་ཡང་མཚོ་དེ་ཀུན་ཏུ་བསྐོར་ནས་གནས་པར་བྱེད་དོ། །དེ་ཁོ་ན་བཞིན་དུ་ཡུལ་རྣམས་<line/>
ལ་རྣམ་པར་ཆགས་པའི་ཡིད་ཅན་རྣམས་བག་མེད་པར་གནས་པའི་འཐབ་བྲལ་བའི་ལྷ་རྣམས་ལ་ཆོས་སྟོན་པར་བྱེད་པ་ནི། དགེ་བ་ཆེན་པོ་རྣམས་དང་ལྡན་པའི་སེམས་ཅན་<line/>
</page>
<page index="44" id="23A">༄༅། །གསུམ་པོ་འདི་དག་རྣམས་ཡིན་པས་ན། འདི་ལྟ་སྟེ། མུ་སུ་ལུནྡྷ་དེ་དང༌། ངང་པའི་རྒྱལ་པོ་དུས་བཟང་དང༌། རྨ་བྱའི་རྒྱལ་པོ་རྣམ་པར་བཀྲ་བ་གསུམ་པོ་དེ་རྣམས་<line/>
ནི༑ གཞན་རྗེས་སུ་འཛིན་པ་ལ་རབ་ཏུ་ཞུགས་པས་ཆོས་སྟོན་པར་བྱེད་པ་ཡིན་ཏེ། ཁ་ཅིག་ནི། རང་སངས་རྒྱས་ཀྱི་བྱང་ཆུབ་ལ། ཁ་ཅིག་ནི། ཉན་ཐོས་ཀྱི་བྱང་ཆུབ་ལ་རབ་ཏུ་འགོད་<line/>
པར་བྱེད་པ་ཡིན་ནོ། །དེ་ལྟར་ངེས་པར་གནས་པ་རྣམས་ནི། དེ་དག་དགེ་ལེགས་དང་ལྡན་པ་རྣམས་ཡིན་ཏེ། བདུད་ཀྱི་ཡུལ་ལས་བྲོས་པར་འདོད་པ་རྣམས་ཡིན་ནོ། །དེ་ནས་བདུད་<line/>
སྡིག་ཅན་དེ་ཉིད་འདི་སྙམ་དུ་སེམས་ཏེ། ཇི་ལྟར་བདག་གནས་པའི་ཡུལ་སྟོངས་པར་བྱེད་པ་རྣམས་ནི། མིའི་འཇིག་རྟེན་ན་དགེ་སྦྱོང་གིས་སོ། །རྒྱལ་ཆེན་རིས་བཞི་ནི། རྒྱལ་པོ་<line/>
བཞི་ཡིན་ནོ། །སུམ་ཅུ་རྩ་གསུམ་ན་ནི། ཀཽ་ཤི་ཀ་ཡིན་ནོ། །མཚེ་མ་ན་ནི། མུ་སུ་ལུནྡྷ་དང༌། དུས་བཟང་དང༌། རྣམ་པར་བཀྲ་བ་རྣམས་ཡིན་ནོ། །དགའ་ལྡན་ན་ནི། རབ་ཏུ་ཞི་བ་<line/>
ཡིན་ནོ༑ ༑ལྷན་ཅིག་སྤྱོད་པའི་འཁོར་དེ་དག་རྣམས་གང་ཡིན་པ་ཐམས་ཅད་ཀྱིས་ཀྱང་ཐོས་པར་མི་འགྱུར་བ་ཡུལ་རྣམས་དང་བདག་གི་ལྷ་དང་མི་རྣམས་ཀྱང་གཏི་མུག་གིས་<line/>
རྨོངས་པར་བྱའོ། །འཕྲུལ་དགའ་བ་ཞེས་བྱ་བ་གང་ཡིན་པ་རྣམས་ནི་མ་གཏོགས་པ་རྣམས་ཀྱིས་མི་ཐོས་པར་བྱའོ། །བདག་གི་སའི་ཤིན་ཏུ་སྟོབས་དང་ལྡན་པ་དེས་ཀྱང་<line/>
</page>
<page index="45" id="23B">བདག་གིས་ཕྱིར་བཟློག་པའི་བཀོད་པ་བྱ་བ་ནུས་ཀྱི། ཐ་མར་གྱུར་ནའང་ངས་གང་ན་འཐབ་བྲལ་བའི་ལྷ་རྣམས་ཡོད་པ་དེར་ཤེས་རབ་དང་ཕ་རོལ་གནོན་པས་མཚུངས་པར་གྱུར་པའི་<line/>
འཁོར་བཙལ་ལ་གཏང་བར་བྱའོ། །དེ་ནས་དེ་ལྟར་བདུད་སྡིག་ཅན་དེས་རིག་ནས་བློན་པོ་དང་ལྷན་ཅིག་ཏུ་བགྲོས་ནས་མུ་སུ་ལུནྡྷ་དེ་དང༌། དུས་བཟང་དེ་དང༌། རྣམ་པར་བཀྲ་བ་དེ་དང་<line/>
ཡང་བརྩད་པར་བྱ་བའི་དོན་དུ་ཕོ་ཉ་བཏང་བ་རྣམས་བློ་གྲོས་མཁས་པ་དང༌། སྤྲུལ་པ་ལ་མཁས་པ་དང༌། གཟི་བརྗིད་ཆེ་བ་རྣམས་འདི་ལྟ་སྟེ། དགའ་བ་དང་བག་མེད་པ་དང་རྣམ་པར་<line/>
རྨོངས་པར་བྱེད་པ་རྣམས་སོ། །ཀྱེ་ཁྱེད་རྣམས་མཚེ་མའི་ལྷ་རྣམས་ཀྱི་ནང་དུ་སོང་ལ་མུ་སུ་ལུནྡྷ་དང༌། དུས་བཟང་དང༌། རྣམ་པར་བཀྲ་བ་རྣམས་ཆོས་སྟོན་པའི་བར་ཆད་གྱིས་ཤིག།<line/>
དེ་ནས་དེའི་ཚིག་ཐོས་པར་གྱུར་ནས་གང་ན་འཐབ་བྲལ་བའི་ལྷའི་རིགས་ཡོད་པ་དེར་ངེས་པར་བབས་པར་འགྱུར་རོ། །ཞུགས་པར་གྱུར་ནས་ཀྱང་གང་ན་བྱའི་རྒྱལ་པོ་དུས་བཟང་<line/>
ཡོད་པ་དེར་ཀུན་ནས་ཉེ་བར་སོང་ངོ༌། །ཀུན་ནས་ཉེ་བར་འོངས་པའང་མཐོང་བར་གྱུར་ནས་ལྷ་དེ་དག་རྣམས་ལ་བརྟན་པ་དང་རྣམ་པར་གསལ་བ་དང་རྒྱ་ཆེ་བར་གྱུར་པའི་རྗེས་<line/>
སུ་བསྔགས་པར་བྱེད་པའི་ཚིགས་སུ་བཅད་པ་རྣམས་བཤད་པ་འདི་ལྟ་སྟེ། བག་མེད་པ་ཡི་དུས་འདི་མིན། །དགའ་བའི་དུས་ནི་ནམ་ཡང་མིན། །རྣམ་རྨོངས་སྐྱེད་པ་འདི་དག་<line/>
</page>
<page index="46" id="24A">༄༅། །ཀྱང༌། །འཆི་བདག་སྟོབས་པོ་ཆེ་ཡི་དུས། །དགའ་བ་འདུ་བ་བག་མེད་མིས། །ལྷ་རྣམས་ཀུན་ནི་སྲེག་པ་ཡིན། །ཡུལ་ལ་གཏི་མུག་གིས་རྨོངས་པ། །མིག་<line/>
མེད་པས་ཀྱང་མ་རིག་གོ །ལུས་ཅན་རྣམས་ཀྱི་འདུ་བྱེད་ནི། །རྣམ་པར་ཆད་པ་མེད་པར་མཐོང༌། །དེ་ལྟར་ཡུལ་ལས་ཀུན་རྨོངས་པས། །གང་ཕན་པ་ནི་རྟོག་པ་མིན། །དེས་<line/>
དེའི་ཚིག་རྣམས་ཐོས་ནས་འཐབ་བྲལ་བའི་ལྷ་རྣམས་ཉིད་དང་འདྲ་བར་བྱས་ནས་བག་མེད་པས་སྨྲས་པ། ཀུན་དགའ་མཆོག་གི་མཐའ་ཡས་པ། །བག་མེད་དགའ་བསྐྱེད་བྱེད་<line/>
པ༑ ༑བདེ་ཀུན་རབ་ཏུ་འཕེལ་བྱེད་པ། །དེ་ཁྱོད་ཅི་ཡི་ཕྱིར་མི་འཆད། །དུས་བཟང་གིས་རབ་ཏུ་བརྗོད་པ། ཀུན་དགའ་བག་མེད་པ་འདིས་ནི། །བདེ་བ་ཐམས་ཅད་འཇོམས་པར་བྱེད།།<line/>
བག་མེད་སྡུག་བསྔལ་སྐྱེད་པའོ། །དེ་ཕྱིར་རྟག་ཏུ་དེ་ཁྱོད་འཆད། །བག་མེད་པས་སྨྲས་པ། བདེ་བ་ཡི་ནི་ཡུལ་རྣམས་དང༌། །བག་མེད་ལྷ་ཡི་བུ་མོ་དང༌། །དེ་བཞིན་དུ་ནི་གླུ་<line/>
རྣམས་ཀྱང༌། །བག་མེད་བདེ་བ་ཡིན་པར་བཤད། །དུས་བཟང་གིས་བརྗོད་པ། མི་རྣམས་ཡུལ་ནི་གང་སྐྱེས་པ། །སྡུག་བསྔལ་བ་ནི་སྐྱེས་པ་ཡིན། །དེ་ཡི་རྩ་བ་གཅོད་བྱེད་<line/>
པ༑ ༑གང་གིས་མི་ནི་འོག་ཏུ་འགྲོ་།བག་མེད་པས་སྨྲས་པ། ནགས་དང་ཉེ་བའི་ནགས་དང་བག །ཁྲུས་ཀྱི་རྫིང་བུ་པདྨའི་ཚལ། །ཁང་བཟང་རྩེ་དང་ཀུན་དགའ་ཚལ། །བདག་<line/>
</page>
<page index="47" id="24B">ནི་བག་མེད་པ་ཡིས་དུས། །དུས་བཟང་གིས་སྨྲས་པ། དགོན་པ་དང་ནི་ཞི་བའི་ཚལ། །རི་དང་ནགས་ཀྱི་ནང་དུ་ཡང༌། །བག་ཡོད་དགའ་བ་ཞི་པ་ཡིས། །བཅིངས་ལས་ཐར་བར་<line/>
འགྲོ་བ་ཡིན། །སེམས་རྨོངས་པ་ཡི་མི་གང་དག །བག་མེད་པས་ནི་དམྱལ་བར་འགྲོ། །དེ་བཞིན་དུ་ནི་དུད་འགྲོར་ཡང༌། །ཡི་དྭགས་སུ་ཡང་སྐྱེ་འགྱུར་ཏེ། །དེ་ལྟར་དུས་བཟང་གིས་<line/>
བརྗོད་པ་ཡིན་ཏེ། །བདུད་ཀྱི་ཕྱོགས་ཀྱི་བག་མེད་པ་དང་དྲི་བ་དང་ཕྱིར་ལན་འདེབས་པ་རྣམས་བརྗོད་ནས་ཇི་སྲིད་དུ་རིན་པོ་ཆེའི་འོད་ཀྱིས་ཉེ་བར་གསལ་བའི་ཕུག་གང་ཡིན་པ་<line/>
དེའི་ནང་དུ་ཞུགས་པའི་བར་དུ་སྟེ། དེ་ནི་ཡང་ཕལ་ཆེར་ནི། མུ་སུ་ལུནྡྷ་དེ་བག་མེད་པ་སྤང་བར་བྱ་བསྒོམ་པར་བྱེད་དོ། །གང་ཡང་ལྷ་གཞན་དག་དེའི་ལྷན་ཅིག་སྤྱོད་པར་གྱུར་<line/>
པ་དེ་དག་རྣམས་ནི། རྒྱུ་མཚན་དེ་དག་གིས་ལྷ་ཉིད་ཀྱང་བརྒྱ་སྟོང་ཕྲག་དུ་མ་རྣམས་ཀྱིས་ཡོངས་སུ་བསྐོར་ཅིང་གར་དང་གླུ་དང་རོལ་མོ་རྣམས་ཀྱི་སྒྲ་དང་ལྡན་པས་ནམ་མཁའི་<line/>
དཀྱིལ་མ་ལུས་པ་རྣམས་ཀུན་ཏུ་གང་བར་གྱུར་པས་མཚོ་ཆེན་པོ་དེར་འོངས་པར་གྱུར་ཏེ། གང་ཡང་ལྷ་གཞན་དག་རྣམས་ནི། དེ་དག་གི་རྗེས་སུ་འགྲོ་བར་གྱུར་ནས་དེ་དག་<line/>
རྣམས་དེ་ན་བག་མེད་པར་བྱེད་དོ། །གང་ཡང་སེམས་མཉམ་པར་བཞག་པ་དེ་དག་རྣམས་ཀྱང་ཤིན་ཏུ་མྱུར་བར་འོངས་པར་གྱུར་ཏེ། ཇི་སྲིད་དུ་བྱའི་རྒྱལ་པོ་དུས་བཟང་དང༌།<line/>
</page>
<page index="48" id="25A">༄༅། །བདུད་ཀྱི་ཕྱོགས་ཀྱི་བག་མེད་པ་དག་དྲི་བ་དང་ལན་བྱས་ཟིན་པར་མ་གྱུར་གྱི་བར་དུའོ། །དེ་ན་མུ་སུ་ལུནྡྷ་དེས་དེ་དག་རྣམས་ཐམས་ཅད་དུས་བཟང་ལས་<line/>
ཐོས་པར་གྱུར་ཏེ་སྔ་མ་བཞིན་ནོ། །དེ་ནས་མུ་སུ་ལུནྡྷ་དེའི་ཡིད་ཀྱིས་རིག་པར་གྱུར་ནས་བག་མེད་པ་ལ་འདི་སྐད་བརྗོད་དོ། །ཁྱོད་ནི། གདོན་མི་ཟ་བར་བདུད་སྡིག་ཏོ་ཅན་<line/>
གྱི་ཕྱོགས་སུ་གྱུར་པའི་བག་མེད་པ་འདི་ཡིན་ཏེ་འོང་གི །དེའི་ཡང་ཕྱོགས་བྱེད་པའི་འཁོར་གསུམ་ཡིན་པར་བདག་ཅག་གིས་ལྷ་གཞན་དག་གི་དྲུང་ནས་ཐོས་སོ། །འདི་ལྟ་<line/>
སྟེ༑ བག་མེད་པ་དང་རྒོད་པ་དང་རྣམ་པར་རྨོངས་པའོ། །འཇིག་རྟེན་རྨོངས་པ་རྣམས་ཕྱིར་ཞིང་ཉིད་དུ་ཆེས་ལྷག་པར་རྨོང་པར་བྱེད་དོ། །གང་ཆུང་ཡང་བདག་གིས་འདི་དག་<line/>
གིས་འདི་དག་དང་རྒོད་པ་དང་མ་བསྡམས་པ་ལ་སོགས་པ་རྣམས་ཀྱི་ལན་དྲི་བ་དང་ཕྱིར་ཞིང་དྲི་བ་དང་ལན་གྱི་ཆོས་ཀྱི་རྣམ་གྲངས་ཆེན་པོ་བཅུ་གཅིག་པ་ཞེས་བྱ་བ་ཆོས་<line/>
དང་ལྡན་པས་བརྩད་པར་བྱའོ། །དེ་ནས་འཐབ་བྲལ་བ་རྣམས་ཀྱི་མངའ་བདག་གིས་དེ་ལྟར་རིག་ནས་དུས་བཟང་དེ་དང་ཡང་ལྷན་ཅིག་ཏུ་འགྲོ་བར་བྱས་པར་གྱུར་ཏེ། ནམ་<line/>
མཁའི་དཀྱིལ་དུ་འཕགས་ནས་པདྨའི་སྙིང་པོ་ལ་ཉེ་བར་གནས་ཏེ་བག་མེད་པ་ལ་མངོན་པར་དགའ་བའི་ལྷ་བརྒྱ་ཕྲག་མང་པོ་རྣམས་ཀྱིས་ཡོངས་སུ་བསྐོར་ནས་འདི་སྐད་ཅེས་<line/>
</page>
<page index="49" id="25B">བརྗོད་དོ། །དྲི་བ་དང་ཕྱིར་ཞིང་དྲི་བ་དང་ལན་ཞེས་བྱ་བའི་ཆོས་ཀྱི་རྣམ་གྲངས་བཅུ་གཅིག་པ་ཞེས་བྱ་བའི་ཆོས་བཤད་པར་བྱ་ཡི། མཉན་པར་གྱིས་ཤིག །བག་མེད་པ་གང་<line/>
བཅོམ་ལྡན་འདས་འོད་སྲུང་གིས་གསུངས་པ་རྣམས་བག་ཡོད་པ་ལ་མངོན་པར་དགའ་བ་བཀྲ་ཤིས་ཞེས་བྱ་བའི་སྔོན་གྱི་ལྷ་ལ་བདག་གིས་ཐོས་པའི་ཆོས་ཀྱི་རྣམ་གྲངས་གང་<line/>
ཡིན་པ་དེ་ལེགས་པར་རབ་ཏུ་ཡིད་ལ་བྱས་ཏེ་ཉོན་ཅིག། ལྷ་རྣམས་ཐམས་ཅད་དང༌། དུས་བཟང་ཐོག་མར་གྱུར་པའི་ཀུན་ནས་བརྗོད་པ་དང་ལྡན་པའི་བྱ་རྣམས་ཐམས་ཅད་དང་བག་<line/>
མེད་པར་ཉན་ནོ། །བདུད་ཀྱི་ཕྱོགས་རྣམས་ཀྱང་ཉན་ཏེ་ཕྱིན་ཅིག་ལོག་ཏུ་སྨྲ་བ་འཇིག་རྟེན་པ་རྣམས་ལ་ཕན་པ་མ་ཡིན་པ་བྱེད་པ་བདུད་ཀྱི་ཕྱོགས་རྣམས་ཀུན་ཏུ་གནས་སོ། །དྲི་བ་<line/>
དང་ཕྱིར་ཞིང་དྲི་བ་དང་ལན་གྱི་ཆོས་ཀྱི་རྣམ་གྲངས་བཅུ་གཅིག་པ་དེ་དག་རྣམས་ཀྱང་གང་ཞེ་ན་འདི་ལྟ་སྟེ། ཆོས་བཅུ་གཅིག་པོ་འདི་དག་རྣམས་ནི། ཆོས་བཅུ་གཅིག་གིས་<line/>
རབ་ཏུ་སྦང་བར་བྱ་སྟེ། ཡང་དག་པ་ཇི་ལྟ་བ་བཞིན་དུ་འདོད་པ་དང་མྱ་ངན་ལས་འདའ་བར་འགྲོ་བར་བྱེད་པ་དང༌། བདུད་ཀྱི་ཡུལ་རྣམས་ལ་གནས་པར་མི་འདོད་པ་དང༌། འཁོར་<line/>
བའི་འཆིང་བ་རྣམས་ཀྱི་འཇིགས་པས་དང༌། དགོན་པ་ཞི་བ་རྣམས་སུ་གནས་པས་དང༌། གཅིག་ཏུ་དགའ་བ་རྣམས་ཀྱིས་དང༌། ཡང་དག་པ་ཇི་ལྟ་བ་ལ་རེ་བར་གྱུར་པ་དང༌།<line/>
</page>
<page index="50" id="26A">༄༅། །གཏི་མུག་གཞོམ་པར་འདོད་པ་དེ་དག་རྣམས་ཀྱིས་ཡིན་ནོ། །བཅུ་གཅིག་པོ་རྣམས་ཀྱིས་རབ་ཏུ་སྤོང་བར་བྱེད་པ་དང་ཆོས་བཅུ་གཅིག་པོ་དེ་དག་རྣམས་གང་<line/>
ཡིན་པའང་གང་དག་ཞེ་ན། འདི་ལྟ་སྟེ། རྒོད་པ་ནི། འདུལ་བས་སོ། །མ་བསྡམས་པ་ནི། སེམས་རྩེ་གཅིག་པས་སོ། །ཚུལ་ཁྲིམས་འཆལ་པ་ནི། སྐྱེས་བུ་དམ་པ་ལ་རྟེན་པས་<line/>
སོ༑ ༑ལེ་ལོ་ནི། བརྩོན་འགྲུས་བརྩམས་པས་སོ། །གྲོང་དང་གྲོང་ཁྱེར་རྣམས་སུ་རབ་ཏུ་འཇུག་པའི་སྤྱོད་པ་ལ་དགའ་བ་ནི། གཅིག་པུ་དགོན་པར་གནས་པས་སོ། །འདོད་<line/>
ཆེན་པོ་ནི། ཆོག་ཤེས་པས་སོ། །གཉེན་འདུན་ལྟ་བ་ལ་མངོན་པར་དགའ་བ་རྣམས་ནི། མགྲོན་པོར་ཡུན་རིང་དུ་གནས་པ་ལ་མངོན་པར་དགའ་བས་སོ། །དོན་མེད་པར་<line/>
སྨྲ་བ་ནི། ངག་ཡང་དག་པར་བསྡམས་པས་སོ། །ཙབ་ཧྲལ་ཉིད་ནི། བརྟན་པས་སོ། །དབུལ་པོ་རྣམས་ཀྱང་སྦྱིན་པས་སོ། །མི་ཤེས་པ་ནི། ཤེས་པས་སོ། །ཆོས་བཅུ་གཅིག་<line/>
པོ་དེ་དག་རྣམས་ནི། ཀུན་ནས་ཉོན་མོངས་པ་རྣམས་ཀྱི་དྲི་མ་དང་ཀུན་ནས་ཉོན་མོངས་པ་ཅན་གྱི་འཆིང་བར་གྱུར་པ་བག་མེད་པར་གྱུར་པའི་ལྗོན་ཤིང་རྣམས་ཀྱི་ཡལ་ག་<line/>
རྒྱས་པར་གྱུར་པ་ཡིན་པས་བདུད་ཀྱི་ཡུལ་ལས་འདའ་བར་འདོད་པ་རྣམས་དང༌། འཁོར་བའི་འཇིགས་པས་སྐྲག་པ་རྣམས་དང༌། བག་མེད་པ་ཕམ་པར་བྱ་འདོད་པ་རྣམས་<line/>
</page>
<page index="51" id="26B">ཀྱིས་སྤང་བར་བྱའོ། །འཁོར་བ་རྣམས་ཐམས་ཅད་ནི། བག་མེད་པའི་རྩ་བ་ལས་ཡིན་ནོ། །བག་ཡོད་པའི་རྩ་བ་ལས་ནི། ཐར་པ་ཡིན་ནོ། །འཁོར་བ་ལས་འབྲོས་པར་འདོད་པ་རྣམས་<line/>
ཐམས་ཅད་ལ་འདི་ཉིད་བཅོམ་ལྡན་འདས་ཀྱིས་གསུངས་པ་ཡིན་ནོ། །དེ་ལ་འདུལ་བ་ལ་མངོན་པར་དགའ་བ་རྣམས་དང་འདུལ་བ་འདོད་པ་རྣམས་དང་སེམས་ཅན་རྣམས་ཐམས་<line/>
ཅད་སྡུག་པ་དང་མཐུན་པ་དང་ཡིད་དུ་འོང་བར་གྱུར་པ་དེ་དག་རྣམས་ཐམས་ཅད་ཀྱིས་ཀྱང་ཞེ་ལྡོག་པར་ལྟ་བའི་ཆོས་རྒོད་པ་ཞེས་བྱ་བ་གང་དག་ཞེ་ན། འདུལ་བ་ལ་མངོན་པར་<line/>
དགའ་བ་དེ་དག་དང་དེ་དག་རྣམས་ཀྱིས་ཀྱང་སྡིག་པའི་ཆོས་འདི་དག་རབ་ཏུ་སྤང་བར་བྱའོ། །དེ་ལ་རྒོད་པའང་རྣམ་པ་ལྔ་ཡིན་ནོ། །འདི་ལྟ་སྟེ། གྲོང་དང་གྲོང་ཁྱེར་དུ་འཇུག་པ་<line/>
རྣམས་ལ་མགྱོགས་པར་ལམ་དུ་འགྲོ་བ་དང༌། འགྲོ་བར་བྱེད་པ་ནའང་ཀུན་ནས་མ་བསྡམས་པ་དང༌། ཁ་ཅིག་ནི། ལམ་དུ་འགྲོ་བ་ན་གོས་ཚགས་ལྷོད་པ་དང༌། ཁ་ཅིག་ནི།<line/>
ལམ་ན་གོས་རྣམ་པར་འཕྱར་བྱེད་པ་དང༌། འཁྲུལ་པ་ཡང་དང་ཡང་དུ་འབྱུང་བའམ་སེམས་མཉམ་པར་མ་བཞག་པའོ། །རྣམ་པ་དེ་ལྟ་བུར་དེ་དག་རྣམས་གཞན་གྱིས་མཐོང་<line/>
བར་གྱུར་ན། དེ་མ་ཐག་ཏུ་རྣམ་པར་སྡང་བར་འགྱུར་རོ། །དེ་ལྟར་འགྲོ་བ་བྱེད་པ་རྣམས་ཀྱི་ཀུན་ནས་མ་བསྡམས་པའི་འགྲོས་འདིའང་གང་ལས་ཡིན་ན། ཆུང་དུ་ན་འདི་<line/>
</page>
<page index="52" id="27A">༄༅། །ནི༑ རྒྱགས་པའམ་ཡིད་ལ་བྱེད་པ་དང་བྲལ་བ་ཡིན་ཏེ། དེ་བཞིན་དུ་རྒོད་པ་རྣམས་ནི། རྣམ་པ་དུ་མ་ལས་ཡིན་ནོ། །དེ་དག་རྣམས་ཀྱང་ཀུན་ནས་བསྡམས་<line/>
པའི་སྤྱོད་ལམ་གྱི་འགྲོས་གྱིས་དང༌། གཉའ་ཤིང་གང་ཙམ་དུ་ལྟ་ཞིང་འགྲོ་བ་དང༌། གོས་རྣམས་ཀྱི་ཚགས་བསྡམས་པ་དང༌། མི་འཕྱར་བས་ཀྱང་སྟེ་པུས་མོ་ལས་སོར་<line/>
བཞི་ཙམ་གྱིས་ལྷག་པར་བླ་གོས་རུང་བ་ཡིན་པ་དང༌། དཔུང་བ་གཉིས་མི་བསྐྱོད་པས་ལྷའི་འཇིག་རྟེན་གྱི་བག་མེད་པ་རྣམས་ནི། བག་ཡོད་པས་འཇོམས་པར་འགྱུར་<line/>
རོ༑ ༑དགེ་སློང་ངམ་དེ་ལྟ་བུའི་རིགས་ཅན་རྣམས་ཀྱིས་རབ་ཏུ་གཞོམ་པར་བྱ་བའི་བག་མེད་པ་བཞི་ལས་གཞན་ལྷག་པར་གྱུར་པ་ཡང་གང་ཞེ་ན། གང་ཅུང་ཟད་ཅིག་<line/>
སྨྲ་བར་གྱུར་བ་ནའང་ལེགས་པར་མ་བརྟགས་པར་བྱེད་པ་ཡིན་ནོ། །གང་གི་ཚོད་ཀར་གྱུར་པ་དེའི་ཚོད་ཀ་རྣམས་ཀྱང་ཀུན་ནས་རིག་པར་མི་འགྱུར་རོ། །དེ་སྦྱིན་པ་པོ་དང་<line/>
སྦྱིན་བདག་གི་ཁྱིམ་དུ་སྒྲས་ལེགས་པར་འཇུག་པར་བྱེད་པ་རྣམས་ནི། སྡོམ་པར་བྱེད་པ་ཡིན་ཏེ། སེ་གོལ་གྱི་སྒྲ་མ་བྱས་པར་འཇུག་པར་བྱེད་པ་ཡིན་ནོ། །སྟན་ཡང་ངན་<line/>
པར་འཛིན་པར་བྱེད་དོ། །བསྡམས་པ་མེད་པ་དུ་མ་རྣམས་སྨྲ་བ་ཡིན་གྱི། །སྨྲ་བ་དང་མི་སྨྲ་བ་རྣམས་ཀྱི་ཚོད་རིག་པར་འགྱུར་བ་ནི། མ་ཡིན་ནོ། །བདུག་པ་ཉིད་ན་སྐད་<line/>
</page>
<page index="53" id="27B">འཕང་མཐོན་པོས་སྨྲ་བར་འགྱུར་བ་ཡིན་ནོ། །བུད་མེད་རྣམས་ལ་རྟོག་དཔྱོད་འཇུག་པར་བྱེད་དོ། །བབ་ཆོལ་དུ་རྒོད་པར་བྱེད་དོ། །བབ་ཆོལ་དུ་ཁྲོ་བར་བྱེད་དོ། །འཁོར་རྣམས་<line/>
ལའང་སྔ་ཕྱིར་ལྟ་བར་མི་བྱེད་དོ། །དེ་ལྟར་རྒོད་བག་ཏུ་སྤྱོད་པ་ཀུན་ནས་མ་བསྡམས་པར་འཇུག་པར་བྱེད་པའི་དགེ་སློང་རྣམས་ནི། མི་སྡུག་པ་དང་ཡིད་དུ་མི་འོང་བར་འགྱུར་<line/>
ཞིང་འདི་དག་རྣམས་ལས་གཞན་པ་རབ་ཏུ་ཞི་བའི་ཆ་བྱད་དང་སྤྱོད་ཚུལ་ཅན་ཡོད་དམ་ཞེས་བརྗོད་པར་ཡང་བྱེད་དོ། །ཇི་ལྟར་སྐྱེས་པ་རྣམས་སམ། དེ་ལས་གཞན་དེའི་རིགས་<line/>
ཅན་རྣམས་ཀྱང་རུང་སྟེ། ཀྱེ་མ་དགེ་སློང་འདི་དག་ནི། རྒོད་བག་ཅན་ཡིན་ནོ། །ཡང་གང་གི་ཚེ་ངག་ཀུན་ནས་ལེགས་པར་བསྡམས་པར་གྱུར་པ་ན་སྔ་ཕྱི་ཚིག་རྣམས་ཀུན་<line/>
ལེགས་པར་འབྲེལ་བར་རྗོད་པར་བྱེད་དོ། །སྐྱེས་བུ་གཞན་དག་རྣམས་མཐོང་བར་གྱུར་པའམ་དེ་ཉིད་མཐོང་བར་གྱུར་ཀྱང་རུང༌། སྦྱིན་པ་པོ་དང་སྦྱིན་བདག་རྣམས་སམ་དེའི་<line/>
རིགས་ཅན་གཞན་དག་རྣམས་ཀྱང་རུང་སྟེ། ཡུལ་དང་དུས་སུ་རིགས་པ་དང་འགལ་བ་མེད་པ་དལ་བུས་སྨྲ་བར་བྱེད་དོ། །ཞི་བ་དང་གོ་བར་གྱུར་པ་དང་ཆོས་ཉིད་དང་མི་འགལ་<line/>
བའི་ངག་རྣམས་ཇི་ལྟར་རྗོད་པར་བྱེད་པ་དེ་བཞིན་དུ་སྒྲུབ་པར་ཡང་བྱེད་དོ། །བུད་མེད་རྣམས་ལ་རྟོག་དཔྱོད་མི་བྱེད་དོ། །སེ་གོལ་གྱི་སྒྲ་བྱས་ནས་ལེགས་པར་འཇུག་པར་<line/>
</page>
<page index="54" id="28A">༄༅། །ཡང་བྱེད་དོ། །དུས་ཀྱང་རིག་པར་འགྱུར་རོ། །ཕྱིར་འབྱུང་བར་འགྱུར་བའི་ངོ་བོའང་ཤེས་པར་འགྱུར་བ་དང༌། ཟུར་གྱིས་གོ་བར་ཡང་འགྱུར་རོ། །ཆོས་གོས་<line/>
རྣམས་ཀྱང་རྩམ་པར་འཕྱར་བར་མི་བྱེད་དོ། །དཔུང་པ་དག་བསྐྱོད་པར་ཡང་མི་བྱེད་དོ། །གློ་དྲག་པོར་ལུ་བར་ཡང་མི་བྱེད་དོ། །ངག་གིས་འཕྱ་བར་ཡང་མི་བྱེད་དོ། །དྲིས་པ་<line/>
དང་གཞན་དག་གུས་པར་གྱུར་པས་ཕྱི་ནས་ཚིག་རྗོད་པར་བྱེད་དོ། །ངལ་བ་དང་སྙན་པ་དང་ཆོས་དང་ལྡན་པ་རྣམས་ཀྱིས་ཀྱང་རུང༌། དེ་ལྟར་རྒོད་བག་ནི། འདུལ་བས་<line/>
འཇོམས་པར་བྱེད་དོ། །གཞལ་ཡང་འདུལ་བས་རྒོད་པ་ཀུན་ནས་འཇོམས་པར་བྱེད་དོ། །འདིའང་གང་དག་ཡིན་ཞེ་ན། འདི་ལྟ་སྟེ། ཁྱིམ་རྣམས་སུ་དེ་འཇུག་པར་བྱེད་པ་ན་<line/>
དེ་ན་གླུ་དང་གར་དང་རོལ་མོའི་སྒྲ་རྣམས་དང་གད་མོ་དང་འགྱིང་བག་དང་ཡོངས་སུ་སྤྱོད་པ་དང་གཞན་དག་གིས་རྗོད་པ་དང་ཕན་ཚུན་དུ་དགོད་པ་རྣམས་ལ་ཉན་པར་མི་<line/>
བྱེད་དོ༑ ༑རོ་མྱོང་བར་ཡང་མི་བྱེད་དོ། །དེ་དག་རྣམས་ལ་སེམས་རབ་ཏུ་སྨོན་པར་མི་བྱེད་དོ། །ཚོགས་པ་འདུས་པ་ལ་མངོན་པར་དགའ་བར་མི་འགྱུར་རོ། །ཁྱིམ་གཞན་<line/>
དག་རྣམས་ཀྱི་སྤྱོད་ཚུལ་གཞན་དག་ཏུ་རྗོད་པར་མི་བྱེད་དོ། །ཤིན་ཏུ་མྱུར་བར་འགྲོ་བ་དང་འོང་བ་དང་རབ་ཏུ་འཇུག་པ་མང་བ་མ་ཡིན་ནོ། །ཧ་ཅང་སློང་བར་བྱེད་པའི་<line/>
</page>
<page index="55" id="28B">རང་བཞིན་ཅན་མ་ཡིན་ནོ། །དེ་ལྟ་བུར་ཡང་དགེ་སློང་དེ་གཞན་གྱི་ཁྱིམ་དུ་འཇུག་སྟེ། སྦྱིན་པ་པོ་དང༌། སྦྱིན་བདག་དང༌། གཞན་ཡང་དེ་ལྟ་བུའི་རིགས་ཅན་རྣམས་ཀྱི་ཁྱིམ་དུ་འཇུག་<line/>
པ་ནི་རྒོད་བག་རྣམས་ནི། འདུལ་བས་ཀུན་ནས་འཇོམས་སོ། །འཇིག་པར་བྱེད་དོ། །རྣམ་པར་འབྱེད་དོ། །གཞན་ཡང་གལ་ཏེ་ཁྱིམ་རྣམས་སུ་ཞུགས་པར་གྱུར་ནས་དགེ་སློང་<line/>
གིས་སྦྱིན་པ་པོ་དང་སྦྱིན་བདག་རྣམས་དང་གཏམ་ལ་ཞུགས་པར་གྱུར་པ་ན་ཆོས་དང་ལྡན་པའི་གཏམ་རྣམས་བཞག་ནས་འདོད་པ་རྣམས་ཀྱི་གཏམ་བྱེད་དོ། །ཡུལ་ལྗོངས་ཀྱི་<line/>
གཏམ་རྣམས་བྱེད་དོ། །མཐོ་རིས་ཀྱི་གཏམ་བྱེད་དོ། །གར་མཁན་དང་གར་དང་རོལ་མོ་བསྟན་པའི་གླུའི་གཏམ་རྣམས་བྱེད་དོ། །གྲོང་ཁྱེར་རྣམས་སམ་གཞན་གྱི་ཡང་རུང་སྟེ།<line/>
ཀུན་ནས་ཉོན་མོངས་པ་ཅན་གྱི་གཏམ་རྣམས་བྱེད་དོ། །བུད་མེད་རྣམས་དང་ཀུན་ནས་འདྲེ་བར་གནས་པར་བྱེད་ཅིང་རྣམ་པར་བཀྲ་བར་བྱས་པའི་ཆ་བྱད་ཀྱིས་ཀྱང་ཁྱིམ་རྣམས་<line/>
སུ་རྒྱུ་བར་བྱེད་དོ། །དགེ་སློང་རྣམས་སམ། གཞན་ཡང་དེའི་རིགས་ཅན་རྣམས་ལ་རྒོད་བག་དེ་ལྟ་བུ་དག་ཀྱང་འབྱུང་བ་ཡིན་ནོ། །རྒོད་བག་དེ་ལྟ་བུས་རབ་ཏུ་ཞུགས་པར་གྱུར་པ་<line/>
རྣམས་འདུལ་བ་ཇི་ལྟ་རྣམས་ཀྱིས་ཉེ་བར་སྤོང་བ་ཡིན་ན། འདི་ལྟ་སྟེ། དགེ་སློང་ངམ་གཞན་དག་དེའི་རིགས་ཅན་རྣམས་ཀྱང་རུང་སྟེ། ཁྱིམ་དུ་ལེགས་པས་ཉེ་བར་ཞུགས་<line/>
</page>
<page index="56" id="29A">༄༅། །པར་གྱུར་པ་ན་ལེགས་པ་ལ་བརྟེན་པའི་གཏམ་རྣམས་བྱེད་པར་འགྱུར་བ་ཡིན་ནོ། །དཔེར་བྱ་ན། སྦྱིན་པའི་གཏམ་དང༌། ཚུལ་ཁྲིམས་ཀྱི་གཏམ་དང༌། ཡེ་ཤེས་<line/>
རབ་ཏུ་བསྔགས་པར་བྱ་བའི་གཏམ་རྣམས་དང༌། ལོག་པར་ལྟུང་བའི་གཏམ་དང༌། རྒས་པའི་གཏམ་དང༌། ནད་ཀྱི་གཏམ་དང༌། རྣམ་པར་འབྲལ་བར་འགྱུར་བའི་གཏམ་<line/>
དང༑ ལས་བདག་གིར་བྱ་བའི་གཏམ་དང༌། རྒུད་པར་འགྱུར་བའི་གཏམ་དང༌། འཆི་བའི་གཏམ་རྣམས་དང༌། ཡང་དག་པར་མགུ་བར་བྱ་བའི་གཏམ་དང༌། ལེགས་པ་ལ་<line/>
བརྟེན་པར་བྱ་བའི་གཏམ་དང༌། སྡུག་བསྔལ་གྱི་གཏམ་དང༌། ཀུན་འབྱུང་བའི་གཏམ་དང༌། འགོག་པའི་གཏམ་དང༌། ལམ་གྱི་གཏམ་རྣམས་དང༌། ས་རྣམས་ཀུན་ཏུ་བགྲོད་<line/>
པར་བྱ་བའི་གཏམ་རྣམས་དང༌། ཚུལ་ཁྲིམས་རབ་ཏུ་བསྔགས་པ་དང་དང་པོ་བྱུང་བའི་གཏམ་རྣམས་དང༌། འདོད་ཆགས་དང་བྲལ་བའི་གཏམ་རྣམས་དང༌། སེར་སྣ་ཡོངས་<line/>
སུ་གཞིག་པར་བྱ་བའི་གཏམ་རྣམས་དང༌། གཟུགས་ཀྱི་རྒྱགས་པས་མྱོས་པ་རྣམས་ལ་གཟུགས་ཚད་མེད་པ་བརྗོད་པའི་གཏམ་རྣམས་དང༌། བསླུ་བར་གྱུར་པའི་གཏམ་<line/>
རྣམས་དང༌། ལང་ཚོ་ལ་བབ་པ་ལ་སོགས་པ་རྣམས་ཀྱང་རྒ་བས་ངེས་པར་སླུ་བར་བྱེད་པའི་གཏམ་རྣམས་ཏེ། སྦྱིན་པ་པོ་དང་སྦྱིན་བདག་རྣམས་ཀྱི་བསམ་པ་ཀུན་ཏུ་རིག་<line/>
</page>
<page index="57" id="29B">པར་བྱས་ལ་དེ་ཁོ་ན་བཞིན་དུ་གཏམ་བྱའོ། །དེ་ལྟར་ན་དགེ་སློང་གིས་རྒོད་བག་རྣམས་འདུལ་བས་ཉེ་བར་སྤོང་བ་ཡིན་ནོ། །གཞན་ཡང་རྒོད་པ་རྣམས་ནི། འདུལ་བས་ཉེ་བར་འཇོམས་<line/>
པར་བྱེད་དེ། གང་ལ་ཟས་དང་སྐོམ་མང་བར་གྱུར་པ་དེ་དག་གིས་ཕེའུ་བཏབ་པར་གྱུར་ལ་དེར་ཡང་ལེགས་པར་ཉེ་བར་ཕྱིན་པ་ཡིན་ནོ། །གཞན་ཡང་གང་དག་འདོད་པ་ཆེ་བར་གྱུར་<line/>
པ་རྣམས་ཀྱང་རོ་ལ་མངོན་པར་དགའ་བའི་ཕྱིར་ན་ཕལ་ཆེ་བ་རྣམས་སུ་རབ་ཏུ་འཇུག་པར་བྱེད་དེ། བསྟེན་གྲོགས་པ་དེ་དག་ཏུ་ཉེ་བར་འགྲོ་བར་བྱེད་ལ། བསྟེན་གྲོགས་བྱ་བའི་དོན་<line/>
དུའང་གང་དག་གིས་ཉེ་བར་སྒྲུབ་པར་བྱེད་དོ། །རྣམ་པ་གང་དག་གིས་ཉེ་བར་སྒྲུབ་པར་བྱེད་པ་དང༌། ཇི་སྲིད་དུ་ཉེ་བར་སྒྲུབ་པར་བྱེད་པ་དེ་སྲིད་དུ་ཆོས་གོ་དང་བསོད་སྙོམས་དང་<line/>
གནས་མལ་དང་ནད་ཀྱི་རྐྱེན་སྨན་དང་ཡོ་བྱད་རྣམས་ཀྱིས་ཀུན་ནས་དགའ་བར་བྱེད་དོ། །གང་གིས་འདིའི་བདེ་བ་རྣམས་ལ་ཀུན་ཏུ་དྲན་པར་མི་བྱེད་ཅིང་རོ་མྱང་བར་ཡང་མི་བྱེད་<line/>
དོ༑ ༑རྣམ་པར་རྟོག་པར་ཡང་མི་བྱེད། དེའང་ད་ལྟར་གཅིག་ཏུ་རྣམ་པར་རྒྱུ་བ་དང༌། ལེགས་པ་ལ་བརྟེན་ནས་རྣམ་པར་རྒྱུ་བ་དང༌། ཀུན་ནས་བསྡམས་ནས་རྣམ་པར་རྒྱུ་བ་ནི།<line/>
འདུལ་བ་དང་ལྡན་པ་ཡིན་ནོ། །དགེ་སློང་ངམ་དེའི་རིགས་ཅན་གཞན་དག་རྣམས་ཀྱང་རུང་སྟེ། དེ་ལྟར་རྒོད་པ་རྣམས་འདུལ་བས་ཉེ་བར་འཇོམས་པ་ཡིན་ནོ། །རྒོད་པ་རྣམས་<line/>
</page>
<page index="58" id="30A">༄༅། །ཐམས་ཅད་ཀྱང་བག་མེད་པ་ལས་རབ་ཏུ་འཕེལ་བར་འགྱུར་བ་ཡིན་ནོ། །དོན་མ་ཡིན་པའི་ཚོགས་རྣམས་ཐམས་ཅད་ཀྱང་བག་མེད་པའི་རྩ་བ་ལས་ཡིན་ནོ། །<line/>
དེའི་ཕྱིར་ན་མྱ་ངན་ལས་འདས་པ་ཚོལ་བར་བྱེད་པ་རྣམས་ཐམས་ཅད་ཀྱིས་བག་མེད་པ་ཁོ་ན་གཞོམ་པར་བྱ་བ་ཡིན་ནོ། །དེ་ལྟར་མུ་སུ་ལུནྡྷ་འདིས་སྔོན་གྱི་ལྷའི་དྲུང་དུ་ཐོས་<line/>
པ་གང་ཡིན་པའི་ཆོས་དེ་དག་དང༌། ངང་པའི་རྒྱལ་པོ་དུས་བཟང་དེ་དང༌། བདུད་ཀྱི་ཕྱོགས་སུ་གྱུར་པའི་བག་མེད་པ་དེ་དག་གི་མདུན་དུ་སྟོན་པར་བྱེད་དོ། །བཅོམ་ལྡན་འདས་<line/>
འོད་སྲུང་གིས་གསུངས་པ་དྲི་བ་བཅུ་གཅིག་པའི་མདོ་ལས་དྲི་བ་གཅིག་རྫོགས་སོ། །ཇི་ལྟར་དྲི་བ་གཉིས་པ་ཡིན་ན། འདི་ལྟ་སྟེ། མ་བསྡམས་པ་རྣམས་ནི། སེམས་རྩེ་གཅིག་<line/>
པ་ཉིད་ཀྱིས་ཏེ་མ་བསྡམས་པས་ཀྱང་རྣམ་པ་གཉིས་ཡིན་ཏེ། འཇིག་རྟེན་པ་དང་འཇིག་རྟེན་ལས་འདས་པའོ། །བསྡམས་པའང་མདོར་བསྡུ་ན་སེམས་རྩེ་གཅིག་པས་<line/>
འཛིན་པར་བྱེད་པའོ། །དེ་ལ་སྡོམ་པའང་རྣམ་པ་དུ་མ་ཡིན་ནོ། །མདོར་བསྡུ་ན་ནི། རྣམ་པ་གཉིས་ཡིན་ཏེ། རང་བཞིན་གྱི་ཁ་ན་མ་ཐོ་བ་དང༌། བཅས་པའི་ཁ་ན་མ་ཐོ་<line/>
བའོ༑ ༑དེ་ལ་རང་བཞིན་གྱི་ཁ་ན་མ་ཐོ་བ་ཉམས་པ་རྣམས་ནི། དགེ་སློང་མ་ཡིན་ཞིང་འོད་སྲུང་བའང་མ་ཡིན་ཏེ། སྲོག་གཅོད་པ་དང༌། མི་ཚངས་པར་སྤྱོད་པ་དང༌།<line/>
</page>
<page index="59" id="30B">མ་བྱིན་པར་ལེན་པའང་ཡོངས་སུ་རྫོགས་པ་ནི། ཀཪྵ་པ་ཎ་གསུམ་གྱི་བློར་གྱུར་པས་ཆོས་དང་ལྡན་ནའང་རུང་སྟེ་འཕྲོག་ནས་ཡོངས་སུ་ལོངས་སྤྱོད་ན་ནི། ཡུལ་གྱིས་དང་གཉེན་<line/>
འབྲེལ་གྱི་མ་ཡིན་པ་དང་གནང་ལ་བསྒོ་བས་ཀྱང་རུང་སྟེ། དགེ་སློང་མ་ཡིན་ཞིང་འོད་སྲུང་པའི་མ་ཡིན་ནོ། །རུལ་བར་གྱུར་པ་མ་རུངས་པ་རྫུན་པ་རྟགས་འབའ་ཞིག་འཛིན་<line/>
བར་བྱེད་པ་ཡིན་ནོ། །དེ་ལྟར་རང་བཞིན་གྱི་ཁ་ན་མ་ཐོ་པ་ཚུལ་ཁྲིམས་འཆལ་བར་གྱུར་པ་དེའང་བག་མེད་པས་བྱས་པ་ཡིན་ནོ། །དེའི་ཕྱིར་ན་འོད་སྲུང༌། རབ་ཏུ་བརྩོན་པ་རྣམས་<line/>
ཀྱིས་ཀྱང་བག་མེད་པ་ཡོངས་སུ་སྤང་བར་གྱིས་ཤིག །དེ་ལྟར་འཐབ་བྲལ་བ་རྣམས་ཀྱི་མངའ་བདག་མུ་སུ་ལུནྡྷ་འོད་སྲུང་གིས་གསུངས་པའི་མདོ། བྱང་ཆུབ་སེམས་དཔའ་<line/>
དུས་བཟང་དང༌། སྨྲ་བ་པོར་གྱུར་པའི་ངང་པ་རྣམས་དང༌། བདུད་ཀྱི་ཕྱོགས་ཀྱི་བག་མེད་པ་རྣམས་ལ་ཆོས་སྟོན་པར་བྱེད་ཅིང་པདྨའི་སྙིང་པོ་ལ་ཡང་དག་པར་གནས་ནས་བཤད་<line/>
དོ༑ ༑གཞན་ཡང་བཅས་པའི་ཁ་ན་མ་ཐོ་བ་རྣམས་ནི། མདོར་བསྡུ་ན་རྣམ་པ་དགུ་ཡིན་ནོ། །མི་གཙང་བ་རྣམ་པ་དགུ་པོ་རྣམས་ཀྱང་གང་ཞེ་ན། གཅིག་སྤྱོད་པ་དང༌། བཤགས་<line/>
པས་ལྡང་པ་སྤྱོད་པ་དང༌། བག་མེད་པས་བག་མེད་པ་སྤྱོད་པ་དང༌། ཕྱེད་སྤྱོད་པ་དང༌། ཕལ་ཆེར་སྤྱོད་པ་དང༌། བཤགས་པ་དང་ལྡང་བ་ཡང་བར་སྤྱོད་པ་དང༌། ལམ་སྟོན་<line/>
</page>
<page index="60" id="31A">༄༅། །པར་བྱེད་པ་དང་བསྒྲགས་པས་སྤྱོད་པ་དང༌། བརླག་པར་སྤྱོད་པ་དང༌། ཐམས་ཅད་སྤྱོད་པའོ། །དེ་ལྟར་དགེ་སྦྱོང་རྣམས་སམ། གཞན་དག་དེའི་རིགས་<line/>
ཅན་རྣམས་ཀྱང་རུང་སྟེ། བག་མེད་པའི་དབང་གིས་བྱིས་པའི་སྐྱེ་བོ་རྣམས་ཐམས་ཅད་བློ་ཉམས་པར་གྱུར་པ་དང༌། ཇི་སྲིད་དུ་ཆོས་འདུལ་བ་མ་བསླབས་པ་རྣམས་ཀྱི་མདོར་<line/>
བསྡུ་ན་ཁ་ན་མ་ཐོ་བ་རྣམ་པ་དགུ་ཡིན་ནོ། །གཅིག་སྤྱོད་པ་ཇི་ལྟ་བུ་ཡིན་ཞིང་ཇི་ལྟར་ན་བཅས་པའི་ཁ་ན་མ་ཐོ་བ་ཡིན་ན། འདི་ན་བསླབ་པ་གང་དག་ཡང་མོར་གྱུར་པ་རྣམས་<line/>
དང༌། ལྡང་བ་ཡང་བར་གྱུར་པ་དེ་དག་རྣམས་འདིས་ཁྱད་པར་དུ་བསད་པར་གྱུར་ནས་བག་མེད་པའི་དབང་གིས་རྒལ་བར་བྱེད་དེ། ཇི་ལྟར་བདག་གིས་འདི་དག་ལས་རྒལ་<line/>
བར་བྱས་ལ་ཕྱི་ནས་ནི། བདག་གིས་ཀུན་ནས་ལྡང་བར་བྱའོ་སྙམ་པའོ། །དཔེར་ན། ས་རྐོ་བར་བྱེད་པ་དང༌། རྩྭ་གཅོད་པར་བྱེད་པའོ། །འདི་ནི། གཅིག་སྤྱོད་པ་ཞེས་བརྗོད་དེ།<line/>
དགེ་སྦྱོང་ངམ་གཞན་ཡང་དེའི་རིགས་ཅན་རྣམས་ཀྱང་རུང་ངོ༌། །ཡང་ཇི་ལྟར་ན་བག་མེད་པ་སྤྱོད་པ་རྣམས་བཤགས་པས་ལྡང་བ་སྤྱོད་པ་ཡིན་ན། འདི་ན་དགེ་སྦྱོང་<line/>
དག་བསླབ་པའི་གཞི་གཅིག་གམ། བསླབ་པའི་གཞི་གཉིས་སམ། གསུམ་ལ་སྤྱོད་པ་ལས་འདའ་བར་བྱེད་དོ། །ཇི་ལྟར་དེ་སྙེད་ཅིག་ལས་འདས་པར་བྱེད་ཅིང༌། འདའ་<line/>
</page>
<page index="61" id="31B">བར་བྱས་ནས་ཀྱང་ཁོ་བོས་ཕྱིས་ཡང་ལྡང་བར་བྱའོ་ཞེས་པ་སྟེ། དེ་རིམ་པ་དེ་ཉིད་ཀྱིས་དང༌། དེ་ཁྱད་དུ་གསོད་པར་བྱེད་པས་ཀྱང་རྟག་ཏུ་བཅས་པའི་ཁ་ན་མ་ཐོ་བ་རྣམས་བྱེད་དོ། །<line/>
དེ་དག་ནི། ཆོས་ལ་གུས་པར་སྤྱོད་པ་ཉིད་ཀྱང་མ་ཡིན་ནོ། །བག་དང་ལྡན་པའང་མ་ཡིན་ནོ། །རྟག་ཏུའང་རྣམ་པར་གཡེང་བ་དང་བཅས་པའི་སེམས་སུ་འགྱུར་རོ། །འདི་ལ་ནི།<line/>
བཤགས་པས་ལྡང་བར་སྤྱོད་པ་ཞེས་བྱའོ། །ཇི་ལྟར་ན་བག་མེད་པས་བག་མེད་པ་ཡོངས་སུ་འཕེལ་བར་སྤྱོད་པ་ཡིན། འདི་ན་སེམས་ཡང་བར་འགྱུར་ཞིང་སེམས་སྟོབས་<line/>
ཀྱང་ཡང་བ་རྣམས་ཀྱིས་བསླབ་པའི་གཞི་རྣམས་ཀྱི་བཤགས་པར་བྱ་བ་རྣམས་ཀྱང་མངོན་པར་ཤེས་པར་འགྱུར་བ་མ་ཡིན་ནོ། །སྙིང་པོ་དང་སྙིང་པོ་མེད་པ་རྣམས་བཤགས་<line/>
པར་བྱ་བ་དང༌། ལྡང་བའང་མངོན་པར་མི་ཤེས་པ་ཡིན་ནོ། །དེ་ལ་ནི། བསླབ་པའི་གཞི་བཅས་པའི་ཁ་ན་མ་ཐོ་བ་བཅས་པ་རྣམས་གང་ཡིན་པ་རྣམས་ཤིན་ཏུ་ཡང་མང་བར་<line/>
འགྱུར་རོ། །དེ་དག་རྣམས་ཀྱང་འཛིན་པར་བྱེད་ཅིང་ཡང་གང་དག་དུས་ཤིན་ཏུ་རིང་བ་ན་དཀའ་བླས་ཆེན་པོས་ལྡང་བར་འགྱུར་ཏེ། དེ་དག་ཀྱང་འཛིན་པར་བྱེད་པ་ཡིན་ནོ། །<line/>
ཡང་གང་དག་ཁ་ན་མ་ཐོ་བ་ཆུང་བར་གྱུར་པ་དེ་དག་ནི། ལེགས་པར་འཛིན་པའང་མ་ཡིན་ནོ། །ཆོས་ལ་གུས་པར་གནས་པའི་རང་བཞིན་ཅན་མ་ཡིན་ནོ། །དགེ་སྦྱོང་རྣམས་<line/>
</page>
<page index="62" id="32A">༄༅། །སམ་རྣམ་པ་དེ་ལྟ་བུ་གཞན་དག་རྣམས་ཀྱང་རུང་སྟེ། འདི་དག་ནི། བག་མེད་པས་བག་མེད་པ་རབ་ཏུ་འཕེལ་བར་སྤྱོད་པར་བརྗོད་པ་ཡིན་ནོ། །ཡང་ཇི་ལྟར་ན་<line/>
ཕྱེད་ལ་སྤྱོད་པ་ཡིན་ནོ། །འདི་ལ་བསླབ་པའི་གཞི་གང་དག་ཡང་བ་རྣམས་སམ་ལྕི་བར་གྱུར་པ་རྣམས་ཀྱང་རུང་སྟེ། དགེ་སློང་གིས་ཀུན་ནས་ལྡང་བ་འབའ་ཞིག་བྱེད་དུ་<line/>
འགྲོ་བའམ། གལ་ཏེ་ན་འཛིན་པར་བྱེད་པའམ། གལ་ཏེ་ན་ཤིན་ཏུ་བསླབས་པར་གྱུར་ཏེ་ལྡང་བར་འགྱུར་བ་ཡིད་ལ་བྱས་ནས་དེ་རིགས་མཐུན་པའི་ཆ་རྣམས་མ་ལུས་པ་ཁོ་<line/>
ན་ཕྱིར་ཟློག་པར་བྱེད་དེ། འདི་ནི། ཕྱེད་ལ་སྤྱོད་པ་ཞེས་བརྗོད་དོ། །གང་གི་ཕྱིར་ཕྱེད་ལ་ནི། སྤྱོད་པར་བྱེད་ལ། ཕྱེད་ལ་ནི། སྤྱོད་པར་བྱེད་པ་ཉིད་ཀྱང་མ་ཡིན་ཏེ། རིམ་པ་འདི་<line/>
དག་གིས་ན་ཕྱེད་ལ་སྤྱོད་པ་བྱ་བ་ཡིན་ནོ། །བག་མེད་པ་རྣམས་ཀྱིས་བག་མེད་པར་རྣམ་པར་རྒྱུ་བ། བག་མེད་པའི་དབང་གིས་འགྲོ་བ། བག་མེད་པའི་ཡུལ་ལ་གནས་པ་འདི་<line/>
ནི༑ དགེ་སྦྱོང་དང་རྣམ་པ་དེ་ལྟ་བུ་གཞན་དག་རྣམས་ཀྱང་རུང་སྟེ། ཕལ་ཆེར་སྤྱོད་པར་བྱེད་པ་ཡིན་ནོ། །བསླབ་པའི་གཞི་རྣམས་ཡོངས་སུ་རྫོགས་པར་འཛིན་པར་བྱེད་པ།<line/>
དགེ་སྦྱོང་མ་དང་དགེ་ཚུལ་དང་དགེ་བསྙེན་རྣམས་ཀྱང་རུང་སྟེ། ཤིན་ཏུ་མྱུར་བར་མྱ་ངན་ལས་འདས་པར་འགྲོ་བར་འགྱུར་བ་འདི་དག་དང༌། རྣམ་པ་དེ་ལྟ་བུ་རྣམས་དང༌།<line/>
</page>
<page index="63" id="32B">ཚུལ་མི་མཐུན་པ་དེ་དང་དེ་དག་ལ་རྒྱབ་ཀྱིས་ཕྱོགས་པར་གྱུར་པའི་ཕལ་ཆེར་སྤྱོད་པ་རྣམས་ཇི་ལྟ་བུ་ཞེ་ན། འདི་ནི། བཅས་པའི་ཁ་ན་མ་ཐོ་བའི་བསླབ་པའི་གཞི་རྣམས་ཤིན་ཏུ་ཕལ་<line/>
ཆེར་འཛིན་པར་བྱེད་པ་རྣམས་མ་ཉམས་པ་དང༌། མ་རལ་བ་དང༌། མ་ཟགས་པ་དང༌། མི་བརྟན་པ་དང༌། སྙིང་པོ་མེད་པ་དང༌། གཅིག་ཏུ་ལྷག་མ་མེད་པ་མ་ཡིན་པར་གལ་ཏེ་<line/>
ཤེད་ན་འཛིན་པར་བྱེད་དོ། །གལ་ཏེ་ཤེད་ན་མི་འཛིན་པར་བྱེད་དོ། །དགེ་སྦྱོང་དང་རྣམ་པ་དེ་ལྟ་བུ་གཞན་དག་རྣམས་ཀྱང་རུང་སྟེ། འདི་ནི། ཕལ་ཆེར་སྤྱོད་པ་ཞེས་བརྗོད་དོ། །<line/>
ཡང་ཇི་ལྟར་ན་བཤགས་པ་དང་ལྡང་བ་ཡང་བར་སྤྱོད་པ་ཡིན་ན། འདི་ན་བག་མེད་པའི་དབང་གིས་སམ་སྡིག་པའི་གྲོགས་པོ་ལ་རྟེན་པའི་དབང་གིས་ཀྱང་གལ་ཏེ་ན་བསླབ་པའི་<line/>
གཞི་རྣམས་ཉམས་པར་བྱེད་དོ། །དེ་མྱུར་བར་སོ་སོར་རིག་ནས་འགྱོད་པར་འགྱུར་བ་དང་སེམས་རབ་ཏུ་དང་བར་གྱུར་པས་སམ། དམྱལ་བའི་འཇིགས་པས་འཇིགས་པར་<line/>
གྱུར་པས་ཀྱང་རུང་སྟེ། བཤགས་པར་བྱེད། དགེ་འདུན་ལའང་མཐོལ་བར་བྱེད་དོ། །ཇི་ལྟར་ན་བདག་གི་བསླབ་པའི་གཞི་ཉམས་པར་བྱས་པ་ནི། བདག་གིས་མཛེས་པ་<line/>
མ་བྱས་ཀྱི། དགེ་འདུན་རྣམས་ཀྱིས་དེ་ལས་ལྡང་བར་མཛད་དུ་གསོལ་ཞེས་བཤགས་པ་ལ་འཁོད་པར་བྱ་བ་དང༌། གཉེན་པོས་ཀྱང་མཐོལ་ཞིང་བཤགས་པར་བྱེད་པ་<line/>
</page>
<page index="64" id="33A">༄༅། །དང༌། ལྡང་བར་བྱེད་པ་ཞེས་བྱ་བས་ཀྱང་འཇིགས་པ་ཡིན་ནོ། །དེའི་ཕྱིར་དགེ་སློང་འདི་ནི། བཤགས་པ་དང་ལྡང་བ་ཡང་བར་སྤྱོད་པ་ཞེས་བརྗོད་པ་ཡིན་<line/>
ནོ༑ ༑ཇི་ལྟར་ན་དགེ་སློང་ལམ་སྟོན་པར་བྱེད་པ་དང་བསྒྲགས་པས་སྤྱོད་པ་ཡིན་ན། འདི་ན་དགེ་སློང་ངམ་རྣམ་པ་དེ་ལྟ་བུ་གཞན་དག་རྣམས་ཀྱང་རུང་སྟེ། བརྒྱ་ལ་ཞིག་ན་<line/>
བག་མེད་པའི་དབང་གིས་ཁ་ན་མ་ཐོ་བ་མང་པོར་གྱུར་བ་སྡུག་བསྔལ་གྱི་རྩ་བ་གཅོད་པར་བྱེད་པའི་བསླབ་པའི་གཞི་རྣམས་ལས་འདའ་བར་བྱེད་པའམ། ཉམས་དམས་<line/>
པར་བྱས་པར་གྱུར་ནའང་དེ་དག་བླ་མ་རྣམས་ལ་རྗོད་པར་བྱེད་དོ། །དགེ་འདུན་རྣམས་ལའང་གསོ་སྦྱོར་གྱི་དུས་ཀྱི་ཚེ་ནའོ། །དེ་ལ་དགེ་འདུན་རྣམས་ཀྱིས་ལམ་འདོམས་པར་<line/>
མཛད་ཅིང་དཀའ་བླས་རྣམས་ཀྱང་ཉེ་བར་སྟོན་པར་མཛད་པ་ལྡང་བའི་འཇིགས་པ་རྣམས་ཀྱང་འགྲོ་བར་བྱེད་དོ། །དེ་དག་རྣམས་ཀྱང་ཐོས་ཤིང་གོ་བར་བྱས་ཏེ་ལངས་པ་<line/>
ཡིན་ནོ༑ ༑ཞེས་ནས་ཕྱི་ནས་ཡང་ནི། བསླབ་པའི་གཞི་རྣམས་ལས་འདའ་བར་མི་བྱེད་དེ། དམྱལ་བ་དང་ཡི་དྭགས་དང་དུད་འགྲོ་རྣམས་ཀྱིས་འཇིགས་པའི་ཕྱིར་རོ། །དུས་<line/>
བཟང༌། འདི་ནི། ལམ་སྟོན་པར་བྱེད་པ་དང་བསྒྲགས་པས་སྤྱོད་པ་ཞེས་བརྗོད་དོ། །ཡང་ཇི་ལྟར་ན་བརླག་པར་སྤྱོད་པ་ཡིན་ན། རྒ་བ་དང་འཆི་བའི་དབང་དུ་སོང་ནས་<line/>
</page>
<page index="65" id="33B">འདི་ན་ཆོས་འདུལ་བ་རྣམས་བསླབས་པར་གྱུར་པ་བསམ་གཏན་གྱིས་བསམ་གཏན་དུ་མི་བྱེད་པར་བྱ་བ་དང་བྱེད་པ་རྣམས་ལ་མངོན་པར་དགའ་བར་གྱུར་ནས་རྟག་ཏུ་འོང་<line/>
ཁྱིམ་ནས་ཁྱིམ་རྣམས་སུ་དང༌། གནས་ནས་གནས་རྣམས་སུ་དང༌། སྦྱིན་བདག་གི་ཁྱིམ་རྣམས་ནས་སྦྱིན་བདག་གི་ཁྱིམ་རྣམས་སུ་ཟས་དང་གོས་ཀྱི་དོན་ཁོ་ནར་རྒྱུ་བར་བྱེད་དོ། །<line/>
ལེགས་པར་འགྲོ་ལ་ཞབས་འབྲིང་ཡང་བྱེད་དོ། །ཁྱིམ་པ་རྣམས་ཉིད་ཉེ་བར་སྟེན་པར་བྱེད་དོ། །འདི་ནི། བརླག་པར་སྤྱོད་པ་ཞེས་བརྗོད་དོ། །རྐུན་མ་དེ་ནི། ཤི་བའི་འོག་ཏུ་<line/>
དམྱལ་བའི་མཐར་ཐུག་པར་འགྱུར་རོ། །དུས་བཟང༌། ཡང་ཇི་ལྟར་ན་ཐམས་ཅད་སྤྱོད་པ་ཡིན་ན། ཆོས་འདུལ་བ་རྣམས་ཐམས་ཅད་ལ་དད་པར་བྱེད་དོ། །རྗོད་དོ། །བྱེད་པར་<line/>
འགྱུར་རོ། །གལ་ཏེ་ཤེད་ན་བསླབ་པའི་གཞི་གཅིག་གམ་གཉིས་ཀྱིའང་རུང་སྟེ། ཁ་ན་མ་ཐོ་བ་ཅུང་ཟད་ཅིག་བྱུང་ནའང་གོམས་པ་མེད་པ་དང་ཆོས་ལ་གུས་པའི་དབང་གིས་<line/>
འཛིན་པར་བྱེད་མི་ནུས་པར་གྱུར་ནས་དེ་དག་ལས་ལྡང་བར་བྱེད་པ་ཡིན་ནོ། །དུས་བཟང༌། འདི་ནི། ཐམས་ཅད་བཤགས་ཤིང་སྤྱོད་པ་ཞེས་བརྗོད་དོ། །དགེ་སློང་ངམ་རྣམ་པ་<line/>
དེ་ལྟ་བུ་གཞན་དག་རྣམས་ཀྱང་རུང་སྟེ། ཁ་ན་མ་ཐོ་བ་ཉུང་བ་རྣམས་ཀྱང་ཕྱི་ནས་འདི་དག་བསླབ་པའི་གཞི་གང་དག་ལས་འདའ་བར་བྱེད་པ་འདི་དག་ཀྱང་བག་མེད་པའི་ཉེས་<line/>
</page>
<page index="66" id="34A">༄༅། །པ་ཡིན་ནོ། །དེ་ལྟར་འཐབ་བྲལ་བ་རྣམས་ཀྱི་མངའ་བདག་དེ་པདྨའི་སྙིང་པོ་ལ་ལེགས་པར་གནས་ནས་སྨྲ་བ་པོའི་ངང་པ་དེ་དག་རྣམས་དང༌། བདུད་ཀྱི་<line/>
རིགས་ཀྱི་བག་མེད་པ་དེ་ལའང་ཆོས་བསྟན་ཏོ། །དེ་ནས་དེའི་དུས་ན་མུ་སུ་ལུནྡྷ་དེ་ཚིགས་སུ་བཅད་པ་བརྗོད་པ་ཇི་ལྟར། སྐྱེས་བུ་བག་མེད་པས་ལོང་བ། བག་མེད་དུག་ནི་<line/>
སྟེན་པ་པོ། །བག་མེད་ཞགས་པས་བཟུང་ནས་ནི། །དམྱལ་བར་རྗེས་སུ་ཉེ་བར་འཁྲིད། །བག་མེད་སྐྱེས་བུ་འཇིག་རྟེན་པའི། །གཤེ་བ་ཐམས་ཅད་ཐོབ་པར་འགྱུར། །ངག་<line/>
རྣམས་དོན་མེད་འགྱུར་བ་དང༌། །དམྱལ་བར་ཡང་ནི་འདྲེ་བར་བྱེད། །རྨོངས་པ་ཉིད་མེད་མཚན་མེད་དང༌། །ལམ་དུ་འགྲོ་དང་བྗོད་པ་ནའང༌། །བག་མེད་སྐྱེས་བུ་སྐད་ཅིག་<line/>
ཀྱང༌། །བདེ་བའི་སྐལ་པ་ཡོད་མ་ཡིན། །འཁོར་ལོ་བཞིན་དུ་འགྲོ་བ་ལྔར། །གང་བས་འདོད་པའི་ཁམས་ན་འཁོར། །གང་ཡང་བསམ་གཏན་ལས་ལྟུང་བ། །དེ་ཡང་བག་<line/>
མེད་པས་བྱས་སོ། །གཟུགས་མེད་པ་ཡི་གནས་བཞི་ཡང༌། །འཇིག་རྟེན་པ་ནི་གང་ཐོབ་པ། །སྲེད་ན་འཕྱང་ཉུག་འཁོར་བ་ནི། །དེ་ཡང་བག་མེད་པས་བྱས་སོ། །ཁམས་གསུམ་<line/>
འདི་དག་མ་ལུས་པ། །བག་མེད་འཆིང་བས་བཅིངས་པ་ཡི། །སྲེད་པའི་ཞགས་པས་བསྡམས་བྱས་པ། །བློ་མེད་པས་ཀྱང་མི་རིག་གོ །དེ་ལྟར་མུ་སུ་ལུནྡྷ་དེས་སྔོན་གྱི་ལྷ་<line/>
</page>
<page index="67" id="34B">རྣམས་ཀྱི་དྲུང་ནས་བཅོམ་ལྡན་འདས་འོད་སྲུང་གིས་གསུངས་པའི་མདོ་བཤད་པར་བྱ་བའི་གནས་སྐབས་སུ་བབ་པས་ངང་པའི་རྒྱལ་པོ་དུས་བཟང་དེ་དང༌། སྨྲ་བ་པོར་གྱུར་པའི་<line/>
ངང་པ་དེ་དག་རྣམས་དང༌། བག་མེད་པ་དང་རྒོད་པ་དང་རྒྱགས་པ་དང་བཅས་པའི་བདུད་ཀྱི་རིགས་དེ་དག་རྣམས་ལ་ཆོས་བཅུ་གཅིག་པོ་རྣམས་ལས་ཆོས་གསུམ་པ་བསྟན་ཏོ།།<line/>
ད་རྣམས་གང་དག་ཞེ་ན། འདི་ལྟ་སྟེ། རྒོད་པ་ན་འདུལ་བས་རབ་ཏུ་འཇོམས་པར་བྱེད་དོ། །མ་བསྡམས་པ་ནི། སེམས་རྩེ་གཅིག་པས་ཡིན་ལ་ཚུལ་ཁྲིམས་འཆལ་བ་རྣམས་པ་<line/>
སྣ་ཚོགས་པ་རྣམས་ལས་རང་བཞིན་གྱི་ཁ་ན་མ་ཐོ་བ་ནི། སྐྱེས་བུ་དམ་པ་བསྟེན་ནས་ཕྱི་ནས་དགེ་བའི་རྩ་བ་རྣམས་ཀྱིས་ཏེ། ཚུལ་ཁྲིམས་འཆལ་བར་བརྗོད་པར་བྱ་བའི་རང་<line/>
བཞིན་གྱི་ཁ་ན་མ་ཐོ་བ་རྣམས་ཀྱང་སྐྱེས་བུ་དམ་པ་ལ་ལེགས་པར་བསྟེན་གྲོགས་བྱས་པས་འཁོར་བ་ལས་གྲོལ་བར་འགྱུར་ན། བཅས་པའི་ཁ་ན་མ་ཐོ་བ་རྣམས་ལྟ་སྨོས་ཀྱང་<line/>
ཅི་དགོས། དེས་ན་རབ་ཏུ་བརྩོན་པས་ཀྱང་སྐྱེས་བུ་དམ་པ་ལ་བསྟེན་པར་བྱ་བ་ཡིན་ནོ། །སྤང་བར་བྱ་བ་གང་དག་ཞེ་ན། འདི་ལྟ་སྟེ། ལེ་ལོ་ནི། བརྩོན་འགྲུས་བསྐྱེད་པས་སོ། །ལེ་<line/>
ལོ་རྣམས་ཐམས་ཅད་ཀྱང་བརྩོན་འགྲུས་བསྐྱེད་པས་སྤོང་བར་འགྱུར་ཏེ། ཡང་ཇི་ལྟར་བག་མེད་པ་ནི། དོན་མ་ཡིན་པ་རྣམས་ཐམས་ཅད་ཀྱི་དང༌། དགེ་བའི་བཤེས་གཉེན་<line/>
</page>
<page index="68" id="35A">༄༅། །སྟན་པ་ནི། ཆོས་འདུལ་བ་རྣམས་ཀྱི་ཕུལ་དུ་ཕྱིན་པའི་རྩ་བ་ཡིན་ནོ། །གཞན་མང་ཆོས་བཞི་པ་ཆོས་བཞི་པས་ངེས་པར་འཇོམས་ཤིང་སྤོང་ལ་སྤང་བར་<line/>
བྱ་བ་རྣམས་གང་ཞེ་ན། དེ་ནི། འདི་ལྟ་སྟེ། ལེ་ལོ་ནི། བརྩོན་འགྲུས་བསྐྱེད་པས་ཏེ། ལེ་ལོ་རྣམས་ནི། ཐམས་ཅད་ཀྱང་བརྩོན་འགྲུས་བསྐྱེད་པས་འཇོམས་པར་འགྱུར་རོ། །དཔེར་<line/>
ན༑ སྣང་བས་མུན་པ་འཇོམས་པར་བྱེད་པ་དེ་བཞིན་དུ་ལེ་ལོ་རྣམས་ཐམས་ཅད་ཀྱང་བརྩོན་འགྲུས་བསྐྱེད་པས་སྤོང་བ་ཡིན་ནོ། །དེ་ལ་ལེ་ལོ་ནི། ཆོས་རྣམས་ཐམས་ཅད་ཀྱི་<line/>
བར་ཆད་བྱེད་པ་པོ་ཡིན་ཏེ། དཔེར་ན། ཇི་ལྟར་བྱས་པ་དེ་ལྟ་དེ་ལྟར་མངོན་པར་འཕེལ་བ་ཡིན་ཞིང་འཇིག་རྟེན་པ་དང་འཇིག་རྟེན་ལས་འདས་པའི་ཆོས་རྣམས་ཀྱི་བར་ཆད་<line/>
བྱེད་པར་འགྱུར་རོ། །འཇིག་རྟེན་འདི་དང་འཇིག་རྟེན་ཕ་རོལ་རྣམས་སུའང་བདེ་བར་འགྱུར་བ་མ་ཡིན་པ་མང་པོ་དེ་དག་རྣམས་ཀྱི་མིང་ཡང་གཟུང་བར་སླ་བ་མ་ཡིན་ནོ། །<line/>
ལེ་ལོ་ཅན་ཞེས་བྱ་བ་ནི། བརྩོན་འགྲུས་ཞན་པ་སྟེ། གཞན་གྱིས་ཉེ་བར་འཇོམས་པར་བྱེད་དོ། །གཞན་རྣམས་ཀྱི་ཞེ་ལྡོག་པར་འགྱུར་རོ། །གཞན་གྱིས་ཕམ་པར་བྱེད་ཅིང་<line/>
ཚར་གཅོད་པར་འགྱུར་ཏེ། ལེ་ལོ་ཅན་རྣམས་ནི། ཤིན་ཏུ་ཉེ་བར་འཇོམས་པ་ཤིན་ཏུ་དབུལ་བར་འགྱུར་རོ། །ལས་ཀྱི་མཐའ་རྣམས་ལ་སྒྲུབ་པར་མི་བྱེད་དོ། །ཁེ་སྤོགས་<line/>
</page>
<page index="69" id="35B">རྣམས་མི་བྱེད་དོ། །ཞིང་ལས་མི་བྱེད་དོ། །ཁྱིམ་གྱི་གཞིའི་བྱ་བ་གཞན་རྣམས་ཀྱང་མི་བྱེད་དོ། །སྐྱེས་བུ་ལ་སྟེན་པར་མི་བྱེད་ཀྱི་སྙོམ་ལས་ཀྱི་བསམ་གཏན་གྱིས་བཟུང་བ་ཡིན་ནོ། །<line/>
སྐྱེ་བོ་རྣམས་ཐམས་ཅད་ཀྱིས་མཚོན་པར་འགྱུར་རོ། །ཡེ་ཤེས་ལ་སྦྱོར་བར་མི་བྱེད་དོ། །དེ་ནི། མཁས་པ་མ་ཡིན་ནོ། །མཁས་པའི་རང་བཞིན་ཅན་རྣམས་ཀྱང་མ་ཡིན་ནོ། །ཡུལ་<line/>
དང་དུས་ཤེས་པ་མ་ཡིན་ནོ། །བདག་དང་གཞན་རྣམས་ཀྱི་ཁྱད་པར་ཤེས་པ་མ་ཡིན་ནོ། །རང་གི་སྟོབས་རྣམས་དང་གཞན་གྱི་སྟོབས་རྣམས་ཀྱི་ཁྱད་པར་ཤེས་པ་མ་ཡིན་ནོ། །དུས་<line/>
སུ་ལེགས་པར་དགོས་པ་རྣམས་སྒྲུབ་པ་མ་ཡིན་ཏེ། དེའི་བྱ་བ་རྣམས་ཐམས་ཅད་ལ་བར་ཆད་འབྱུང་བར་འགྱུར་རོ། །གང་གི་ཚེ་འཇིག་རྟེན་འདི་དང་འཇིག་རྟེན་ཕྱི་མ་རྣམས་ཀྱིའང་ལེ་<line/>
ལོ་དེ་དག་རྣམས་ཉིད་བརྩོན་འགྲུས་བསྐྱེད་པས་བཅོམ་པར་གྱུར་པ་དེའི་ཚེ་འདི་ལ་འཇིག་རྟེན་པ་རྣམས་ཀྱིས་མངོན་པར་བགྲོད་པར་བྱ་བར་འགྱུར་རོ། །སྔ་བར་ལངས་པར་བྱེད་པ་<line/>
དང་ངལ་དུབ་ལས་བ་རྒྱལ་བ་དང་གཉིད་ལས་བརྒྱལ་ཞིང་ལེགས་པར་སད་པ་དང༌། དུས་སུ་ལངས་པ་དང་དུས་སུ་སྐྱོ་བ་སྐྱེ་བ་དང་ལྟོས་པ་དང་བྲལ་བས་བྱ་བ་རྣམས་རྩོམ་པར་བྱེད་<line/>
དོ༑ ༑དེ་ལུས་ཀྱི་བརྩོན་འགྲུས་བརྟན་པ་དང་ལྡན་པས་ལེ་ལོའི་དྲི་མ་དེ་དག་རྣམས་དག་པར་བཀྲུས་པའི་བརྩོན་འགྲུས་ལེགས་པར་རྩོམ་པ་དེ་ནི། དོན་རྣམས་ཐམས་ཅད་དྲི་<line/>
</page>
<page index="70" id="36A">༄༅། །མ་དང་ཀུན་ནས་བྲལ་བར་སྒྲུབ་པར་བྱེད་དོ། །དོན་རྣམས་ལ་བགེགས་བྱུང་བར་གྱུར་ནའང་སྐྲག་པར་མི་འགྱུར་ལ་སྐྱོ་བ་སྐྱེ་བར་མི་འགྱུར་རོ། །གཞན་རྣམས་<line/>
ཀྱིས་བར་ཆད་བྱེད་པའང་མ་ཡིན་ནོ། །རབ་ཏུ་བརྟེན་པས་བྱ་བ་རྣམས་ཀྱང་རྩོམ་པར་བྱེད་དོ། །བརྩོན་འགྲུས་དང་ལྡན་པས་གང་དག་སྒྲུབ་པར་བྱེད་པ་རྣམས་ནི། ཀུན་ནས་<line/>
ཉམས་པར་ཡང་མི་འགྱུར་རོ། །གཞན་གྱི་དབང་གིས་བྱ་བ་རྣམས་ཀུན་ཏུ་རྩོམ་པའང་མ་ཡིན་ནོ། །མི་རྣམས་ཀྱི་ཁྱད་པར་ཡང་ཤེས་པར་འགྱུར་རོ། །བདག་གི་དཔུང་དང་<line/>
གཞན་གྱི་དཔུང་རྣམས་ཀྱི་ཁྱད་པར་ཤེས་པར་འགྱུར་རོ། །དེ་དེ་དག་རྣམས་ཀྱིས་ཀྱང་བསྔགས་པར་འགྱུར་རོ། །སྐྱེ་བོའི་ཚོགས་ཆེན་པོ་རྣམས་ཀྱིས་མཆོད་པར་ཡང་འགྱུར་<line/>
རོ༑ ༑རྒྱལ་པོ་དང་རྒྱལ་པོའི་བློན་པོ་དག་གིས་ཀྱང་མཆོད་པར་བྱེད་དོ། །རྟག་ཏུ་ནོར་དང་ལྡན་པར་ཡང་འགྱུར་རོ། །སེམས་སྟོབས་དང་སྟོབས་རྣམས་ཀྱང་ཉམས་པ་མེད་པར་<line/>
འགྱུར་རོ། །གང་དག་དང་ལྷན་ཅིག་ཏུ་འགལ་བར་གྱུར་པ་དེ་དག་རྣམ་པར་ཕམ་པར་འགྱུར་རོ། །གང་གི་ཕྱིར་བརྩོན་འགྲུས་དང་ལྡན་པ་རྣམས་དང་ནི། ལྷན་ཅིག་ཏུ་འགལ་<line/>
བར་བྱ་བར་མི་ནུས་སོ། །མཛའ་བོ་དག་ཀྱང་རྗེས་སུ་སྒྲུབ་པར་བྱེད་ལ། དེས་ཀྱང་འདིའི་མཛའ་བོ་རྣམས་མངོན་པར་འཕེལ་བར་འགྱུར་རོ། །དེ་གྲོགས་པོ་མང་བ་དང་མཆོག་<line/>
</page>
<page index="71" id="36B">ཏུ་བདེ་བ་དང་མཆོག་ཏུ་སྟོབས་དང་ལྡན་པར་ཡང་འགྱུར་རོ། །གྲོང་ཁྱེར་གཞན་དག་ནའང་མངོན་པར་དགའོ། །བྱེས་ནའང་སྐྱེ་བོ་མང་པོ་རྣམས་ཀྱིས་མངོན་པར་ཤེས་པར་འགྱུར་<line/>
རོ༑ ༑དེ་དེའི་ཕྱིར་གང་དག་དང་སྟེན་གྲོགས་བྱེད་པར་གྱུར་པ་དེ་དག་རྣམས་ཀྱིས་མཆོད་པར་བྱེད་དོ། །འཇིག་རྟེན་དག་ནའང་འདི་ཀུན་གྱིས་ཤེས་པར་འགྱུར་རོ། །ལེ་ལོ་རྩ་བ་<line/>
ནས་རྣམ་པར་སྤངས་པའི་སྐྱེས་བུ་རྣམས་ཀྱིས་ནི། ཡོན་ཏན་དུ་མ་ཐོབ་པར་འགྱུར་རོ། །དེ་ནས་བདག་ཉིད་ཆེན་པོ་དེ་ཉིད་ཀྱིས་ཀྱང་གོ་ཆ་བརྟན་པོ་དེ་ལྟ་བུ་རྣམས་དང༌། རྙོག་<line/>
པ་དང་རྣམ་པར་བྲལ་བས་བདུད་ཀྱི་དཔུང་རྣམས་ངེས་པར་འཇོམས་པར་བྱེད་དོ། །འཁོར་བ་ཕྱིར་ཟློག་པའི་གཡུལ་ཤོམ་པ་སྐྱེ་བོ་དམ་པ་རྣམས་ཐམས་ཅད་དགའ་བ་དང་<line/>
བརྩོན་འགྲུས་རྩོམ་པ་དང་བཅས་པ་གང་གིས་འཇིག་རྟེན་ལས་འདས་པ་ཟག་པ་མེད་པ་ཁ་ན་མ་ཐོ་བ་མེད་པ་མྱ་ངན་ལས་འདས་པའི་ནམ་མཁའ་ལེགས་པར་འཐོབ་པའི་<line/>
དགོས་པ་ཀུན་ནས་རྩོམ་པར་བྱེད་དོ། །དེ་དང་པོ་ཁོ་ནར་རེ་ཞིག་ཤིན་ཏུ་བརྟན་པས་མཆོག་ཏུ་དགའ་བར་གྱུར་པ། ཁྱད་པར་དུ་རོའི་གནས་དམན་པ་རྣམས་དཀའ་བས་<line/>
འགྲོལ་བ་འདི་ནི། འཁོར་བ་པ་རྣམས་ཐམས་ཅད་ཀྱི་འཆིང་བ་ཡིན་ཏེ། ཁྱིམ་ན་གནས་པ་བུ་དང་ཆུང་མ་དང་སྲིང་མོ་དང་བྲན་ཕོ་དང་བྲན་མོ་དང་ཞིང་དང་འབྲུ་དང་བང་<line/>
</page>
<page index="72" id="37A">༄༅། །མཛོད་རྣམས་ཀྱིས་གང་བའི་སྲེད་པའི་ཆུ་བོ། བརྩོན་འགྲུས་བརྩམས་པའི་གྲོགས་དང་ལྡན་པ་གང་དག་གིས་འཁོར་བའི་འཇིགས་པས་འཇིགས་པ་<line/>
རབ་ཏུ་འཇོམས་པ་དེ་དག་གིས་ནི། རྣམ་པ་དེ་ལྟ་བུའི་ཁྱིམ་གྱི་གནས་རྣམས་བཏང་ནས་གོས་རྣམས་དུར་སྨྲིག་ཏུ་བགོས་ཏེ་བརྩོན་འགྲུས་དང་ལྡན་པ་གང་ཡིན་པ་དེ་<line/>
ཁྱིམ་གྱི་གནས་ནས་ངེས་པར་བྱུང་ངོ༌། །ཁྱིམ་གྱི་གནས་ཀྱི་འཆིང་བ་རྣམས་ལས་གྲོལ་བས་ཐར་བ་མཐར་ཕྱིན་པའི་ལམ་ཐོབ་ནས་བསམ་གཏན་དང་ཁ་ཏོན་དག་ལ་<line/>
བརྩོན་པ་དང་ལྡན་པ། བརྩོན་འགྲུས་ཕ་རོལ་གནོན་པ་རྣམས་མོས་པ་ཇི་ལྟ་བ་བཞིན་དུ་ཐར་བ་ལ་འཇུག་པར་བྱེད་དོ། །དེ་ལ་ལེགས་པར་སྟོན་པ། བརྩོན་འགྲུས་<line/>
དང་ལྡན་པ། དུས་རབ་ཏུ་ཤེས་པ། ལུས་དང་ངག་གི་དེ་ཁོ་ན་ཉིད་ཀྱི་མཚན་ཉིད་དང་སྐྱེ་བ་དང་འཇིག་པའི་དེ་ཁོ་ན་ཉིད་ཤེས་པ། རང་གི་མཚན་ཉིད་ཀྱི་དེ་ཁོ་ན་ཉིད་ཤེས་<line/>
པ༑ ཕུང་པོ་རྣམས་ཀྱི་སྐྱེ་བ་དང་འཇིག་པའི་དེ་ཁོ་ན་ཉིད་ཤེས་པ། ཉིན་དང་མཚན་དུའང་བརྩོན་པ་མི་འདོར་བ་དེས་རབ་ཏུ་བརྩོན་པས་ཀྱང་སློབ་དཔོན་ལ་ལེགས་པར་<line/>
བརྟེན་པས་དང་ཡེ་ཤེས་མང་དུ་སྤེལ་བས་ཀྱང་ཀུན་ནས་རྩོམ་པར་བྱེད་དོ། །བརྟུན་པར་བྱེད། རབ་ཏུ་འབད་པར་བྱེད། ལམ་གོམས་པར་བྱེད། སྐྱོན་སྤང་བར་བྱེད་<line/>
</page>
<page index="73" id="37B">དེ་ཐོག་མ་མེད་པའི་དུས་ནས་ཞུགས་པར་གྱུར་པ་འཁོར་བའི་འཆིང་བར་གྱུར་བ་དོན་མེད་པ་རྣམས་ཐམས་ཅད་བྱེད་པ། མུན་པར་བྱེད་པའི་འོས་སུ་གྱུར་པ། དོན་མ་ཡིན་པ་<line/>
རྣམས་ཐམས་ཅད་ཀྱི་རྒྱུར་གྱུར་པ། སྲོག་ཆགས་རྣམས་ལ་ཤིན་ཏུ་འཐས་པར་གྱུར་པ། དེ་དག་རྣམས་ཀུན་ནས་བརྩམས་པའི་བརྩོན་འགྲུས་ཀྱིས་སྤོང་བར་བྱེད་དོ། །དེ་ཇི་ལྟ་<line/>
ཇི་ལྟར་ལམ་རྣམས་ཐོབ་པར་གྱུར་པ་དེ་ལྟ་དེ་ལྟར་ཕྱིར་ཞིང་ཉིད་ཀྱང་སྤྲོ་བ་སྐྱེ་བར་བྱེད་པ་ཡིན་ནོ། །བརྩོན་འགྲུས་ཤིན་ཏུ་བརྩམས་པས་བྲལ་བའི་འབྲས་བུ་རྣམས་ཅི་ནས་<line/>
ཀྱང་འབྱུང་བར་བྱེད་དོ། །ཀུན་ནས་ཉོན་མོངས་པའི་ཆོས་འཆིང་བར་གྱུར་པ། བྱིས་པའི་སྐྱེ་བོ་རྣམས་ཐམས་ཅད་ཀྱི་ཡིད་ཀུན་ནས་འཕྲོག་པར་བྱེད་པའི་ཡུལ་རྣམས་ལ་ཆགས་<line/>
པར་མི་བྱེད་དོ། །འདི་ལྟ་སྟེ། འདོད་པའི་རྗེས་སུ་མཐུན་པར་གྱུར་པ་སྒྲ་དང་རེག་བྱ་དང་རོ་དང་གཟུགས་དང་དྲི་རྣམས་ཀྱིས་དགེ་བའི་རྫས་གང་ཡིན་པ་རྣམས་རྐུ་བ། འདྲིད་པའི་<line/>
ཆོས་ཅན། རྣམ་པར་སླུ་བའི་ཆོས་ཅན། དོན་མ་ཡིན་པ་རྣམས་ཐམས་ཅད་བྱེད་པ། མི་འདོད་པའི་རྣམ་པར་སྨིན་པར་འགྱུར་བ། མི་འདོད་པའི་འཆིང་བའི་ཆོས་སུ་གྱུར་པའི་<line/>
བྱིས་པ་སོ་སོའི་སྐྱེ་བོ་ཡོངས་སུ་མ་སྤངས་པ་རྣམས་ཐམས་ཅད་ཀྱི་སེམས་རྣམ་པར་གཡེང་བར་བྱེད་པ་དང༌། རྣམ་པར་རྨོངས་པར་བྱེད་པའི་ཡུལ་གྱི་དགྲ་དེ་དག་རྣམས་ཐམས་<line/>
</page>
<page index="74" id="38A">༄༅། །ཅད་སྤོང་བར་བྱེད་དོ། །རོ་མྱང་བར་མི་བྱེད་པའི་ཐར་པའི་ལམ་སྒོམ་པར་བྱེད་དོ། །སེམས་དྲི་མ་མེད་པར་བྱེད་དོ། །དེ་ཇི་ལྟ་ཇི་ལྟར་དྲི་མ་རྣམས་མེད་པའི་<line/>
བྱེད་པ་དེ་ལྟ་དེ་ལྟར་བརྩོན་འགྲུས་དང་ལྡན་པ་དང་དྲན་པ་དང་ལྡན་པ་དང་ངོ་མཚར་བར་གྱུར་པ་ཤེས་བཞིན་ཅན་དགྲ་རབ་ཏུ་བཅོམ་པར་འགྱུར་རོ། །གཞན་ཡང་བརྩོན་<line/>
འགྲུས་དེ་ཉིད་ཀྱིས་སྤྲོ་བ་དང་བཅས་པ་གང་ཡིན་པས་འདོད་ཆགས་ཞེ་སྡང་གཏི་མུག་རྣམས་རབ་ཏུ་འཇོམས་པར་བྱེད་དོ། །རྣམ་པར་བྲལ་བར་བྱེད་དོ། །རྒྱལ་བར་<line/>
བྱེད་དོ། །ཡང་སྲིད་པ་མི་འབྱུང་ངོ༌། །དགྲ་རྣམས་ལས་རྒྱལ་བ་མི་མཐུན་པ་རྣམས་ལས་རྒྱལ་བ་དེ་ནི། དྲི་མ་མེད་པའི་ནམ་མཁའ་བཞིན་དུ་དང༌། རབ་ཏུ་དང་བའི་ཆུ་<line/>
བཞིན་དུ་དང༌། སྤྲིན་གྱི་ཚོགས་རྣམས་དང་བྲལ་བར་གྱུར་པས་དྲི་མ་མེད་པའི་ཟླ་བ་བཞིན་དུ་དང༌། ན་བུན་དང་བྲལ་བའི་ཛམྦུའི་གླིང་གི་ཉི་མ་བཞིན་དུ་སྟེ། དེ་ལྟ་དེ་<line/>
ལྟར་རྣམ་པར་སྣང་ངོ༌། །ཇི་ལྟ་ཇི་ལྟར་ནད་པ་ནད་རྣམས་གྲོལ་བ་བཞིན་དུ་དང༌། དབུལ་པོ་རྣམས་ཀྱིས་བར་དུ་ནོར་རྙེད་པ་བཞིན་དུ་དང༌། མིག་མེད་པ་རྣམས་ལམ་<line/>
སྟོར་ནས་ནགས་ཁྲོད་དུ་ཞུགས་པ་ལས་ལམ་དུ་བགྲོད་པར་བྱེད་པ་དེ་དག་རྣམས་བཞིན་དུ་འདིས་མཐར་ཐུག་པའི་ཚུལ་ཁྲིམས་ཤིས་པ་གང་ཡིན་པ་ཉེ་བར་ཐོབ་པ་དབང་<line/>
</page>
<page index="75" id="38B">དུ་བྱས་ནས་བསྙེན་པར་རྫོགས་པར་བྱས་ཏེ་གནས་སོ། །ཇི་ལྟར་བདག་གི་སྐྱེ་བ་རྣམས་ནི། ཟད་དོ། །ཚངས་པར་སྤྱོད་པ་ནི། སྤྱད་དོ། །བདག་གི་འདི་ལས་སྲིད་པ་གཞན་ནི། མི་<line/>
ཤེས་སོ༑ ༑དེ་ལྟར་འདིའི་སྡིག་པ་རྣམས་རྣམ་པར་བྲལ་བ་འཆིང་བའི་ཞགས་པ་རྣམས་ཐམས་ཅད་ལས་གྲོལ་བ། ཆུ་ཀླུང་གི་ཕ་རོལ་ཏུ་ཕྱིན་པར་གྱུར་ནས་རྣམ་པར་རྒྱལ་ཞིང་<line/>
མཛེས་སོ། །བརྩོན་འགྲུས་བརྩམས་པ་དང་ལྡན་པ་གང་གིས་བརྟན་པ་རྣམས་ཀྱི་དེ་དག་རྣམས་ཐམས་ཅད་ཡིན་ནོ། །དེའི་ཕྱིར་ན་ཐམས་ཅད་ཀྱིས་ཀྱང་རབ་ཏུ་འབད་པས་བརྩོན་<line/>
འགྲུས་བརྩམས་པར་བྱའོ། །འཁོར་བའི་འཆིང་བར་གྱུར་པའི་ལེ་ལོ་དང་བག་མེད་པ་རྣམས་ཀྱང་སྤོང་བར་གྱིས་ཤིག །དེ་ནས་དེའི་ཚེ་ན་མུ་སུ་ལུནྡྷ་བཅོམ་ལྡན་འདས་འོད་སྲུངས་<line/>
གིས་གསུངས་པའི་ཚིགས་སུ་བཅད་པ་བརྗོད་པ་ཇི་ལྟར། བརྩོན་འགྲུས་བརྩམས་པ་དྲན་ལྡན་པ། །དེ་ཚེ་གཅིག་ཏུ་མངོན་པར་དགའ། །སྡིག་པའི་ཆོས་ལས་རྣམ་པར་གྲོལ། །<line/>
མཁས་པས་ཐར་པ་ཐོབ་པར་འགྱུར། །བརྩོན་འགྲུས་རྩོམ་པ་དང་ལྡན་པ། །གང་གིས་ལེ་ལོའི་དྲི་མ་སྤོང༌། །ངམ་གྲོག་འཇིགས་ལས་རྣམ་པར་གྲོལ། །སྐྱེ་བོ་དེ་ནི་མཐོ་རིས་<line/>
འགྲོ། །ལེ་ལོ་ཆོས་རྣམས་ཐམས་ཅད་ཀྱི། །བར་ཆད་བྱེད་པ་ཡིན་པར་འདོད། །སྐྱོན་དེས་ཉེ་བར་བཅོམ་པ་ཡི། །མི་ནི་སྡུག་བསྔལ་སྐལ་ལྡན་ཡིན། །འདི་དང་ཕ་རོལ་བདེ་དོན་<line/>
</page>
<page index="76" id="39A">༄༅། །གཉེར༑ ༑དེ་ཡིས་དེ་ནི་སྤང་བར་གྱིས། །དེ་ཕྱིར་དེས་ཟིན་སྐྱེས་བུ་དེ། །བཀྲ་ཤིས་དང་ཡང་དེ་མཚུངས་འདོད། །དེ་ལྟར་འཐབ་བྲལ་བ་རྣམས་ཀྱི་མངའ་<line/>
བདག་དེས་སྨྲ་བ་པོའི་དང་པ་དེ་དག་རྣམས་དང༌། ངང་པའི་རྒྱལ་པོ་དུས་བཟང་དེ་དང༌། བདུད་ཀྱི་རིགས་ཀྱི་བག་མེད་པ་དེ་དག་རྣམས་ལ་བཅོམ་ལྡན་འདས་འོད་སྲུང་གིས་<line/>
གསུངས་པའི་མདོ་གང་ཡིན་པ་སྔོན་གྱི་ལྷ་ལས་དེས་ཐོས་པ་རྣམས་སྟན་པ་ཡིན་ནོ། །གཞན་ཡང་ཉོན་མོངས་པ་དྲི་མ་ཅན་གྱི་ཆོས་རྣམས་དཀར་པོའི་ཆོས་ཀྱིས་རབ་ཏུ་<line/>
གཞོམ་པར་བྱའོ། །འདི་ཡང་གང་ཞེ་ན། འདི་ལྟ་སྟེ། གྲོང་དང་གྲོང་ཁྱེར་དུ་འཇུག་པ་ལ་དགའ་བའི་སྤྱོད་པ་རྣམས་སྤོང་བ་ནི། ཐམས་ཅད་གཅིག་ཏུ་དགོན་པ་ན་གནས་<line/>
པས་སོ༑ ༑གྲོང་དང་གྲོང་ཁྱེར་ན་སྤྱོད་པ་ལ་དགའ་བར་བྱེད་པ་གཅིག་ཏུ་གོམས་པར་གྱུར་པ་ནི། དགེ་སློང་ལས་གཅིག་ཏུ་བར་ཆད་བྱེད་པར་འགྱུར་རོ། །ཇི་ལྟར་གྱུར་པས་ཤེ་<line/>
ན༑ དགེ་སློང་གི་བྱ་བ་ཉིད་དུ་གྱུར་པ་བསམ་གཏན་དང་ཁ་དོག་ཡོངས་སུ་སྤངས་ནས་གྲོང་ངམ་གྲོང་ཁྱེར་དུ་འཇུག་པར་བྱེད་ཅིང་གནས་པར་ཡང་བྱེད་དོ། །ཁྱིམ་དེ་དང་དེ་<line/>
དག་རྣམས་ལ་བློ་ཤིན་ཏུ་ལྷག་པར་ཆགས་པར་གྱུར་ནས་བུད་མེད་རྣམས་དང་ངམ་སྐྱེས་པ་དང་བཅས་པ་དང་ཡང་རུང་སྟེ། རྒྱུན་མི་འཆད་པར་འདུ་འཚོགས་ཀྱང་བྱེད་<line/>
</page>
<page index="77" id="39B">པར་འགྱུར་རོ། །དེ་གལ་ཏེ་བུད་མེད་དང་ལྷན་ཅིག་ཏུ་འཆིང་བར་འགྱུར་བ་རྣམས་ཐམས་ཅད་བྱེད་དོ། །དོན་ཐམས་ཅད་ལས་ཡོངས་སུ་ཉམས་པར་འགྱུར་ཞིང༌། ཡིད་འདོད་<line/>
ཆགས་ཀྱི་དབང་དུ་འགྱུར་བར་ཀུན་ནས་སྐྱེད་པར་བྱེད་དོ། །རྒྱུ་གང་གིས་བུད་མེད་ནི། མེ་དང་འདྲ་བ་ཡིན་ཏེ། ཇི་ལྟར་གང་མེ་ལ་ཉེ་བ་ཉིད་དུ་གནས་པ་དེ་ནི། ཉེ་བར་སྲེག་པར་འགྱུར་<line/>
རོ༑ ༑དེ་བཞིན་དུའང་གང་བུད་མེད་རྣམས་དང་ཉེ་བར་གནས་པར་བྱེད་པ་དེའི་སེམས་རྣམ་པར་འཁྲུལ་བར་འགྱུར་རོ། །རྒྱུ་མཚན་དེའི་ཕྱིར་ན་དགེ་སློང་གིས་གྲོང་དང་གྲོང་ཁྱེར་<line/>
རྣམས་སུ་འཇུག་པར་མི་བྱའོ། །གལ་ཏེ་སྐྱེས་པ་དག་དང་ལྷན་ཅིག་ཏུ་འདུ་འཚོགས་པའམ། གཞན་རྣམས་དང་ཡང་ཀུན་རྗོད་པར་བྱེད་པ་དེ་དག་ནི། བྱ་བ་རྣམས་ཐམས་ཅད་ལས་<line/>
ཡོངས་སུ་ཉམས་པར་འགྱུར་རོ། །འདིའི་སེམས་ཟག་པ་མེད་པའི་ཆོས་རྣམས་ལ་ཡང་དག་པར་རབ་ཏུ་དང་བར་འགྱུར་བའང་མ་ཡིན་ནོ། །དགེ་སློང་གྲོང་དང་གྲོང་ཁྱེར་རྣམས་སུ་<line/>
འཇུག་པ་ལ་དགའ་བའི་སྤྱོད་པའི་དབང་གིས་བར་ཆད་ཆེན་པོར་གྱུར་པ་གཞན་རྣམས་ཉིད་ཀྱང་འབྱུང་བར་འགྱུར་ཏེ། དེ་ལས་འདི་དག་རྣམས་ཀྱང་གང་ཞེ་ན། འདི་ལྟ་སྟེ། ཁྱིམ་<line/>
ནས་ཁྱིམ་རྣམས་སུ་འཇུག་པའི་དགེ་སློང་ནི། སེམས་རྣམ་པར་གཡོས་པར་འགྱུར་རོ། །ཁྱིམ་རྣམས་ཀྱི་ཉེ་བར་སྤྱོད་པར་བྱ་བ་རྣམས་ཡོངས་སུ་རྟོགས་ཤིང་ཟས་དང་སྐོམ་གྱི་ལོངས་<line/>
</page>
<page index="78" id="40A">༄༅། །སྤྱོད་དག་མངོན་པར་མཐོང་ནས་སྤངས་ཀྱང་དེ་ནམ་ཞིག་ན་སླར་ཡང་མི་མཉམ་པ་རྣམས་ལ་འཇུག་པར་རྩོམ་སྟེ། ནགས་ཀྱི་ནང་ནས་ཅི་ནས་ཀྱང་ཁྱིམ་པར་<line/>
འགྱུར་རོ། །ནགས་ན་གནས་པའི་དགའ་བ་ལས་ཡོངས་སུ་ཉམས་པར་གྱུར་ནས་དེ་ཕྱིར་ཡང་ཁྱིམ་གྱི་གནས་ཀྱི་འཆིང་བའི་སྐྱོན་དེ་ཉིད་ཀྱིས་ཀུན་ནས་བཅིངས་པར་གྱུར་ནས་འདོད་<line/>
ཆགས་དང་ཞེ་སྡང་དང་གཏི་མུག་རྣམས་ལ་སྤྱོད་དོ། །དེ་ཉེས་པ་དེ་དག་རྣམས་ཀྱི་སྐྱོན་གྱིས་ཕྱིར་ཡང་དམྱལ་བ་དང་ཡི་དྭགས་དང་དུད་འགྲོ་རྣམས་སུ་སྐྱེ་བ་ཡིན་ནོ། །སྡུག་བསྔལ་<line/>
དེ་དག་རྣམས་ཀྱི་རྩ་བའང་གྲོང་དང་གྲོང་ཁྱེར་དུ་འཇུག་པའི་སྤྱོད་པ་ལ་དགའ་བ་ཡིན་ནོ། །དེའི་ཕྱིར་ཡང་དག་པའི་དགེ་སློང་ཡིན་པར་འདོད་པ་དེ་དག་རྣམས་ཡོངས་སུ་སྤོངས་<line/>
ཤིག །རྣམ་པ་དེ་ལྟ་བུའི་སྐྱོན་དེ་དག་རྣམས་ཀྱང་གང་གིས་སྤོང་ན། གཅིག་ཏུ་དགོན་པ་ན་གནས་པས་སོ། །དགོན་པ་ན་གནས་པ་དེའང་མཐར་ཐུག་པའི་ཡོན་ཏན་རྣམས་<line/>
ཐམས་ཅད་ཀྱི་རྟེན་དུ་གྱུར་པ་མཆོག་ཏུ་བཟང་བ་ཡིན་ནོ། །གཅིག་པུ་དགོན་པ་ན་གནས་པར་དགའ་བའི་དགེ་སློང་ནི། དབང་པོ་རྣམས་ཞི་བ་དང༌། སེམས་ཤིན་ཏུ་རབ་ཏུ་དང་<line/>
བ་དང༌། བློ་ལེགས་པར་བ་ཏུལ་བའི་གསེར་དང་མཚུངས་པ་དང༌། མཆོག་ཏུ་ཞི་བ་དང༌། དབང་པོ་རྣམས་མཆོག་ཏུ་བསྡམས་པ་དང༌། འཇིགས་པའི་དྲི་མ་རྣམས་དང་རྣམ་པར་<line/>
</page>
<page index="79" id="40B">བྲལ་བ་དང༌། མཆོག་ཏུ་གཙང་བར་གྱུར་པའི་ཟག་པ་མེད་པའི་བདེ་བ་རྣམས་གང་ཡིན་པ་འཐོབ་པར་བྱེད་དོ། །བདེ་བ་དེའི་ཁྱད་པར་རྣམས་ཀྱིས་ན་འདོད་པ་ན་སྤྱོད་པའི་ལྷའི་རིགས་<line/>
དྲུག་པོ་འདི་དག་རྣམས་ཐམས་ཅད་ཀྱིས་ཀྱང་ཡང་དག་པའི་ལེགས་པ་དང་ལྡན་པར་གྱུར་ཅིང་ཀུན་གྱིས་ཀྱང་གང་སྔོན་ལས་རྣམས་གཅིག་ཏུ་བྱས་པར་གྱུར་ལ། དེའང་འདོད་པ་<line/>
སྡུག་པ་ཡིད་དུ་འོང་བ་མཆོག་ཏུ་མཚུངས་པ་མེད་པའི་ལྷ་གཅིག་གི་རྣམ་པར་སྨིན་པའི་འབྲས་བུར་གྱུར་ཅིང་འདོད་པ་ན་སྤྱོད་པ་འདི་དག་རྣམས་ཀྱི་བདེ་བ་རྣམས་དང་ཀུན་ནས་ལྡན་<line/>
པར་གྱུར་པ་གང་ཡིན་པ་དེས་ཀྱང་ཟག་པ་ཟད་པའི་བདེ་བ་གཅིག་གི་ཆར་ཡང་མི་ཕོད་ཅིང་དཔེར་ཡང་མི་བཟོད་དོ། །དཔྱད་པར་གྱུར་པ་ན་ཐམས་ཅད་དུ་དཔེར་ཡང་མི་ཆོག་གོ །<line/>
དེའི་ཕྱིར་གང་འགའ་ཞིག་དོན་དམ་པའི་བདེ་བ་འདོད་པ་དེས་གྲོང་ཁྱེར་དུ་འཇུག་པ་ལ་དགའ་བའི་བདེ་བ་དེ་དག་རྣམས་ཐོང་ལ་བསམ་གཏན་དང་སྙོམས་པར་འཇུག་<line/>
པའི་བདེ་བ་རྣམས་དོན་དུ་གཉེར་ཞིང་རྟག་ཏུ་གཅིག་ཏུ་ཉིད་མངོན་པར་དགའ་བས་རི་ཁྲོད་དང་རིའི་ཕུག་དང་དགོན་པ་རྣམས་སུ་རྩྭ་སོག་གི་སྟན་ལ་གཅིག་ཏུ་གནས་པར་འགྱུར་<line/>
བར་གྱིས་ཤིག །ཟག་པ་མེད་པའི་བདེ་བ་ལ་མངོན་པར་དགའ་བས་གནས་པའི་དགེ་སློང་རྣམས་ནི། གྲོགས་པོ་དང་གཉེན་འབྲེལ་དང་རང་གི་སྐྱེ་བོ་རྣམས་ལྟ་བར་བྱེད་པས་<line/>
</page>
<page index="80" id="41A">༄༅། །རྣམ་པར་རྒྱུ་བ་སྟེན་པར་འགྱུར་བ་ནི། མ་ཡིན་ནོ། །དེ་རང་གི་སྐྱེ་བོ་དང་གྲོགས་པོ་དང་གཉེན་འབྲེལ་རྣམས་ལ་ལྟ་བས་རྣམ་པར་རྒྱུ་བ་བསྟེན་པར་གྱུར་ན།<line/>
དེ་རང་གི་སྐྱེ་བོ་དང་གྲོགས་པོ་དང་གཉེན་འབྲལ་རྣམས་དང་ཕྲད་པ་ལས་བྱུང་བའི་བདེ་བ་རྣམས་ནི། འཇིག་པ་དང་མི་བརྟན་པ་དང་མི་རྟག་པ་དང་མཐར་རྣམ་པར་འབྲལ་<line/>
བ་དེ་དག་རྣམས་ནི། མཆོག་ཏུ་མཐར་ཕྱིན་པ་མ་ཡིན་ནོ། །ཉོན་མོངས་པ་རྣམས་དང་བཅས་པ་དང༌། དེ་ནི། དྲི་མ་དང་སྐྱོན་དང་གནོད་པ་དང་བཅས་པ་དང་གཅིག་ཏུ་ངེས་<line/>
པ་མ་ཡིན་པ་འཇིགས་པ་དང་བཅས་པར་གཅིག་ཏུ་ངེས་པ་དཔེ་མེད་པ་རྣམས་ལས་རྣམ་པར་མ་གྲོལ་བ་ཡིན་ནོ། །དེའི་ཕྱིར་ན་བློ་གྲོས་དམན་པར་གྱུར་པ་གང་འགའ་ཞིག་<line/>
གིས་དོན་དམ་པའི་བདེ་བ་རྣམས་ཀུན་ནས་དོར་ནས་ཟག་པ་དང་བཅས་པའི་བདེ་བ་ཚུལ་དང་མཐུན་པ་མ་ཡིན་པ་སྡུག་བསྔལ་རྣམས་ཚོལ་བར་བྱེད་དོ། །དེ་ནི། འོད་བོར་བར་<line/>
གྱུར་ནས་མུན་པ་ཚོལ་བར་བྱེད་པ་ཡིན་ནོ། །དེ་ལས་ཀྱང་འཁྱམས་པར་གྱུར་ཏེ་བློ་དང་མི་ལྡན་ཞིང་ཡོན་ཏན་དང་ཡོན་ཏན་མ་ཡིན་པ་དང༌། སྐྱོན་གྱི་མཚན་ཉིད་ལ་བློ་གྲོས་<line/>
ལྡོངས་པའི་ཕྱིར་རོ། །དེའི་ཕྱིར་གྲོང་དང་གྲོང་ཁྱེར་དུ་འཇུག་པར་དགའ་བའི་སྤྱོད་པ་རྣམས་སྤོངས་ལ། རྟག་པར་གཅིག་པུ་དགོན་པ་ན་གནས་པ་ལ་མངོན་པར་དགའ་<line/>
</page>
<page index="81" id="41B">བར་འགྱུར་བར་གྱིས་ཤིག །དེ་ལྟར་ན་ཀུན་ནས་ཉོན་མོངས་པ་རྣམས་སྤངས་པ་ཤིན་ཏུ་མཐར་ཕྱིན་པའི་བདེ་བ་རྣམས་འཐོབ་པ་ཡིན་ནོ། །ཆོས་ལྔ་པ་དྲི་མ་དང་བཅས་པ་འདི་ནི། དྲི་<line/>
མ་མེད་པའི་ཆོས་ཀྱིས་རབ་ཏུ་གཞོམ་པར་བྱའོ། །བདེ་བ་འདོད་པ་རྣམས་དང་བདུད་ཀྱི་ཡུལ་ལ་མངོན་པར་མི་དགའ་བ་རྣམས་དང༌། དེའི་ས་ལ་འདུག་པར་མི་འདོད་པ་ཉིད་<line/>
ཀྱིས་དེ་ལྟར་དྲི་མ་དང་བཅས་པའི་ཆོས་དེ་དྲི་མ་མེད་པའི་ཆོས་ཀྱིས་རབ་ཏུ་གཞོམ་པར་བྱའོ། །དེ་ལྟར་མུ་སུ་ལུནྡྷ་འདིས་ཀུན་ནས་བརྗོད་པ་དང་ལྡན་པའི་ངང་པ་དེ་དག་རྣམས་<line/>
ཀྱི་བློ་ཡང་རྟོགས་པས་དང༌། དགེ་བའི་མཐའ་དང་ལྡན་པ་མཆོག་ཏུ་རྒྱ་ཆེ་བའི་བློ་གྲོས་ཅན་གྱི་བྱང་ཆུབ་སེམས་དཔའ་དུས་བཟང་གཞན་ལ་ཕན་པ་ལ་རབ་ཏུ་ཞུགས་པ་དེ་དང༌།<line/>
བདུད་ཀྱི་ཕྱོགས་སུ་འགྱུར་བའི་བག་མེད་པ་དེ་འཁོར་རྒྱགས་པ་དང་སྨྱོ་བ་དང་བཅས་པ་དང༌། དེ་དག་རྣམས་ཀྱི་བསམ་པ་རིག་ནས་བཅོམ་ལྡན་འདས་འོད་སྲུང་གིས་གསུངས་<line/>
པའི་མདོ་འདི་ཡུལ་དང་དུས་སུ་རིགས་པར་བསྟན་ནོ། །དེ་ལ་ཆོས་བཅུ་གཅིག་པོ་རྣམས་ལས་ཆོས་ལྔ་པ་བསྟན་པ་ཡིན་ནོ། །ལྷག་མ་དྲུག་པོ་དེའང་ཡུལ་དང་དུས་སུ་འོས་པར་<line/>
ངས་བསྟན་པར་བྱ་ཡི། ཁྱེད་རྣམས་ཡིད་རྩེ་གཅིག་པ་དང་ཡང་དག་པར་ལྡན་པར་གྱིས་ཤིག །གང་གི་ཕྱིར་དལ་འབྱོར་ཕུན་སུམ་ཚོགས་པ་ཐོབ་པར་གྱུར་ནས་གང་དག་<line/>
</page>
<page index="82" id="42A">༄༅། །ཆོས་སྟོན་པར་མི་བྱེད་པ་དང༌། གང་ཡང་ཉན་པར་མི་བྱེད་པ་དེ་དག་ནི། ཤིན་ཏུ་མི་ཁོམ་པ་ཐོབ་པ་ཡིན་ནོ། །དེའི་ཕྱིར་ན་ཇི་སྲིད་དུ་དལ་འབྱོར་ཕུན་སུམ་ཚོགས་<line/>
པ་དང༌། དབང་པོ་ཀུན་ཚང་བར་གྱུར་པ་དེ་སྲིད་དུ་ཆོས་བསྟན་པར་བྱའོ། །གང་གི་ཕྱིར་ངན་སོང་གིས་གསུམ་པོ་དམྱལ་བ་དང༌། ཡི་དྭགས་དང༌། དུད་འགྲོ་རྣམས་ཤིན་ཏུ་སྡུག་<line/>
བསྔལ་བའི་ཕྱིར་རོ། །དམྱལ་བ་ནི། ཇི་ལྟར་ཆོས་ཉན་པར་འགྱུར། དེ་བཞིན་དུ་ཡི་དྭགས་དང༌། དུད་འགྲོ་རྣམས་ན་ཇི་ལྟར་ཆོས་འདུལ་བ་རྣམས་ཡོད། ཕན་ཚུན་དུ་གསོད་པར་<line/>
བྱེད་པ་དང༌། སྐོམ་པ་དང༌། ལྟོགས་པའི་སྐྱོན་དང་ལྡན་པའི་ཕྱིར་རོ། །ལྷ་དང་མི་རྣམས་ཁོ་ན་ཆོས་སྒྲོག་པ་ཡོད་པ་ཡིན་ཏེ། གང་དག་བག་མེད་པ་མ་ཡིན་ཞིང་བག་མེད་པར་<line/>
རྒྱུ་བ་མ་ཡིན་པ་རྣམས་ཀྱིས་སོ། །དེ་ལ་བདག་གིས་བག་མེད་པ་སྤངས་ལ། ཁྱེད་དད་པའི་མོས་པ་དང་ལྡན་པ་དགེ་བའི་བསམ་པ་ཅན་རྣམས་ཉིད་ལ་ངས་ཆོས་བསྟན་པར་<line/>
བྱ་ཡི༑ དེ་ཁྱེད་རྣམས་ཀྱིས་རབ་ཏུ་གུས་པར་གྱིས་ལ་མཉན་པར་གྱིས་ཤིག །དེ་ལྟར་ཆོས་འདུལ་བ་ནི། ཤིན་ཏུ་དཀོན་པ་དང་དལ་འབྱོར་ཕུན་སུམ་ཚོགས་པའང་ཤིན་<line/>
ཏུ་རྙེད་པར་དཀའ་བ་ཡིན་ནོ། །གཞན་ཡང་ཆོས་དྲི་མ་ཅན་མི་གཙང་བ་དང་བཅས་པ་གཞན་རྣམས་སླུ་བར་བྱེད་པའང་གང་ཞེ་ན། འདི་ལྟ་སྟེ། འདོད་པ་ཆེ་བའོ། །ཆོས་<line/>
</page>
<page index="83" id="42B">དེའང་མཆོག་ཏུ་དྲི་མ་ཅན་དུ་གྱུར་པ་འདོད་པ་ཆེ་བས་བྱིན་གྱིས་བརླབས་པ་གང་གིས་གཞོམ་པར་བྱ་ན། འདི་ལྟ་སྟེ། ཆོག་ཤེས་པས་སོ། །འདོད་པ་ཆེ་བ་ཞེས་བྱ་བ་ནི། ཁྱིམ་པ་རྣམས་<line/>
དང༌། རབ་ཏུ་བྱུང་བ་རྣམས་ཀྱང་བདེ་བར་རྒྱུ་བ་མ་ཡིན་ཏེ། གང་གི་ཕྱིར་འདོད་པ་ཆེ་བར་གྱུར་པ་རྣམས་ནི། ཁྱིམ་པའམ་རབ་ཏུ་བྱུང་བའང་རུང་སྟེ། ཉིན་མོ་དང་མཚན་མོར་ཡང་དེ་དག་<line/>
རྣམས་བདེ་བར་མི་འགྱུར་རོ། །རྫས་རྣམས་ཐོབ་པར་གྱུར་པས་ཀྱང་ཞི་བ་ཐོབ་པར་མི་འགྱུར་རོ། །ནོར་གང་རྙེད་པར་གྱུར་ཀྱང་ངེས་མཐར་ཐུག་པའི་ཚིམ་པ་འབྱུང་བར་མི་འགྱུར་<line/>
རོ༑ ༑འདོད་པ་ཆེ་བར་གྱུར་པ་དེའང་ཁྱིམ་གྱི་གནས་ནས་ངེས་པར་འབྱུང་བའི་རབ་ཏུ་བྱུང་བ་རྣམས་ལ་ཇི་ལྟ་བ་དེ་ལྟར་ཁྱིམ་པ་རྣམས་ཀྱི་བར་ཆད་བྱེད་པར་ནི་མི་འགྱུར་རོ། །<line/>
གང་གི་ཕྱིར་རབ་ཏུ་བྱུང་བ་འདོད་པ་ཆེ་བར་གྱུར་པ་གང་ཡིན་པ་དེ་ནི། ཁྱིམ་པ་ཡིན་གྱི་རབ་ཏུ་བྱུང་བ་ནི། མ་ཡིན་ནོ། །རབ་ཏུ་བྱུང་བ་ཞེས་བྱ་བ་ནི། རྒྱགས་པ་དང་ང་རྒྱལ་དང་<line/>
འགྱིང་པ་དང་རྨོངས་པ་དང་ཕྲག་དོག་རྣམས་བཅོམ་པ་དང༌། འདོད་པ་ཆེ་བ་དང་ཡང་རྣམ་པར་བྲལ་བ་ཡིན་ནོ། །སྤྱིར་སྐྱོན་དེ་དག་རྣམས་ཉིད་ལས་ཀྱང་དགེ་སློང་འདོད་པ་<line/>
ཆེ་བའི་མིང་ཅན་རྣམས་ལ་ནི། གཞན་ཐམས་ཅད་འཕྱ་བར་འགྱུར་རོ། །གང་ཡང་འདོད་པ་ཆེ་བའི་བློ་ཅན་གྱི་དགེ་སློང་ནི། རྟག་ཏུ་བློ་ནོར་ལ་སོང་བར་གྱུར་པས་ཉིད་མཚན་<line/>
</page>
<page index="84" id="43A">༄༅། །མེད་པར་དེའི་སེམས་དགེ་བའི་ཆོས་རྣམས་ལ་ལེགས་པར་རབ་ཏུ་དང་བར་མི་འགྱུར་རོ། །དེའི་བློ་རབ་ཏུ་མ་དང་བ་དང༌། དབང་པོ་རབ་ཏུ་མ་དང་བ་དང༌། བྱ་བ་<line/>
རྣམས་རབ་ཏུ་མ་དང་བ་གང་ཡིན་པའི་གོམ་པ་འབོར་བར་གྱུར་པའམ། དགེ་འདུན་གྱི་ས་ལ་འཆག་པར་བྱེད་ཀྱང་དེར་དམྱལ་བར་ཉེ་བར་འགྱུར་ན། གནས་མལ་དང་ནད་<line/>
ཀྱི་རྐྱེན་སྨན་དང་ཡོ་བྱད་རྣམས་ཀྱིས་ནི། དང་པོ་ཁོ་ནར་བར་ཆད་བྱེད་པ་འབྱུང་བར་འགྱུར་བ་ཡིན་ནོ། །དེ་དམྱལ་བ་འབའ་ཞིག་ཏུ་འཚེད་པར་བྱེད་དེ། གང་ཚུལ་ཁྲིམས་<line/>
འཆལ་བར་གྱུར་པ། འདོད་པ་ཆེ་བ། སྡིག་པའི་ཆོས་ཅན། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆེས་པ། སེངྒེའི་པགས་པ་ཀུན་ནས་གྱོན་པའི་ལྕེ་སྦྱང༌། སྒྱུ་མའི་ཟོང་དང་<line/>
མཚུངས་པ། དུང་གི་སྒྲ་དང་མཚུངས་པར་སྤྱོད་པ། མཆོག་ཏུ་སྟོང་པ། ཤིན་ཏུ་སླུ་བ། ཤིན་ཏུ་ཆད་པར་གྱུར་པ་ཡིན་ནོ། །གང་འགའ་ཞིག་འདོད་པ་ཆེ་བར་གྱུར་པ་ཇི་ལྟར་<line/>
ང་ནི༑ དགེ་སློང་ཡིན་ཏེ། འོད་སྲུང་བ་ཡིན་ནོ། །འོད་སྲུང་གི་ཆོས་འདུལ་བ་ལ་རབ་ཏུ་བྱུང་བ་ཡིན་ནོ། །ཞེས་དེ་ལྟར་དམ་འཆའ་བརྗོད་པར་བྱེད་པ་ན། འདོད་པ་ཆེ་བར་གྱུར་<line/>
པ་དེ་ལྟར་མེས་ནི། མི་སྲེག་གོ །ཇི་ལྟར་འདོད་པ་ཆེ་བས་བློ་གྲོས་ཆུང་བ་རྣམས་ན་བར་བྱེད་པ་དེ་ལྟར་དུག་གིས་ལྷང་ཀྱོག་མི་བྱེད་དོ། །ཇི་ལྟར་འདོད་པ་ཆེ་བའི་རྒས་པས་<line/>
</page>
<page index="85" id="43B">རྒ་བར་བྱེད་པ་དེ་ལྟར་རྒ་བས་རྒས་པར་མི་བྱེད་དོ། །ཇི་ལྟར་དགེ་བའི་ལྗོན་ཤིང་རྣམས་འདོད་པ་ཆེ་བའི་མཚོན་གྱིས་རྩ་བ་ནས་གཅོད་པར་བྱེད་པ་དེ་ལྟར་མཚོན་གྱིས་ནི། རྩ་བ་ནས་<line/>
མི་གཅོད་དོ། །ཇི་ལྟར་འདོད་པ་ཆེ་བའི་ནད་རྣམས་ཀྱིས་ཉེ་བར་འཇོམས་པར་བྱེད་པ་དེ་ལྟར་ནད་རྣམས་ཀྱིས་ནི། ཉེ་བར་འཇོམས་པར་མི་བྱེད་དོ། །ཇི་ལྟར་འདོད་པ་ཆེ་བའི་དགྲས་ནང་<line/>
དུ་གསེབ་ཏུ་ཉེ་བར་སོང་ནས་སྙིང་ལ་ཀུན་ཏུ་གནས་ཏེ་སྲོག་འཇིག་པར་བྱེད་པ་དེ་ལྟར་དགྲ་བོ་གླགས་ཚོལ་བ་རྣམས་ནགས་ཀྱི་གསེབ་ཏུ་ཞུགས་ཏེ་རྟག་ཏུ་ཉེ་བར་གླགས་སྐབས་ཚོལ་<line/>
བ་རྣམས་ཀྱང་སྲོག་གཅོད་པར་མི་བྱེད་དོ། །དེའི་ཕྱིར་སྐྱོན་དེ་དག་རྟོགས་པར་གྱིས་ལ་གཉིས་འཇིག་པར་བྱེད་པའི་སྐྱོན་ཅན་དགེ་སློང་འདོད་པ་ཆེ་བ་རྣམས་ཀྱིས་འཇིག་རྟེན་གཉིས་<line/>
ཀ་འཇིག་པར་བྱེད་པ་དང༌། དྲི་མ་རྣམས་དང་ལྡན་པ་དང༌། སྡིག་པའི་རྩེ་མོར་གྱུར་པ་ཡིན་པས་རྣམ་པར་སྤང་བར་གྱིས་ཤིག །དེ་སྤྱད་པར་གྱུར་པ་ནའང་ཉིན་མོའམ་མཚན་མོ་<line/>
ཡང་རུང་སྟེ། འགའ་ཞིག་ཀྱང་བདེ་བར་མི་འགྱུར་རོ། །དེ་ནས་དེའི་ཚེ་ན་འཐབ་བྲལ་བ་རྣམས་ཀྱི་མངའ་བདག་མུ་སུ་ལུནྡྷ་དེ་བཅོམ་ལྡན་འདས་འོད་སྲུང་གིས་གསུངས་པའི་ཚིགས་<line/>
བཅད་པ་བརྗོད་པ་ཇི་ལྟར། འདོད་པ་ཆེ་བའི་མཚོན་ཆེན་ནི། །གང་གིས་གཏུབས་པ་བྱིས་པ་རྣམས། །དེ་ཕྱིར་མཚོན་ཆ་བཞིན་དེ་སྤོངས། །མིག་མེད་པ་ནི་དེས་བཅིངས་ནས། །<line/>
</page>
<page index="86" id="44A">༄༅། །འདོད་ཆེན་རྨ་ནི་མི་བཟད་པ། །གང་གི་སྙིང་ལ་སྐྱེ་བར་འགྱུར། །ཉིན་དང་མཚན་མོ་མེད་པར་ཡང༌། །འདོད་ལྡན་དེ་ནི་བདེར་མི་འགྱུར། །ཀུན་རྟོག་བུད་ཤིང་<line/>
ལས་བྱུང་བའི། །སྲེད་པའི་རླུང་གིས་ཀུན་ཏུ་སྤང༌། །འདོད་ཆེན་རང་བཞིན་མི་ཡིས་ནི། །མི་རྣམས་སྙིང་ནི་སྲེག་པར་བྱེད། །འདོད་པ་ཡིས་ནི་བསྐོར་བའི་ཡིད། །སེམས་ནི་ཡང་མོའི་<line/>
སྐྱེས་བུ་ནི། །ནོར་ལ་སྲེད་པར་གྱུར་པ་ཡིས། །གསོན་པའི་སྙིང་པོ་འཇོམས་པར་བྱེད། །གང་ཡང་སྡིག་པའི་ལས་རྣམས་ནི། །སྐྱེས་བུ་ཐ་ཤལ་གྱིས་བྱེད་དོ། །དེ་ཀུན་ནོར་སྲེད་<line/>
ལས་ཡིན་པར། །མཁས་པས་རབ་ཏུ་བརྗོད་པ་ཡིན། །འབར་བ་གང་དུ་རྣམ་པར་འཇུག །གང་གིས་མི་རིགས་པར་བྱེད་པ། །དེ་ཀུན་འདོད་པའི་སྐྱོན་གྱིས་ནི། །བདག་ལ་ཕན་<line/>
མིན་བྱེད་པ་ཡིན། །འཁྲུག་པ་རྣམ་པ་སྣ་ཚོགས་དང༌། །མཚོན་ཆའི་སྡུག་བསྔལ་ཤིན་ཏུ་མང༌། །བསྟེན་པའི་སྐྱེས་བུ་རྨོངས་པ་གང༌། །དེ་ཡི་རྒྱུ་ཡང་འདི་ཡིན་ནོ། །འདོད་པའི་<line/>
སྐྱོན་ལས་ཀུན་བྱུང་བའི། །ཉེར་འཚེ་འདི་དག་གོ་བར་གྱིས། །དེ་བསྟེན་ཕན་པ་བྱེད་མིན་པར། །ལམ་རིག་པས་ནི་ཡོངས་སུ་གསུངས། །དེ་ལྟར་མུ་སུ་ལུནྡྷ་དེས་སྨྲ་བ་པོའི་ངང་<line/>
པ་དེ་དག་དང༌། ངང་པའི་རྒྱལ་པོ་དུས་བཟང་དེ་དང༌། བག་མེད་པས་མགོ་དྲངས་པའི་བདུད་ཀྱི་རིགས་སུ་གྱུར་པ་གསུམ་པོ་རྒྱགས་པ་དང་སྨྱོ་བ་དང་དེ་དག་རྣམས་ལ་བཤད་<line/>
</page>
<page index="87" id="44B">དོ༑ ༑རྣམ་པ་དེ་ལྟ་བུའི་སྐྱོན་ཆེན་པོ་རྣམས་དགེ་བའི་ཆོས་གང་དག་གིས་རབ་ཏུ་གཞོམ་པར་བྱ་བ་ཡིན་ན། འདི་ལྟ་སྟེ། འདོད་པ་ཆུང་བ་ཞེས་བྱ་བས་སོ། །འདོད་པ་ཆུང་བ་ཞེས་བྱ་བ་ནི།<line/>
འདི་ལྟ་སྟེ། བདེ་བ་རྣམས་ཐམས་ཅད་འབྱུང་བའོ། །དེ་གང་ལ་ཡོད་པའི་སྐྱེས་བུ་དེ་ནི། རྟག་ཏུ་བདེ་བའི་མཆོག་རྣམས་དང་ལྡན་པ་ཡིན་ལ། དེ་ལ་མེ་དང་རྒྱལ་པོ་དང་ཆོམ་རྐུན་<line/>
དང་ཆུ་ལ་སོགས་པ་རྣམས་ཀྱི་འཇིགས་པ་མེད་དོ། །འདི་ནོར་གྱི་སྲེད་པ་རྣམས་ཀྱིས་རྣམ་པར་བསྲེགས་ནས་ཁྱིམ་ནས་ཁྱིམ་དག་ཏུ་བསྟེན་པར་བྱ་བའི་དོན་དུ་སྨྲ་བར་མི་བྱེད་དོ། །<line/>
སྟེན་གྲོགས་རྣམས་ནི། རྐུན་མའི་སྟེན་གྲོགས་ཡིན་ནོ། །དམན་པའི་གནས་རྣམས་ཁྱིམ་སྒོར་གནས་པ་ཡིན་ནོ། །རྫུན་གྱིས་བསྟེན་གྲོགས་ཀྱི་ཚིག་དག་ཀྱང་སྨྲ་བར་མི་བྱེད་དོ། །<line/>
གར་དང་རྒོད་པ་དང་འགྱིང་བག་རྣམས་ཞབས་འབྲིང་གི་དོན་དུ་བྱེད་པའང་མ་ཡིན་ནོ། །ཚིག་རྣམས་སྨྲ་བར་མི་བྱེད་ཅིང་དོན་དག་ཀྱང་མི་བྱེད་དོ། །ནོར་གྱི་འདོད་པའི་མེ་རྣམས་ཀྱིས་<line/>
མི་སྲེག་གོ །གཞན་དག་དང་མཉམ་དུ་འགྲོགས་པ་ལ་སྤྲོ་བར་གྱུར་པ་རྣམས་ཀྱི་དབུགས་འབྱིན་པ་མེད་པའི་སྡུག་བསྔལ་མང་པོར་མི་འགྱུར་རོ། །ནོར་གྱི་འདོད་པས་སྡིག་<line/>
པའི་གྲོགས་པོ་རྣམས་བསྟེན་པར་མི་བྱེད་དོ། །རྟག་ཏུ་དོགས་པ་དང་བཅས་པར་མི་འགྱུར་ཞིང་ལམ་དུ་འགྲོ་བར་གྱུར་ན་ཆོམ་རྐུན་པའི་འཇིགས་པ་མེད་དོ། །གྲོགས་པོ་མ་<line/>
</page>
<page index="88" id="45A">༄༅། །ཡིན་པ་རྣམས་མང་བར་མི་འགྱུར་ཞིང༌། སྐྱེ་བོ་རྣམས་ཐམས་ཅད་ཀྱིས་རྟོག་དབྱོད་བྱེད་པར་མི་འགྱུར་རོ། །ཆད་པའི་འཇིགས་པས་ཀྱང་རྣམ་པར་མི་འཇིགས་<line/>
སོ༑ ༑དེ་ལྟར་ཁྱིམ་པར་གྱུར་ཀྱང་འཇིགས་པ་རྣམས་མེད་པར་འགྱུར་རོ། །སྐྱོན་གྱི་འཇིགས་པ་རྣམས་ཀུན་ཏུ་འགགས་པ་དང༌། ཐམས་ཅད་དུ་སོ་གསོད་པར་གནས་པ་<line/>
དང་གང་ཡང་ཁྱིམ་པ་རྣམས་ཀྱང་སྐྱོན་ལས་ཀུན་ཏུ་རྒལ་བ་ཡིན་ན་ནགས་ན་གནས་པ་རྣམས་ལ་ལྟ་ཅི་སྨོས། དེ་ཉིད་སླར་ཡང་འདོད་པ་ཆེ་བར་བྱེད་ན་ནི། དེ་སྐྱུག་བ་ཟ་<line/>
བ་དང་མཚུངས་པར་འགྱུར་རོ། །དགེ་སྦྱོང་གི་མཆོད་པའི་མཆོག་རྣམས་ནི། འདི་ལྟ་སྟེ། འདོད་པ་ཆུང་ཞེས་བྱ་བ་ཡིན་ནོ། །འདོད་པ་ཆུང་ཞིང་ཆོག་ཤེས་པའི་དགེ་སློང་རྣམས་<line/>
ནི༑ གང་གི་ཕྱིར་ཤིན་ཏུའང་མཛེས་ཤིང་གསལ་ལ་རྣམ་པར་སྣང་ངོ༌། །གདན་གཅིག་པ་འབའ་ཞིག་དང༌། ཕྱག་དང་ཁྲོད་པ་འབའ་ཞིག་དང༌། གཅིག་པུ་ཁོ་ན་རྒྱུ་བ་དང་རིའི་<line/>
ཁྲོད་དང་ཕུག་དག་དང་རྩྭའི་ཕུང་པོ་དང་དུར་ཁྲོད་འབའ་ཞིག་ཏུ་གནས་པ་དང༌། གསུས་པའི་སུམ་ཆ་འབའ་ཞིག་གིས་ཆོག་ཤེས་པ་དང༌། སུས་ཡང་མི་ཤེས་པ་འབའ་ཞིག་<line/>
གིས་ཡུལ་ལྗོངས་རྒྱུ་བར་བྱེད་པ་དང༌། གཉེན་བཤེས་དང་གྲོགས་པོ་དང་རང་གི་སྐྱེ་བོ་རྣམས་ལའང་བསོད་སྙོམས་འབའ་ཞིག་པ་དང༌། ལྷུང་བཟེད་གོག་པོ་གཅིག་འབའ་<line/>
</page>
<page index="89" id="45B">ཞིག་འཆང་བར་བྱེད་པ་དང༌། ཤེས་རབ་ཀྱིས་ཕྱིན་ཅི་ལོག་འབའ་ཞིག་ཡོངས་སུ་སྤོང་བར་བྱེད་པ་དང༌། ཡུལ་གང་ན་མཆོད་པར་བྱེད་པའི་ཡུལ་དེ་ཡོངས་སུ་སྤོང་བར་བྱེད་པ་དང༌།<line/>
ལམ་འབའ་ཞིག་ལ་ལེགས་པར་ལྟ་བ་དང༌། གཉའ་ཤིང་གང་ཙམ་དུ་ལྟ་བ་དང༌། གཞན་དུ་མིག་མི་གཡེང་བ་དང༌། རོ་ཞིམ་པོ་འབའ་ཞིག་ཟ་བ་ལ་སྟེན་པ་སྤོང་བ་དང༌། ཆུ་ཞག་<line/>
དུ་མ་བསྒྲངས་པ་འབའ་ཞིག་གི་བཏུང་བ་འཐུང་བ་དང༌། ཡུལ་ལྗོངས་དང་གྲོང་དག་ཏུ་ཞག་གསུམ་དང་ཞག་བདུན་འབའ་ཞིག་གནས་པར་བྱེད་པ་དང༌། གསེར་དང་འཁར་བ་<line/>
དང་དངུལ་གྱིས་མཛེས་པར་བྱས་པའི་ཉལ་ཁྲི་འཛིན་པར་མི་བྱེད་པ་ཁོ་ན་དང༌། སྔོན་གྱི་ཁྱིམ་དང་གྲོགས་པོ་དང་གཉེན་བཤེས་ཀྱི་ལམ་ཀུན་ཏུ་ལྟ་བར་བྱེད་པ་སྤོང་བ་འབའ་ཞིག་<line/>
དང༌། མཆོག་ཏུ་གྱུར་པའི་རྒྱལ་པོའི་བསོད་སྙོམས་དང་མལ་སྟན་དང་རྒྱལ་པོའི་སྒོར་སྟེན་པར་བྱེད་པ་རྣམས་སྤོང་བ་ཁོ་ནར་སྤྱོད་པ་དང་རིགས་ཀྱི་མཆོག་ལས་རབ་ཏུ་བྱུང་<line/>
བར་ཀུན་ནས་སྒྲོག་པ་རྣམས་སྤོང་བ་ཁོ་ནར་བྱེད་པ་དང༌། དེ་དང་རང་བཞིན་མཚུངས་པ་འབའ་ཞིག་དང་བརྗོད་པ་དང་གསོད་གསལ་དང་ཀུན་རྗོད་པར་བྱེད་པ་ཡིན་ནོ། །རྣམ་<line/>
པ་དེ་ལྟ་བུར་གྱུར་པའི་དགེ་སློང་གི་སྡོམ་པ་དང་དཀའ་ཐུབ་ནི། རྙོག་པ་རྣམ་པར་སྤངས་པ་མཆོག་ཏུ་ཆོག་ཤེས་པ། མཆོག་ཏུ་འདོད་པ་ཆུང་བས་ནི། བདུད་ཀྱི་འཆིང་བ་རྣམས་<line/>
</page>
<page index="90" id="46A">༄༅། །གཅོད་པར་ནུས་སོ། །འདོད་པ་ཆེ་བ་རྣམས་ནི། སྡུག་བསྔལ་གྱི་ཚུལ་ཁྲིམས་དང་ལྡན་པ་དགེ་སློང་གི་ཆ་བྱད་འཛིན་པ་ནད་དང་འདྲ་བ་རྐུན་མ་ཡིན་ཏེ། ལྷ་དང་<line/>
བཅས་པའི་མིའི་ཚོགས་ཀྱི་སྐྱེ་རྒུ་རྣམས་ཉེ་བར་མགུ་བར་མི་བྱེད་པའི་སྡིག་པ་ཅན་ཡིན་ནོ། །དགེ་སློང་རྣམས་ཀྱང་ཆོག་ཤེས་པ་དང་ལྡན་པ་དང་འདོད་པ་ཆུང་བའི་དགེ་སློང་<line/>
ནི༑ དགེ་སློང་ཡིན་ནོ། །སྒྲ་དང་རེག་བྱ་དང་རོ་དང་གཟུགས་དང་དྲི་དང་ཡུལ་རྣམས་ལ་དེའི་དབང་པོ་རྣམས་རྒྱུ་བར་མི་བྱེད་དོ། །ཕྱི་ཁྱམས་དག་ཏུ་ཉལ་བ་དང་སེམས་ཅན་<line/>
ཐམས་ཅད་ལ་ཕན་པར་གནས་པའི་ལུས་དང་ཆོས་དང་ཚོར་བ་དང་སེམས་རྣམས་ལ་དྲན་པ་ཉེ་བར་གཞག་པ་རྗེས་སུ་རྟོགས་པ་དང༌། ཀུན་ནས་མཆོག་ཏུ་བློ་རྣམ་པར་<line/>
བསྡུས་པ་དང༌། འཁོར་བའི་ཚོགས་རྣམས་ལས་དབང་པོ་གཅིག་ཏུ་བསྡམས་པ་དང༌། ཆོག་ཤེས་པ་ནི། དགེ་སློང་དུ་བརྗོད་པ་ཡིན་ཏེ། ཇི་སྲིད་དུ་འདོད་པ་ཆུང་བར་གྱུར་<line/>
པ་དེ་དག་རྣམས་ནི། ཁྱིམ་པའམ་རབ་ཏུ་བྱུང་བ་ཡིན་ཡང་རུང་སྟེ། བག་མེད་པར་མི་འགྱུར་རོ། །དེ་ནས་དེའི་ཚེ་ན་འཐབ་བྲལ་གྱི་བདག་པོ་དེས་ཚིགས་སུ་བཅད་པའི་<line/>
དབྱངས་བརྗོད་པ་ཇི་ལྟར། བག་ཡོད་འབྲས་བུ་ཐར་བ་ཡིན། །དམྱལ་བར་མི་རྣམས་བག་མེད་པས། །བག་ཡོད་བག་མེད་པ་དག་གི །འདིས་ནི་ཁྱད་པར་བརྗོད་པ་<line/>
</page>
<page index="91" id="46B">ཡིན༑ ༑གང་ཡང་བཅིངས་དང་ཐར་བ་ཡི། །ཁྱད་པར་གང་ནི་ཟླ་དང་མུན། །བག་ཡོད་བག་མེད་དེ་དག་གི །ཁྱད་པར་འདི་ཉིད་ཁོ་ན་ཡིན། །བདེ་བ་འདོད་པ་ཆུང་ལ་མཐོང༌། །སྡུག་<line/>
བསྔལ་འདོད་ཆེན་མི་རྣམས་ཡིན། །བདེ་སྡུག་མཚན་ཉིད་འདི་ཡིན་པར། །ཡོངས་སུ་རྟོགས་པར་བྱེད་པས་བཤད། །རྟག་ཏུ་འདོད་ཆེན་མི་རྣམས་ཀྱི། །མེ་ནི་སྙིང་གནས་ཡང་<line/>
བཞིན་ཡིན། །གང་དུ་འདོད་མེད་ཁྲུས་བྱེད་པའི། །འདོད་པ་ཆུང་བ་བསིལ་བའི་མཚོ། །ཇི་ལྟར་མེ་ནི་བུད་ཤིང་གིས། །རབ་ཏུ་ཞི་བར་འགྱུར་ན་ཡིན། །དེ་བཞིན་འདོད་ཆེན་མི་<line/>
རྣམས་ནི། །ནོར་གྱིས་གང་བར་འགྱུར་མ་ཡིན། །འདོད་པ་ཅན་ལ་ཉིད་དང་ནི། །མཚན་མོ་མེད་པར་བདེ་མི་འགྱུར། །སྐྱེས་བུ་འདོད་པ་ཆེ་བ་གང༌། །སྲེད་པའི་ཟུག་རྡུས་རྣམ་<line/>
པར་གནས། །རྒྱལ་པོ་ནོར་གྱིས་ངོམས་མེད་པར། །བྱེ་བ་ཕྲག་ཏུ་ཤི་ཞིང་སོང༌། །གཞན་ཡང་མང་པོར་འགྲོ་བར་འགྱུར། །དེ་ཕྱིར་འདོད་པ་ཆུང་བ་བདེ། །དེ་ལྟར་འཐབ་བྲལ་<line/>
གྱི་མངའ་བདག་དེ་པདྨའི་སྙིང་པོ་ལ་ལེགས་པར་གནས་ཏེ་དུས་བཟང་དེ་དང༌། སྨྲ་བ་པོའི་ངང་པ་དེ་དག་རྣམས་ལ་འཆད་པར་བྱེད་དོ། །གཞན་ཡང་འཐབ་བྲལ་གྱི་བདག་<line/>
པོ་དེ་ཉིད་ཀྱིས་བག་མེད་པ་དེའི་སྐྱོན་རྣམས་གཟུང་བར་བྱ་བའི་དོན་དུ་སྨྲ་བ་པོའི་བྱ་དེ་དག་རྣམས་ཀྱི་མདུན་དུ་དང༌། དུས་བཟང་དེའི་སྔོན་དུའང་བཅོམ་ལྡན་འདས་འོད་<line/>
</page>
<page index="92" id="47A">༄༅། །སྲུང་གིས་གསུངས་པའི་མདོ་སྔོན་གྱི་ལྷའི་དྲུང་ནས་ཐོས་པ་རྣམས་འཆད་པ་ནི། ཇི་ལྟར་ཆོས་དྲི་མ་ཅན་རྣམས་བསྟན་པ་གང་ཡིན་པ་དེ་ནི། དཀར་པོའི་ཆོས་<line/>
རྣམས་ཀྱིས་རབ་ཏུ་གཞོམ་པར་བྱའོ། །དེ་ལ་དྲི་མ་ཅན་གྱི་ཆོས་བདུན་པ་བསྟན་པར་བྱ་བ་རྣམས་དང༌། དཀར་པོའི་ཆོས་རྣམས་ཀྱིས་གཞོམ་པར་བྱ་བ་དང༌། འདི་དག་ཀྱང་<line/>
གང་དག་ཞེ་ན། འདི་ལྟ་སྟེ། གཉེན་བཤེས་བལྟ་བ་ལ་མངོན་བར་དགའ་བ་ནི། བྱེས་སུ་ཡུན་རིང་པོར་གནས་པས་སོ། །དེ་ལྟར་ཡང་གཉེན་བཤེས་དང་གྲོགས་པོ་དང་རང་<line/>
གི་སྐྱེ་བོ་རྣམས་དང་ཕྲད་པ་ལ་མངོན་པར་དགའ་བའི་དགེ་སློང་ནི། བློ་དེ་ལ་སོང་བར་གྱུར་བ་དང༌། དེ་རྗེས་སུ་སྒྲུབ་པར་བྱེད་པ་དང༌། དེ་ལ་རབ་ཏུ་འབྱམས་པར་གྱུར་པ་དང༌།<line/>
དེས་བྲེལ་དོག་ཏུ་གྱུར་ནས་ཉིན་མོ་དང་མཚན་མོ་མེད་པར་ཡང་བསམ་གཏན་བློ་ལ་བྱེད་པའང་མ་ཡིན་ནོ། །ཁ་ཏོན་ཡང་མི་བྱེད་ཅིང་བླ་མ་ལ་ལེགས་པར་བསྟེན་པའི་<line/>
དབང་གིས་གནས་པའང་མ་ཡིན་ནོ། །དཀོན་མཆོག་གསུམ་ལ་མཆོད་པ་རྗེས་སུ་སྒྲུབ་པར་མི་བྱེད་དོ། །འཇིག་རྟེན་ཕ་རོལ་གྱི་ལུས་ཀྱི་ལས་སུ་བྱ་བ་རྣམས་རྗེས་སུ་<line/>
དྲན་པར་བྱེད་པ་དང༌། གཞན་ལ་སྟོན་པ་དང༌། ངག་གི་ལས་དང་ཡིད་ཀྱི་ལས་དང་རྣམ་པ་གསུམ་བྱེད་པ་མ་ཡིན་གྱི། བློ་དེ་ལ་སོང་བ་འབའ་ཞིག་ཏུ་ཟད་དོ། །ཇི་ལྟ་བ་<line/>
</page>
<page index="93" id="47B">བཞིན་དུ་ང་དང་ངའི་གཉེན་བཤེས་རྣམས་དང་གྲོགས་པོ་དང་རང་གི་སྐྱེ་བོ་རྣམས་མ་མཐོང་ན། དེ་དག་རྣམས་ཀྱི་ཁྱིམ་གྱི་བྱ་བ་ནི། ཅི་དང་ཅི་ལྟར་གྱུར་ཏམ། ཡང་དེ་དག་གི་གསོན་པ་<line/>
རྣམས་ཀྱང་ཇི་ལྟར་གྱུར་ཏམ་ཞེས་དེ་དེ་ལྟར་ཡིད་ལ་བྱས་ནས་མྱ་ངན་གྱིས་གཟིར་བར་འགྱུར་ཏེ། གང་གི་དོན་དུ་དེ་ལྟ་བུ་རྣམས་ལས་ངེས་པར་གྲོལ་བར་བྱ་བའི་དོན་དུ་ནགས་<line/>
སུ་གནས་པར་གྱུར་པ་ལས་དེ་ཉིད་ལ་རྗེས་སུ་འཇུག་པར་བྱེད་དོ། །བློ་གྲོས་ངན་པར་གྱུར་པ་མི་གཡོ་བའི་མི་མྱ་ངན་ཅན། སྐྱེ་བ་དང་རྒ་བ་དང་ན་བ་དང་འཆི་བས་བྱས་པའི་རང་<line/>
གི་མྱ་ངན་རྣམས་ཡོངས་སུ་བཏང་ནས་གཞན་གྱི་མྱ་ངན་གྱིས་མྱ་ངན་དུ་བྱེད་པ་དང༌། དེ་མི་མཉམ་པ་དང་མཉམ་པའི་རང་གི་སྐྱེ་བོ་རྣམས་དང༌། གཉེན་བཤེས་རྣམས་དང་ཕྲད་<line/>
པའི་དྲ་བ་འདིར་ངེས་པར་འཇུག་པར་བྱེད་དོ། །དེ་ནས་ཡང་དེས་གཉེན་བཤེས་དེ་རྣམས་མངོན་པར་མཐོང་ནས་གདུང་བས་གདུངས་ཤིང་གཞན་གྱི་ཟས་བསོད་པ་རྣམས་ཟ་བས་<line/>
ཁྱིམ་ནས་ཁྱིམ་རྣམས་སུ་ཕེའུ་འདེབས་པའི་སྟོན་མོ་རྣམས་ལ་མངོན་པར་དགའ་བར་འགྱུར་རོ། །ཁྱིམ་དེ་དང་འབྲེལ་པར་གྱུར་པའི་དོན་དག་ནི། བྱེད་ལ་ཉན་པར་ཡང་བྱེད་དོ།།<line/>
དེས་དེ་དག་རྣམས་ཡིད་ལ་བྱས་ནས་དེ་དག་རྣམས་ལས་གཞན་ཡང་བྱེད་དོ། །དེ་ཁྱིམ་གྱི་འཚོ་ཚིས་རྣམས་བྱེད་པས་རང་གི་དོན་རྣམས་ལས་ཡོངས་སུ་ཉམས་པར་འགྱུར་རོ།།<line/>
</page>
<page index="94" id="48A">༄༅། །འཇིག་རྟེན་ཕ་རོལ་ཏུ་གྱུར་པ་རྣམས་ཀྱི་འཇིགས་པ་དག་སེམས་པར་མི་བྱེད་དོ། །དམྱལ་བ་དང་ཡི་དྭགས་དང་དུད་འགྲོའི་འགྲོ་བ་པ་རྣམས་སུ་འཆི་འཕོ་བ་<line/>
དང་སྐྱེ་བ་རྣམས་སེམས་པར་མི་བྱེད་དོ། །འདི་པའི་འཇིགས་པ་རྣམས་ཀྱང་སེམས་པར་མི་བྱེད་དེ། རྒ་བ་དང་ན་བ་དང་འཆི་བ་དང་སྡུག་པ་རྣམས་དང་བྲལ་བ་དང༌། མི་སྡུག་<line/>
པ་རྣམས་དང་ཕྲད་པ་དང༌། སྡུག་པ་དང་ཡིད་དུ་འོང་བ་རྣམས་ཐམས་ཅད་ཀྱང་ཐ་དད་དུ་འགྱུར་བ་མེད་པར་འགྱུར་བ་རྣམ་པར་འབྲལ་བ་སོ་སོར་གནས་པ་རྣམས་སེམས་པར་<line/>
མི་བྱེད་དོ། །དེ་སྲིད་པ་དེ་སྲིད་དུ་གཉེན་དང་གྲོགས་པོ་རྣམས་ཀུན་ཏུ་སྟེན་པར་བྱེད་དོ། །གཉེན་བཤེས་དང་གྲོགས་པོ་རྣམས་ལྟ་བར་བྱེད་པ་མངོན་པར་འདོད་པ་མཐུན་<line/>
པར་བྱེད་པ་གཞན་གྱི་ཟས་ཟ་བ་གཞན་གྱི་ཁྱིམ་སྒོ་སྟོན་པར་བྱེད་པ་གང་ཡིན་པ་རྣམས་ནི། ལུས་ཞིག་ནས་ངན་སོང་དང་ངན་འགྲོ་ལོག་པར་ལྟུང་བ་དམྱལ་བ་རྣམས་སུ་<line/>
སྐྱེ་བར་འགྱུར་རོ། །ཡི་དྭགས་ཀྱི་ཡུལ་རྣམས་དང་དུད་འགྲོའི་སྐྱེ་གནས་རྣམས་སུའང་ངལ་དུ་བ་དང་བཅས་པའི་འགྲོས་བླ་ལྷག་པར་གྱུར་པས་དེ་སྲིད་དུ་ཡོངས་སུ་<line/>
འཁྱམས་སོ། །དམྱལ་བ་རྣམས་སུ་སྐྱེས་པ་ནའང་ཚོར་བ་དྲག་པོ་རྣམས་ཀྱིས་ཟིལ་གྱིས་མནན་པ་རྣམས་ལ་གྲོགས་པོས་མ་ཡིན་ཞིང་གཉེན་བཤེས་རྣམས་ཀྱིས་<line/>
</page>
<page index="95" id="48B">ཀྱང་བསིལ་བར་གྱུར་པའི་དངོས་པོ་རྣམས་ནི། ཅུང་ཟད་ཀྱང་མི་བྱེད་དོ། །དེའི་ཕྱིར་ན་དགེ་སློང་རྣམས་ཐམས་ཅད་ཀྱིས་ཚུལ་རྣམས་ཐམས་ཅད་ནས་དམྱལ་བ་དང་ཡི་དྭགས་དང་<line/>
དུད་འགྲོའི་འགྲོ་བ་པའི་འཇིགས་པས་འཇིགས་པ་རྣམས་ཀྱིས་ཀྱང་གཉེན་བཤེས་དང་གྲོགས་པོ་རྣམས་དང་ཕྲད་པར་འདོད་པར་མི་བྱའོ། །དེ་དག་རྣམས་དང་འདུ་འཚོག་བྱས་<line/>
པས་ཀྱང་ནི་དོན་མ་ཡིན་པ་དྲག་པོ་རྣམས་བྱེད་པར་འགྱུར་རོ། །དེ་ལ་དམིགས་པར་བྱེད་པ་དང༌། དོན་དེས་ཀྱང་གང་གི་ཕྱིར་སྲེད་པ་རྣམས་ཟད་པར་བྱ་བའི་དོན་དུ་རབ་ཏུ་བྱུང་བ་ལས་<line/>
སྲེད་པ་དེ་ཉིད་ལ་སྲེད་པས་སྟོན་པར་བྱེད་པ་ན། དེ་ནི། མཆོག་ཏུ་ཡང་བྱིས་པར་གྱུར་པ་རྣམས་ཀྱིས་བསྟེན་པ་ཡིན་ནོ། །གང་དག་ཁོ་ན་བཅོམ་ནས་རབ་ཏུ་བྱུང་བའང་དྲ་བ་དེ་ཉིད་<line/>
དུ་བློ་འཇུག་པ་ནི། བློ་གྲོས་དམན་པ་ཡིན་ཏེ། ཡང་འགའ་ཞིག་ཇི་ལྟར་མེའི་འཇིགས་པ་སྤངས་པ་ལས་མེ་དེ་ཉིད་དུ་ཉེ་བར་སྟེན་པར་བྱེད་དོ། །དེ་བཞིན་དུ་ཁྱིམ་གྱི་གནས་<line/>
རྣམས་འཇིགས་ནས་སྤངས་པའང་འཇིགས་པ་དེ་ཉིད་དུ་ཉེ་བར་འཇུག་པར་བྱེད་དོ། །དེ་བཞིན་དུ་གང་འགའ་ཞིག་གཉེན་བཤེས་རྣམས་ཀྱི་ཀླུང་ཆེན་པོར་ཉེ་བར་འགྲོ་ཞིང༌།<line/>
སླར་ཡང་དེ་དག་རྣམས་ཉིད་ལ་ཉེ་བར་བསྟེན་པར་བྱེད་པ་དེ་དག་རྣམས་ནི། མིག་མེད་པ་དང་བློ་གྲོས་བཀབ་པ་དང་དབང་པོ་རྣམས་ཀུན་ནས་མ་བསྡམས་པ་ཡིན་ནོ། །དེ་<line/>
</page>
<page index="96" id="49A">༄༅། །ལྟར་ཀུན་ནས་ཉོན་མོངས་པ་ཅན་གྱི་ཆོས་འདི་དག་ཆོས་གང་གིས་རབ་ཏུ་གཞོམ་པར་བྱ་ན། འདི་ལྟ་སྟེ། གང་ཤེས་རབ་ཅན་རྣམས་ཀྱིས་ཀྱང་སྤང་པ་དང༌།<line/>
གཟུང་བར་ཡང་ནུས་པ་མ་ཡིན་ཏེ། དེ་ཡུན་རིང་དུ་བྱས་ན་གནས་པ་ལ་མངོན་པར་དགའ་བ་རྣམས་ཀྱིས་ནི། རབ་ཏུ་གཞོམ་པ་དང་གཟུང་བར་ཡང་ནུས་པ་ཡིན་ནོ། །རིང་དུ་<line/>
འགྲོ་ན་ལམ་ལ་གནས་པའང་འདི་ལྟ་སྟེ། བློ་གྲོས་ཞན་པ་རྣམས་དང་གཉེན་པོ་གཞན་གྱིས་ཀྱང་གཉེན་བཤེས་དང་གྲོགས་པོ་དང་རང་གི་སྐྱེ་བོ་རྣམས་ལ་གདུང་སེམས་སོ་<line/>
སོར་བཟློག་པར་བྱ་བར་མི་ནུས་ཀྱི། དེའང་ཡུན་རིང་དུ་འགྲོ་ན་འགྲོ་བར་གྱུར་པས་ཐ་མར་ནི། གདུང་སེམས་དེ་དག་རྣམས་རབ་ཏུ་འཇོམས་ཏེ། བརྩེ་བའི་སེམས་ནི། གནས་<line/>
སྐབས་རྣམས་ཐམས་ཅད་དང་ཐམས་ཅད་དུ་མ་ཕྲད་པས་རབ་ཏུ་འཇོམས་པ་ཇེ་དང་པོར་ནི། གདུང་སེམས་དེ་ཉིད་ཀྱི་གཉེན་པོ་རྣམས་གནས་སྐབས་ཐམས་ཅད་དུ་རིག་<line/>
པར་འགྱུར་བ་འདི་ནི། འདི་ལྟ་སྟེ། འདུས་པ་རྣམས་ཐམས་ཅད་ཀྱི་མཐའ་ནི། འབྲལ་བ་ནི། འཆི་བའི་ཡུལ་དང་དུས་དང་རྣམས་སུ་འགའ་ཞིག་གིས་ཀྱང་འགའ་ཞིག་<line/>
དམིགས་པར་འགྱུར་བའམ། ཡོངས་སུ་སྐྱོབ་པར་འགྱུར་བའང་མ་ཡིན་ནོ། །འཆི་བའི་ཡུལ་དང་དུས་རྣམས་སུ་ནི། ལས་ཉིད་ཁོ་ན་གནས་སྐབས་རྣམས་ཐམས་ཅད་དུ་<line/>
</page>
<page index="97" id="49B">ཡོངས་སུ་སྐྱོབ་པར་བྱེད་པ་ཡིན་ནོ། །སྐྱེ་བ་གཞན་དག་བརྒྱ་སྟོང་དུ་མ་རྣམས་སུའང་ལས་ཉིད་སྐྱབས་སུ་འགྱུར་ཏེ། རྣམ་པ་ཐམས་ཅད་ཀྱི་ཐམས་ཅད་དུ་གཉེན་བཤེས་རྣམས་<line/>
བཞིན་དུ་འགྱུར་རོ། །གཉེན་བཤེས་རྣམས་ཀྱིས་མ་ཡིན་ཞིང་རྩང་འབྲེལ་རྣམས་སམ། གཞན་དག་རྣམས་ཀྱིས་ཀྱང་མ་ཡིན་ནོ། །གཉེན་བཤེས་རྣམས་གང་འགའ་ཞིག་གིས་<line/>
ཀྱང་སྐྱོབ་པར་བྱེད་པ་མ་ཡིན་པས་གཅིག་ཏུ་མངོན་པར་དགའ་ཞིང༌། གཉེན་བཤེས་ཀྱི་དབང་དུ་བྱ་བའམ་རང་གི་སྐྱེ་བོ་རྣམས་ཀྱི་དབང་དུ་བྱས་ནས་དེ་ལྟར་དཔྱོད་པར་བྱེད་དོ། །<line/>
དེའི་ཕྱིར་ན་ཀུན་ནས་ཉོན་མོངས་པ་ཅན་གྱི་ཆོས་གཞན་འདི་ནི། གཅིག་པུ་མངོན་པར་དགའ་བའི་དགེ་སློང་གིས་རབ་ཏུ་གཞོམ་པར་བྱ་བ་ཡིན་ནོ། །འཆི་བའི་ཡུལ་དང་དུས་རྣམས་<line/>
སམ་ན་བའི་དུས་དང་རྒས་པའི་དུས་ནའང་འགའ་ཞིག་ཀྱང་འགའ་ཞིག་ལ་ཅུང་ཟད་ཀྱང་མི་བྱེད་དོ། །ཡོངས་སུ་སྐྱོབ་པར་བྱེད་པ་ནི། སུ་དག་ཀྱང་མ་ཡིན་ནོ། །ཞེས་དེ་ལྟར་སེམས་<line/>
པར་བྱེད་དོ། །དགེ་སློང་འདིའི་རང་གི་སྐྱེ་བོ་རྣམས་ཀྱིས་བྱས་པའི་བརྩེ་གདུང་གང་ཡིན་པ་འདི་ལས་དེ་དག་རྣམས་ཐམས་ཅད་དུ་ཉམས་པར་འགྱུར་བའམ་མགོ་སྨད་པར་འགྱུར་<line/>
རོ༑ ༑དེ་ལྟར་དགེ་སློང་གཉེན་བཤེས་ལ་ཕྲད་པའི་བརྩེ་གདུང་རྣམས་ནི། བྱེས་སུ་འགྲོ་བས་རབ་ཏུ་འབྲལ་བར་འགྱུར་རོ། །གཞན་ཡང་ཀུན་ནས་ཉོན་མོངས་པ་ཅན་གྱི་ཆོས་ངེས་<line/>
</page>
<page index="98" id="50A">༄༅། །པར་འབྱུང་བས་རབ་ཏུ་གཞོམ་པར་བྱའོ། །འདིའང་གང་ཞེ་ན། འདི་ལྟ་སྟེ་དོན་མེད་པ་སྨྲ་བ་སྟེ། ཁྱིམ་པ་ཡིན་ཡང་རུང་གང་དང་གང་སྐྱེ་བོ་ཐམས་ཅད་ཀྱང་<line/>
རྩྭ་དང་འདྲ་བ་ཁོ་ནར་འགྱུར་རོ། །འདི་ལྟ་སྟེ། གང་གི་ཕྱིར་ངག་གི་ཚིག་རྣམས་ནི། ནོར་ཡིན་གྱི། ནོར་གཞན་ནི། ཐ་མ་ཡིན་ནོ། །སྐྱེས་བུ་རྣམས་ནི། ངག་གིས་སྙིང་པོ་ཅན་<line/>
དུ་འགྱུར་རོ། །དེ་དང་རྣམ་པར་བྲལ་བ་ནི། སྙིང་པོ་མེད་པ་དང༌། ནོར་དང་ཀུན་ནས་བྲལ་བར་འགྱུར་ཏེ། གསོག་གསོབ་སྙིང་པོ་མེད་པ་ཕྱུགས་རྣམས་དང་མཚུངས་པར་འགྱུར་<line/>
རོ༑ ༑ངག་གི་ནོར་རྣམས་དང་བྲལ་བ་ངག་དང་བྲལ་བའི་སྐྱེས་བུ་རྣམས་ནི། སྐྱེས་བུའི་མིང་ཅན་གྱི་ཕྱུགས་རྣམས་ཡིན་ནོ། །མཁས་པའི་སྐྱེ་བོ་རྣམས་ཐམས་ཅད་ཀྱིས་<line/>
སྤངས་པ་དང༌། གཙོག་པར་གྱུར་པ་དང༌། ཤིན་ཏུའང་ཐ་ཤལ་ཡིན་ནོ། །རྣམ་པ་དེ་ལྟ་བུ་བྱེད་པའི་ཆོས་རྣམས་ཆོས་གང་དག་གིས་རབ་ཏུ་གཞོམ་པར་བྱ། དོན་མེད་<line/>
པར་སྨྲ་བའི་ཆོས་དེའང་རབ་ཏུ་གཞོམ་པར་བྱའོ། །ཆོས་གང་དག་གིས་ཤེ་ན། འདི་ལྟ་སྟེ། ངག་བསྡམས་པས་སོ། །ངག་བསྡམས་པའང་རྣམ་པ་གཉིས་ཡིན་ཏེ། འདི་ལྟ་<line/>
སྟེ༑ གང་ཡང་ཅང་མི་སྨྲ་བའམ་སྡོམ་པ་རྣམ་པ་བཞི་དག་པའོ། །གང་དག་ཞེ་ན། འདི་ལྟ་སྟེ། རྫུན་གྱི་རང་བཞིན་དང་ཕྲ་མ་དང་ཚིག་རྩུབ་པོ་དང་འབྲེལ་པ་མེད་པར་སྨྲ་<line/>
</page>
<page index="99" id="50B">བར་བྱེད་པ་རྣམས་རྣམ་པར་སྤངས་པས་ངག་ཀུན་ནས་བསྡམ་པར་བྱའོ། །དེ་ལྟར་ནའང་ཡང་མོར་མི་འགྱུར་རོ། །དགེ་སློང་ངམ་གཞན་ཡང་དེའི་རིགས་ཅན་རྣམས་ཀྱང་རུང་<line/>
སྟེ༑ རྒྱུ་དྲུག་གིས་སྐྱེས་པ་རྣམས་སྐད་ཅིག་ལ་ཡང་མོ་དང་རྣམ་པར་ཞེ་སྡང་བར་ཡང་འགྱུར་རོ། །གང་དག་ཞེ་ན། འདི་ལྟ་སྟེ། དོན་མེད་པར་སྨྲ་བར་བྱེད་པས་དང༌། ཇི་ལྟར་རབ་<line/>
ཏུ་ཞུགས་པར་བྱེད་པ་དང༌། ཡང་དང་ཡང་དུ་ཟས་ལ་དགའ་བ་དང༌། རྒན་པའི་སྟན་ཆེན་པོ་ལ་ཉེ་བར་གནས་པ་དང༌། གསོད་གསལ་བརྗོད་པ་དང༌། ལབ་ལོབ་བྱེད་པ་དང༌། རྒྱུ་དེ་དག་<line/>
གིས་དེ་ལྟར་མི་རྣམས་ཐམས་ཅད་ཀྱང་དར་ཅིག་ལ་ཡང་མོར་འགྱུར་ཞིང་རབ་ཏུ་དགའ་བར་ཡང་མྱུར་བར་འགྱུར་རོ། །དེའི་ཕྱིར་ན་དགེ་སློང་ངམ་ཁྱིམ་པ་རྣམས་ཀྱིས་ཀྱང་<line/>
ཆོས་དེ་རྣམ་པར་སྤང་བར་བྱའོ། །ཡང་ཆོས་གཞན་ཡང་ཤིན་ཏུ་དྲི་མ་ཅན་དུ་གྱུར་པ་ཀུན་ནས་ཉོན་མོངས་པ་ཅན་རྣམས་དཀར་པོའི་ཆོས་ཀྱིས་རབ་ཏུ་གཞོམ་པར་བྱའོ། །འདི་དག་<line/>
ཀྱང་གང་ཞེ་ན། འདི་ལྟ་སྟེ། རྐོ་ཏྲོག་ནི། བསྟན་པས་སོ། །གང་གི་ཕྱིར་རྐོ་ཏྲོག་གི་ཆོས་རྣམས་ནི། རབ་ཏུ་གཞོམ་པར་བྱ་སྟེ། རྐོ་ཏྲོག་གིས་ཀྱང་ཆོས་རྣམས་ཐམས་ཅད་ཀྱི་བར་དུ་<line/>
གཅོད་པར་འགྱུར་བའི་ཕྱིར་རོ། །རང་བཞིན་གྱིས་ཀྱང་སེམས་ཙབ་ཧྲལ་ཅན་དུ་གྱུར་པ་དེ་སླར་ཡང་ཆེས་གཡོ་བར་སོན་པའི་ཕྱིར་ན་ཆོས་འདི་དག་རྣམས་ཐམས་ཅད་ལའང་<line/>
</page>
<page index="100" id="51A">༄༅། །དེ་ཀུན་ནས་ཡིད་ཆེས་པ་མ་ཡིན་ནོ། །སོ་སོར་རྟོགས་པ་མེད་དོ། །བརྟན་པར་འཛིན་པ་མེད་དོ། །རབ་ཏུ་དགག་པར་བྱ་བའང་མེད་དོ། །སྤྱོད་པ་བསྡམ་པར་<line/>
བྱ་བའང་མེད་དོ། །མངོན་པར་བརྗོད་པར་བྱ་བ་མེད་དོ། །སྡོམ་པ་འཐབ་པ་མ་ཡིན་ནོ། །མངོན་པར་རྟོགས་པ་དང་འཇིག་རྟེན་པ་རྣམས་ཀྱང་མེད་དོ། །འཇིག་རྟེན་པའི་ལམ་<line/>
རྣམས་ཐམས་ཅད་བཀྲ་བར་བྱེད་པ་ལ་སོ་སོར་རྟོགས་པ་མེད་དོ། །ལས་སུ་རུང་བ་མ་ཡིན་ནོ། །ཙབ་ཧྲལ་ཅན་ནི། བག་མེད་པ་ཡིན་པ་དེའི་ཕྱིར་ཙབ་ཧྲལ་དེ་སྐྱོན་དང་བཅས་<line/>
པར་གོ་བར་བྱས་ལ། དོན་རྣམས་ཐམས་ཅད་ཆུད་གཟོན་པར་བྱེད་པ་པོ་འདི་དང་ཕྱི་མར་ཡང་ཕན་པ་མ་ཡིན་པར་བྱེད་པའི་མཆོག་ཡིན་པས། དགེ་སློང་ངམ་གཞན་ཡང་དེའི་<line/>
རིགས་ཅན་རྣམས་ཀྱིས་ཀྱང་རབ་ཏུ་གཞོམ་པར་བྱའོ། །གང་གིས་དེ་རབ་ཏུ་སྤོང་ཞེ་ན། འདི་ལྟར་དགེ་བའི་ཆོས་གང་ཡིན་པས་དེ་འདི་ལྟར་བརྟན་པར་གྱུར་པས་སོ། །བརྟན་<line/>
པར་གྱུར་པ་ནི། དགེ་སློང་ངམ་དེའི་རིགས་ཅན་གཞན་དག་རྣམས་ཀྱང་རུང་སྟེ། སྐྱེ་བོ་རྣམས་ཐམས་ཅད་ཀྱིས་མཆོག་ཏུ་ཡང་མཆོད་པར་འགྱུར་རོ། །བརྟན་པའི་ཚུལ་<line/>
ཁྲིམས་དང་བརྟན་པའི་ཤེས་རབ་དང་བློ་གྲོས་བརྟན་པ་དང་བློ་བསྡམས་པ་དང་གཅིག་ཏུ་རྒྱུ་བ་རྣམས་ཀྱིས་ནི། བདུད་ཀྱི་ཡུལ་རྣམས་རབ་ཏུ་འཇོམས་པར་བྱེད་དོ། །མྱ་ངན་<line/>
</page>
<page index="101" id="51B">ལས་འདས་པའི་གྲོང་ཁྱེར་དུ་ཕྱིན་པར་བྱེད་པ་འདིའི་དགེ་བའི་ཆོས་རྣམས་ཕུན་སུམ་ཚོགས་པར་འགྱུར་རོ། །འཇིག་རྟེན་པའི་དོན་རྣམས་ལའང་བརྟན་པར་གྱུར་པའི་སྐྱེས་བུ་ནི།<line/>
མཁས་པ་རྣམས་ཀྱིས་རབ་ཏུ་བསྔགས་པར་བྱེད་དོ། །དེས་ཀྱང་འཇིག་རྟེན་པའི་དོན་དེ་དག་རྣམས་སྒྲུབ་པར་ནུས་པའང་ཡིན་ནོ། །ཐམས་ཅད་དུའང་སྐྱེ་བོ་རྣམས་ཐམས་ཅད་ཀྱིས་<line/>
ཤིན་ཏུ་ཡང་མཆོད་པར་འགྱུར་རོ། །རབ་ཏུ་བསྟོད་པར་ཡང་འགྱུར་རོ། །མིང་རྣམ་པར་ཐོས་པས་ཀྱང་ཐམས་ཅད་དུའང་བདེ་བ་དང་ལྡན་པར་འགྱུར་རོ། །དོན་གང་དང་གང་རྩོམ་<line/>
པར་བྱེད་པ་དེ་དང་དེ་དག་འགྲུབ་པར་འགྱུར་རོ། །དེའི་ཕྱིར་བློ་གཅིག་ཏུ་ངེས་པ་དང་བློ་ཀུན་ནས་བསྡམས་པ་དང་བློ་གྲོས་བརྟན་པ་དང་ལྡན་པར་གྱུར་པའི་སྐྱེས་བུ་དེ་དག་ནི།<line/>
འཇིག་རྟེན་པ་ལའང་རབ་ཏུ་བསྔགས་པ་ཡིན། དེ་ལྟ་བས་ན་སྐྱེས་བུ་རྣམས་སམ་དགེ་སློང་གིས་ཀྱང་རུང་སྟེ་ཙབ་ཧྲལ་སྤངས་ལ་བློ་གྲོས་བརྟན་པ་དང་དཔའ་བ་དང་ཤེས་རབ་དང་<line/>
ལྡན་པར་བྱའོ། །གཞན་ཡང་མུ་སུ་ལུནྡྷ་དེ་ཉིད་ཀྱིས་སྨྲ་བ་པོའི་ངང་པ་དེ་དག་རྣམས་དང༌། ངང་པའི་རྒྱལ་པོ་དུས་བཟང་དེ་དང༌། བདུད་ཀྱི་རིགས་ཀྱི་བག་མེད་པ་དང༌། སྨྱོ་བ་དེ་ལ་<line/>
ཡང་བཅོམ་ལྡན་འདས་འོད་སྲུང་གི་མདོ་འདི་སྔོན་གྱི་ལྷའི་དྲུང་ནས་ཐོབ་པར་གྱུར་པ་ཕན་པའི་དོན་དུ་སྟོན་པར་བྱེད་པ་ལས། འདི་ལྟ་སྟེ། སྨྲེ་བར་གྱུར་པའི་ཆོས་གཞན་དྲི་མ་<line/>
</page>
<page index="102" id="52A">༄༅། །ཅན་མཁས་པའི་སྐྱེ་བོ་ཐམས་ཅད་ཀྱིས་སྤངས་པ་དག་རབ་ཏུ་གཞོམ་པར་བྱའོ། །འདིའང་གང་ཞེ་ན། འདི་ལྟ་སྟེ། དབུལ་པོའོ། །དབུལ་པོར་གྱུར་པ་ཞེས་བྱ་<line/>
བའང་རྣམ་པ་གཉིས་ཏེ། ཤེས་རབ་ཀྱིས་དབུལ་བ་དང༌། ཚུལ་ཁྲིམས་ཀྱིས་དབུལ་བའོ། །གཞན་ཡང་རྣམ་པ་གཉིས་ཏེ། སྦྱིན་པས་དབུལ་བ་དང༌། བློ་གྲོས་ཀྱིས་དབུལ་<line/>
བའོ༑ ༑གཞན་ཡང་རྣམ་པ་གཉིས་ཏེ། རིགས་ཀྱིས་དབུལ་བ་དང༌། ལྟ་བས་དབུལ་བའོ། །གཞན་ཡང་རྣམ་པ་གཉིས་ཏེ། སྡོམ་པ་ལ་བརྩོན་པས་དབུལ་བ་དང༌། བླ་མས་དབུལ་<line/>
བའོ༑ ༑གཉེན་བཤེས་དང་རང་གི་སྐྱེ་བོ་རྣམས་ཀྱིས་དབུལ་བའོ། །དེ་ལ་དབུལ་པོ་དེ་དག་རྣམས་ཐམས་ཅད་ཀྱང་མཆོག་ཏུ་ཞེ་ལྡོག་པ་ཡིན་ཏེ། རིགས་ཀྱི་བུའམ། རིགས་<line/>
ཀྱི་བུ་མོའམ། རིགས་ཀྱི་བུ་མོའི་ཉེ་གནས་ཀྱིས་ཀྱང་མ་ལུས་པ་རྣམས་སྤང་བར་བྱའོ། །གང་གིས་འདི་དག་ཐམས་ཅད་རབ་ཏུ་འཇོམས་པར་བྱེད་ཅེ་ན། འདི་ལྟ་སྟེ། སྦྱིན་<line/>
པས་སོ༑ ༑སྦྱིན་པ་ཉིད་གཅིག་པུ་ཞིག་གིས་དབུལ་བ་རྣམས་ཐམས་ཅད་འཇོམས་པར་འགྱུར་རོ། །དཔེར་ན། མར་མེ་རྣམས་ཐམས་ཅད་ཀྱིས་ཀྱང་མུན་པ་རྣམས་ཐམས་<line/>
ཅད་རབ་ཏུ་བསལ་བར་བྱེད་པར་འགྱུར་རོ། །ཤེས་རབ་རྣམས་ཐམས་ཅད་ཀྱིས་ཀྱང་མི་ཤེས་པ་རྣམས་ཀུན་ཏུ་འཇོམས་པར་འགྱུར་རོ། །ལྟ་བ་རྣམས་ཐམས་ཅད་ནི།<line/>
</page>
<page index="103" id="52B">ཡང་དག་པའི་ལྟ་བས་ཉེ་བར་འཇོམས་པར་བྱེད་དོ། །དེ་ལ་མཆོག་ཏུ་མཛེས་པར་གྱུར་པའི་ཆོས་མཆོག་ཏུ་རྒྱ་ཆེ་བ་དང་ལྡན་པ། མཁས་པའི་སྐྱེ་བོ་རྣམས་ཐམས་ཅད་ཀྱིས་ཡོངས་སུ་<line/>
བཟུང་བ། ངན་འགྲོ་ཐམས་ཅད་སྤོང་བར་བྱེད་པ་བདག་ཅག་གི་འཇིག་རྟེན་ནས་འཇིག་རྟེན་ཕ་རོལ་ཏུ་ལེགས་པར་སྒྲོལ་བར་བྱེད་པའི་ཆོས་ཀྱི་མཆོག་འདིས་འཇོམས་པར་<line/>
བྱེད་དོ༑ ༑གང་དག་གིས་འཇོམས་ཤེ་ན། འདི་ལྟ་སྟེ། སྦྱིན་པས་སོ། །སྦྱིན་པའང་རྣམ་པ་མང་དུ་ཡོད་དོ། །འདི་ལྟ་སྟེ། ཤེས་པའི་སྦྱིན་པ་དང༌། ཚུལ་ཁྲིམས་ཀྱི་སྦྱིན་པ་དང༌། ཆོས་<line/>
ཀྱི་སྦྱིན་པ་དང༌། བློ་བསྲོ་བའི་སྦྱིན་པ་དང༌། ལམ་ཉེ་བར་སྟོན་པའི་སྦྱིན་པ་དང༌། ལམ་གྱིས་ཉོན་མོངས་པ་རྣམས་ལ་ཁྲུས་ཀྱི་རྫིང་བུའི་སྦྱིན་པ་དང༌། བྱ་བའི་སྦྱིན་པ་དང༌། སྲོག་<line/>
གི་སྦྱིན་པ་དང༌། ཟང་ཟིང་གི་སྦྱིན་པ་དང༌། མི་འཇིགས་པའི་སྦྱིན་པ་དང༌། བདེན་པའི་སྦྱིན་པ་དང༌། ཐེ་ཚོམ་གཅོད་པའི་སྦྱིན་པ་དང༌། སྦྱིན་པ་ལྔ་ལ་ཉོན་མོངས་པ་མེད་པའི་<line/>
སྦྱིན་པ་དང༌། རབ་ཏུ་དབྱུང་བའི་སྦྱིན་པ་དང༌། དེ་བསྙེན་པར་རྫོགས་པའི་སྦྱིན་པ་དང༌། ནད་པ་ལ་སྨན་གྱི་སྦྱིན་པ་དང༌། མིག་གི་སྦྱིན་པ་སྟེ། རྣམ་པ་དེ་ལྟ་བུའི་སྦྱིན་པ་རྣམས་<line/>
ནི༑ འཇིག་རྟེན་ཕ་རོལ་ལེགས་པར་སྒྲོལ་བར་བྱེད་པ་སྦྱིན་བདག་ཐམས་ཅད་ལ་རྟག་ཏུ་མ་དང་ཕ་དང་འདྲ་བ་ཡིན་ནོ། །དེའང་སེམས་རྣམས་ཀྱིས་དང༌། སེམས་ཀྱིས་ལེགས་<line/>
</page>
<page index="104" id="53A">༄༅། །པར་བསྒོམས་ནས་བྱིན་པར་གྱུར་པས་དབུལ་བ་རྣམས་ཐམས་ཅད་བཅོམ་ཞིང་ངན་འགྲོ་རྣམས་ཐམས་ཅད་ཀྱང་བཅད་ནས་ལྷ་དང་མི་གཉིས་ཀྱི་བདེ་བ་ལ་<line/>
ཉེ་བར་ལོངས་སྤྱོད་པར་གྱུར་ནས་ཐ་མར་ཇི་སྲིད་དུ་མྱ་ངན་ལས་འདས་པ་ཐོབ་པར་འགྱུར་ཏེ། སྐྱེས་བུ་དེས་རྟག་ཏུ་དེ་ལྟ་བུའི་ལས་བྱའོ། །དེ་བས་ན་དབུལ་བ་ཞེས་བྱ་བའི་<line/>
ཆོས་གཞན་འདི་ན་མཆོག་ཏུ་དགེ་བ་རྣམས་དང༌། མཁས་པའི་སྐྱེ་བོ་རྣམས་ལ་མཆོག་ཏུ་དགའ་བདག་གིས་རབ་ཏུ་གཞོམ་པར་བྱའོ། །འདི་ལྟ་སྟེ། སྦྱིན་པ་དང་སེམས་<line/>
དང་དངོས་པོ་དང་ཞིང་རྣམས་ཕུན་སུམ་ཚོགས་པས་སོ། །གཞན་ཡང་ཆོས་ཐམས་ཅད་དང༌། འཁོར་བ་ཐམས་ཅད་ཀྱིས་འཆིང་བའི་རབ་ཏུ་གྱུར་པ་ཆོས་རྣམས་ཐམས་<line/>
ཅད་ཀྱི་མུན་པ་ལྟ་བུར་གྱུར་པའོ། །འདིའང་གང་ཞེ་ན། འདི་ལྟ་སྟེ། མི་ཤེས་པའོ། །དེ་ལ་ཇི་སྲིད་དུ་མ་རིག་པའི་མུན་པ་ཡིན་པའི་བར་དུ་མི་ཤེས་པ་རྣམ་པ་དུ་མ་ཡིན་ཏེ།<line/>
འཁོར་བ་ཐམས་ཅད་ཀྱི་འཆིང་བ་མུན་པ་ཐམས་ཅད་ཀྱི་ཚོགས་སུ་གྱུར་པའི་མུན་ནག་གི་ཞེན་པའི་རྡུལ་དུ་གྱུར་པའི་འཆིང་བ་དང༌། ཤིན་ཏུ་འཆིང་བར་བྱེད་པས་<line/>
མཚོན་ཆ་དང་དུག་དང་མེ་དང་མཚུངས་པའི་མི་ཤེས་པ་རྣམས་ཐམས་ཅད་ནི། མ་རིག་པ་དང་འདྲ་བ་ཐམས་ཅད་མ་རིག་པས་ཀུན་ནས་བསླང་བ། དམྱལ་བ་དང་ཡི་<line/>
</page>
<page index="105" id="53B">དྭགས་དང་དུད་འགྲོ་རྣམས་ཐམས་ཅད་དུ་ཡོངས་སུ་འཁྱམས་པ། འཆིང་བ་གང་ཁོ་ནས་ངེས་པར་བཅིངས་ནས་སེམས་ཅན་འདི་དག་རྣམས་འོབས་ན་ཡོངས་སུ་འཁོར་ལོ། །རྣམ་<line/>
པ་དེ་ལྟ་བུའི་དགྲར་གྱུར་པའི་དྲི་མ་འདི་དག་རྣམས་རྣམ་པ་ཅི་ལྟ་བུ་དག་གིས་རབ་ཏུ་འཇོམས་པར་འགྱུར་ན། འདི་ལྟ་སྟེ། སྒྲོན་མར་རུང་བ། སྐྱབས་སུ་གྱུར་པ། སྐྱོབ་པར་གྱུར་<line/>
པ༑ ཡོངས་སུ་འདྲེན་པར་གྱུར་པ། སེམས་ཅན་རྣམས་ཐམས་ཅད་ཀྱི་ཡང་མ་དང་ཕ་ལྟ་བུར་གྱུར་པ་དང༌། སྨན་པ་དང༌། སྨན་ལྟ་བུར་གྱུར་པའི་ཟག་པ་མེད་པའི་ཡེ་ཤེས་སུ་གྱུར་<line/>
པས་འཆིང་བ་རྣམས་ཐམས་ཅད་གཅོད་པར་བྱེད་པར་གྱུར་པའི་ཡེ་ཤེས་ཀྱིས་རབ་ཏུ་འཇོམས་པར་འགྱུར་རོ། །མ་རིག་པ་རབ་ཏུ་སྤངས་པ་རྣམས་ནི། སླར་ཉིད་ཀྱང་རབ་ཏུ་འབྱུང་<line/>
བར་འགྱུར་བ་ནི། མ་ཡིན་ཏེ། དཔེར་ན། ལྗོན་ཤིང་རྩ་བ་ནས་བཏོན་པ་རྣམས་ནི། སླར་ཡང་རབ་ཏུ་སྐྱེ་བར་འགྱུར་བ་ནི། མ་ཡིན་ནོ། །ཇི་ལྟར་མེས་ཚིག་པར་གྱུར་པའི་ཤིང་<line/>
རྣམས་ནི། སླར་ཡང་ལེགས་པར་སྐྱེ་བར་མི་འགྱུར་རོ། །ཇི་ལྟར་ཆུ་ཀླུང་གི་ཆུར་སོང་བ་རྣམས་སླར་ཡང་ཕྱིར་ལོག་ནས་འོང་བ་ནི། མེད་དོ། །དེ་བཞིན་དུ་ཟག་པ་མེད་པའི་<line/>
ཡེ་ཤེས་ཀྱིས་བསྲབས་པ་རྣམས་ཡང་ཕྱིར་འབྱུང་བར་མི་འགྱུར་རོ། །དེའི་ཕྱིར་ན་རབ་ཏུ་བརྩོན་པ་ཁོ་ན་ཐམས་ཅད་ཀྱིས་གནས་སྐབས་ཐམས་ཅད་དང་དུས་ཐམས་ཅད་<line/>
</page>
<page index="106" id="54A">༄༅། །དུ་མི་ཤེས་པ་ཐམས་ཅད་ཀྱང་ཡེ་ཤེས་ཐམས་ཅད་ཀྱིས་རབ་ཏུ་གཞོམ་པར་བྱའོ། །ཆོས་བཅུ་གཅིག་པ་དེ་དག་རྣམས་ཐམས་ཅད་ཀྱང་བག་མེད་པའི་རྩ་<line/>
བ་ཅན་དང༌། བག་མེད་པའི་གནས་སྐབས་དང༌། བག་མེད་པའི་རིགས་ཅན་ཡིན་ནོ། །དེའི་ཕྱིར་ན་གནས་སྐབས་རྣམས་ཐམས་ཅད་དུ་དང༌། རྣམ་པ་རྣམས་ཐམས་ཅད་<line/>
ཀྱིས་བག་མེད་པ་ཉིད་རེ་ཞིག་ཡོངས་སུ་སྤང་བར་བྱ་བ་ཡིན་ནོ། །བག་མེད་པ་རྣམས་ཀྱི་རྩ་བ་ལས་ཀྱང་ཐམས་ཅད་གནས་སྐབས་ཐམས་ཅད་དུ་དོན་མ་ཡིན་པར་འགྱུར་<line/>
ཏེ༑ དེ་ཡོད་པའི་ལས་འབྱུང་བ་ཡིན་ནོ། །དེ་མེད་པ་ལས་ནི་མི་འགྱུར་རོ། །དཔེར་ན། ས་གཞིས་ནི། སྨན་རྣམས་ཐམས་ཅད་དང༌། རྩྭ་དང༌། ནགས་ཚལ་དང༌། ཆུ་དང༌།<line/>
འབྲུ་དང༌། ཆུ་ཀླུང་དང༌། རི་དང༌། མཚོའི་མཆོག་དང༌། གྲོང་ཁྱེར་གྱི་མཆོག་དང༌། གྲོང་དང༌། ནགས་དང༌། ཉེ་བའི་ནགས་དང༌། རི་རབ་ལྷུན་པོའང་ཀུན་ཏུ་འཛིན་པར་<line/>
བྱེད་པ་ཡིན་ནོ། །དེ་བཞིན་དུ་དམྱལ་བ་དང༌། ཡི་དྭགས་དང༌། དུད་འགྲོའི་འགྲོ་བའི་རིགས་རྣམས་ཀྱི་སྡུག་བསྔལ་ཐམས་ཅད་ཀྱི་རྩ་བ་གཅིག་པ་ནི་བག་མེད་པ་ཡིན་<line/>
ནོ༑ ༑དེའི་ཕྱིར་ན་སྐྱེས་བུ་དམ་པ་རྣམས་ཀྱིས་དེ་ཉིད་རེ་ཞིག་སྤང་བར་བྱའོ། །དེ་ནས་དེའི་ཚེ་འཐབ་བྲལ་བ་རྣམས་ཀྱི་བདག་པོ་མུ་སུ་ལུནྡྷ་དེས་ཚིགས་སུ་བཅད་པ་རྣམས་<line/>
</page>
<page index="107" id="54B">བརྗོད་པ་ཇི་ལྟར། རྒས་པས་མནན་ནས་གཉེར་མས་གང༌། །རྗུད་པ་དབྱུག་པ་ལག་ན་ཐོགས། །གང་ཞིག་མཆོག་ཏུ་ཆོས་མི་སྤེལ། །དེ་ནི་བག་མེད་བྱེད་པས་ཡིན། །ལུས་རྣམས་ནད་ཀྱིས་<line/>
ཞིག་པ་དང༌། །མལ་སྟན་སྤྱོད་ལ་ཆེས་ཆེར་བྱེད། །ཤིན་ཏུ་སྐྱོ་བར་མི་འགྱུར་བ། །དེ་དག་གཏི་མུག་འདི་ཡི་འབྲས། །བཀྲེས་པའི་སྲེད་པས་འཇིགས་མཐོང་བར། །གང་དེ་འོག་གི་གནས་སུ་<line/>
འགྲོ༑ ༑སླར་ཡང་སྐྱོ་བ་མི་སྐྱེ་བ། །བག་མེད་བྱེད་པས་དེ་བྱས་སོ། །མི་རྣམས་སྡུག་པ་དང་བྲལ་བའི། །སྙིང་ལ་སྡུག་བསྔལ་གང་སྐྱེ་བ། །དེ་ནི་བག་མེད་བསྟེན་པ་ལས། །ཡིན་པར་དེ་བཞིན་<line/>
གཤེགས་པ་གསུངས། །སྡུག་བསྔལ་གང་དག་འགྲོ་བ་ལྡང༌། །དུ་མ་རྣམས་ནི་ལོངས་སྤྱོད་པ། །བག་མེད་པ་ཡི་སྲོག་ཆགས་ཀྱི། །རྟག་ཏུ་དེ་དག་རྨོངས་པས་བྱས། །སྐྱེ་རྒུ་འཁོར་བར་<line/>
རྨོངས་པ་རྣམས། །ཀྱེ་མ་ཀྱི་ཆུད་སྐྱོ་བ་སྐྱེ། །ལས་ཀྱི་འཁོར་ལོ་ཆེན་པོ་ཡིས། །འཁོར་བར་འགྱུར་བ་ཡང་དང་ཡང༌། །རྙོག་པ་མེད་པར་གང་བརྟགས་པའི། །བདེ་དེ་སྲིད་པ་གསུམ་ན་མེད། །དེ་ལྟ་<line/>
ན་ཡང་ཀུན་རྨོངས་པས། །ངེས་པར་བྱིས་རྣམས་སྐྱོ་མི་འགྱུར། །ཡུལ་དགའ་བ་ལ་ཞེན་པ་ཡི། །རྨི་ལམ་བཞིན་དུ་འདི་དག་གཡོ། །འགྲོ་འདི་ཐམས་ཅད་སྡུག་བསྔལ་བ། །མིག་མེད་<line/>
པས་ཀྱང་མ་མཐོང་ངོ༌། །གང་ལ་ཕྱིར་བཅོས་ཐབས་མེད་པའི། །འཆི་བདག་འཇིགས་པར་སྲེད་པས་འགྱུར། །དེ་ལྟ་ན་ཡང་ཀུན་རྨོངས་པས། །བག་<line/>
</page>
<page index="108" id="55A">༄༅། །མེད་པས་ནི་མི་རྣམས་བཅོམ། །ཚུལ་བཞིན་མ་ཡིན་ཡིད་བྱེད་པས། །སེམས་ནི་རྣམ་པར་གཡེང་བྱས་པའི། །འཆི་བདག་རྒྱལ་པོས་འདྲེན་པ་ན། །འཇིག་རྟེན་<line/>
པས་ཀྱང་གོ་བ་མིན། །ནོར་རྣམས་དང་ནི་བུ་དག་དང༌། །ཤིན་ཏུ་སྡུག་པའི་སྲོག་ཀྱང་ནི། །གསོན་པ་དེ་ནི་འཕྲོག་བྱེད་པས། །འཆི་བདག་རྒྱལ་པོ་འདི་ཡིད་འདྲེན། །བག་མེད་<line/>
མྱུ་གུ་ལས་བྱུང་བའི། །གང་གིས་སྐྱེ་རྒུ་འདི་འཇོམས་པའི། །འཇིག་རྟེན་དོན་མིན་ཡང་གསུམ་སྟེ། །ནད་དང་རྒ་དང་འཆི་བའོ། །ཚོལ་ཁྲོས་མི་རྣམས་ཉེ་བར་བཅོམ། །ལྷ་<line/>
རྣམས་བག་མེད་པས་ཉེར་བཅོམ། །ཡི་དྭགས་བཀྲེས་སྐོམ་དག་གིས་གཡེངས། །ཚོར་བ་དྲག་པོས་དམྱལ་བ་རྣམས། །ཕན་ཚུན་ཀུན་ཏུ་གསོད་བཙོག་པ། །དུད་འགྲོ་གཏི་<line/>
མུག་དཔུང་གཉེན་ཡིན། །དེ་ལྟར་འཇིག་རྟེན་རྣམ་དུ་མར། །བྲེལ་དོག་དེ་དང་དེས་དཀྲུགས་སོ། །བག་མེད་པས་ནི་རྨོངས་པ་ཡིན། །འོན་ཀྱང་ཆོས་ལ་དགའ་བ་མིན། །སྨན་<line/>
དང་རྩྭ་སོགས་ཐམས་ཅད་ཀྱང༌། །ཇི་ལྟར་ས་གཞི་ལས་རབ་སྐྱེད། །དེ་བཞིན་བག་མེད་ལས་ཉོན་མོངས། །རྣམ་པ་ཐ་དད་རབ་འཕེལ་བྱེད། །དེ་ནི་བདུད་ཀྱི་དམག་ཚོགས་<line/>
ཀྱི༑ ༑རྗེ་དཔོན་དབང་ཕྱུག་མཆོག་འདི་ཡིན། །ཉི་མའི་འོད་ཀྱིས་མུན་པ་ལྟར། །ཡེ་ཤེས་རྡོ་རྗེས་གཞོམ་པར་བྱ། །སྐྱོན་ཡོན་ཡོངས་ཤེས་དེ་དག་ནི། །རེ་ཞིག་དང་པོར་བསྟན་པ་<line/>
</page>
<page index="109" id="55B">ཡིན༑ ༑བག་མེད་པ་རྣམས་རྟག་སྡུག་བསྔལ། །བག་ཡོད་འབྲས་བུ་བདེ་བ་ཡིན། །དེ་ལྟར་འཐབ་བྲལ་བ་རྣམས་ཀྱི་བདག་པོ་མུ་སུ་ལུནྡྷ་དེས་རྣམ་པ་དུ་མ་རྣམས་སུ་དང༌། རྣམ་པར་<line/>
རྟོག་པ་དུ་མ་རྣམས་ཀྱིས་ཀྱང་བག་མེད་པ་དེའི་སྐྱོན་རྣམས་དང༌། བག་ཡོད་པའི་ཡོན་ཏན་རྣམས་ཀྱང་མངོན་པར་བརྗོད་དོ། །འཆི་བདག་ནད་དང་རྒ་སྡུག་བསྔལ། །མི་མཐུན་པ་<line/>
དང་ཕྲད་པ་དང༌། །གཞན་ཡང་སྡུག་བསྔལ་དྲག་པོ་དང༌། །འཁོར་བ་འདི་ནི་ལྡན་པ་ཡིན། །མ་འོངས་སྡུག་བསྔལ་འཆིས་པ་ནི། །ཕན་པ་དང་ནི་བདེ་བ་ཡིན། །སྡུག་བསྔལ་སྡིག་<line/>
པའི་རྒྱུ་ལས་སྐྱེ། །སྡིག་མེད་བྱེད་པ་བདེ་ཡིན་ནོ། །ཉོན་མོངས་ཟད་ལས་བདེ་བའི་མཆོག །ཡིན་པར་མཁས་པས་གསུངས་པ་ཡིན། །འདི་ནི་མྱ་ངན་འདས་འགྲོའི་ལམ། །ཡིན་<line/>
པར་དེ་ཉིད་གཟིགས་པས་གསུངས། །ཀུན་ནས་བསྡམས་དང་བག་ཡོད་དང༌། །ཞི་བ་དང་ནི་ནགས་ན་རྒྱུ། །འདོད་ལ་བརྐམ་མིན་བརྟན་པ་ཡི། །མྱ་ངན་འདས་པ་རིང་བ་མིན། །<line/>
གྲོགས་དང་གྲོགས་མིན་དང་རབ་བྲལ། །སྲིད་པའི་འདོད་ཆགས་རྣམ་པར་སྤངས། །ཡུལ་རྣམས་ལ་ཡང་བག་ཡོད་པའི། །ཤིན་ཏུ་མྱ་ངན་འདས་རིང་མིན། །དགེ་དང་སྡིག་ལ་<line/>
ཆགས་པ་མེད། །བྱམས་དང་སྙིང་རྗེ་སྒོམ་པ་པོ། །འཁོར་བའི་འཇིགས་པས་འཇིགས་པ་ནི། །ཤིན་ཏུ་མྱ་ངན་འདས་རིང་མིན། །ཉོན་མོངས་ཟད་པའི་ཐབས་ཤེས་དང༌། །ཡེ་<line/>
</page>
<page index="110" id="56A">༄༅། །ཤེས་བཏུང་བས་ཚིམ་པ་དང༌། །ལེ་ལོའི་དྲི་མ་དང་བྲལ་བའི། །ཤིན་ཏུ་མྱ་ངན་འདས་རིང་མིན། །ལྷག་པར་ཐེག་པ་ཆེ་ལ་མོས། །སེམས་ཅན་ཐམས་ཅད་ལ་<line/>
ཕན་དང༌། །སྟོང་ཉིད་དོན་ནི་རབ་རྟོགས་པའི། །ཤིན་ཏུ་མྱ་ངན་འདས་རིང་མིན། །དེ་ནི་སྐྱོན་གསུམ་འགོག་པ་ཡི། །འཕགས་པའི་བདེན་པ་བཞི་བསྟེན་པ། །དབང་གྱུར་<line/>
དབང་པོ་ཞི་བ་ཡི། །མྱ་ངན་འདས་པ་ཤིན་རིང་མིན། །དབུགས་དང་དབུགས་འབྱུང་རྣམ་པ་ཤེས། །མཚན་ཉིད་འགག་པ་བསྟེན་པ་དང༌། །ཤེས་དང་ཤེས་བྱའི་རྣམ་པ་<line/>
ཤེས༑ ༑ཤིན་ཏུ་མྱ་ངན་འདས་རིང་མིན། །རྟག་ཏུ་བློ་དང་ལྡན་པ་དང༌། །ཉོན་མོངས་རྣམས་ཀྱིས་སེམས་མི་འཚེ། །སྐྱོན་བཅས་འཇིགས་པ་ལས་གྲོལ་བའི། །ཐུབ་པ་ཕ་<line/>
རོལ་ཕྱིན་པར་བརྗོད། །དེ་ལྟར་འཐབ་བྲལ་གྱི་མངའ་བདག་དེས་སྨྲ་བ་པོ་དེ་དག་རྣམས་དང༌། ངང་པའི་རྒྱལ་པོ་དུས་བཟང་དེ་ལ་ཆོས་བསྟན་ཏེ་བཅོམ་ལྡན་འདས་འོད་སྲུང་<line/>
གིས་གསུངས་པའི་མདོ་བག་མེད་པའི་རྣམ་པར་གཤེ་བར་བྱེད་པ་རྣམས་བསྟན་ཏོ། །དེ་ལྟར་རྣམ་པ་དུ་མར་བཅོམ་ལྡན་འདས་ཀྱིས་གསུངས་པའི་དམ་པའི་ཆོས་<line/>
འདུལ་བ་དེ་དབྱངས་སྙན་པ་དང་དུལ་བའི་བློ་རྒྱ་ཆེན་པོས་སྟོན་པར་བྱེད་དོ། །ཇི་ལྟར་གཅིག་ཏུ་དམ་པའི་ཆོས་ཀྱི་རོར་གྱུར་པའི་ཚིག་འདི་དག་རྣམས་ཐོས་ནས་བདུད་<line/>
</page>
<page index="111" id="56B">ཀྱི་རིགས་ཀྱི་བག་མེད་པ་དེ་འདི་སྙམ་དུ་སེམས་ཏེ། ཇི་ལྟར་རྣམ་གྲངས་འགའ་ཞིག་གི་སྒོ་ནས་ཀྱང་བདག་གིས་འཐབ་བྲལ་བ་རྣམས་ཀྱི་བདག་པོ་འདི་དམ་པའི་ཆོས་འདུལ་བ་པ་<line/>
དེ་དག་ལས་གཡོ་བར་བྱ་བར་མི་ནུས་ཏེ། དེ་ལྟར་དམ་པའི་ཆོས་ལ་བློ་ཡོངས་སུ་མཐར་ཐུག་པ་ཡིན་ནོ། །དེ་ལྟར་རྟོགས་ནས་བག་མེད་པ་བསྐྱེད་པ་མཁའ་ལ་འགྲོ་བར་བྱེད་<line/>
དོ༑ ༑ཇི་ལྟར་མུ་སུ་ལུནྡྷ་འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཡིན་པས་བདག་ཅག་གི་ཆོས་ཀྱི་ལམ་ལ་བདག་ཅག་རྣམས་ཀྱིས་གོམ་པ་བསྒུལ་བར་ཡང་མི་<line/>
ནུས་སོ༑ ༑དེ་ནས་ཐམས་ཅད་ཀྱང་ཡིད་གཅིག་ཏུ་གྱུར་ཅིང་ཕ་རོལ་གནོན་པའི་སྟོབས་ཆེན་པོ་དང་ཡིད་ལ་སྨོན་པ་དང་གཟི་བརྗིད་རྣམས་ཉེ་བར་བཅོམ་པར་གྱུར་ཏོ། །ཡིད་ཀྱི་<line/>
རྒྱལ་སྲིད་ཕབ་པར་བྱས་པ་དང༌། ནམ་མཁའི་དཀྱིལ་དུ་འཕགས་ནས་དེ་མྱུར་དུ་འགྲོ་བ་ཡིན་པས་དུས་མི་རིང་བ་དང༌། གང་ན་གཞན་འཕྲུལ་དབང་བྱེད་ན་འདོད་པའི་ཁམས་<line/>
པ་རྣམས་ཀྱི་དབང་ཕྱུག་བདུད་སྡིག་ཅན་ཡོད་པ་དེར་ཐམས་ཅད་ཀྱིས་ཕྱིན་ནོ། །དེ་ནས་བདུད་ཀྱི་དེ་དག་ལ་འདི་སྐད་ཅེས་བརྗོད་དོ། །བདུད་རྣམས་བྱ་བ་འགའ་ཞིག་བྱས་<line/>
སམ༑ ཡིད་ལ་རེ་བ་དེ་དག་ཉིད་ཐམས་ཅད་ཡོངས་སུ་རྫོགས་ནས་ངའི་དྲུང་དུ་ཁྱེད་ཀྱིས་སླེབ་པ་ཡིན་ནམ། དེ་ལྟར་ཐོས་ནས་དེས་བདུད་དེའི་དྲུང་དུ་འདི་སྐད་ཅེས་བརྗོད་དེ།<line/>
</page>
<page index="112" id="57A">༄༅། །ལྷ་ལགས། ཕར་ལ་གནོན་པའི་སྟོབས་རྣམས་ནི། ཇི་ལྟ་བ་བཞིན་དུ་ཉམས་ནས་བདག་ཅག་ལྷའི་རིགས་འདིར་རྗེས་སུ་སླེབ་པར་གྱུར་ཏོ། །འཐབ་<line/>
བྲལ་གྱི་བདག་པོ་དེ་གོམ་པ་གཅིག་ཀྱང་བསྐྱོད་པར་བདག་ཅག་གིས་བདག་ཅག་ལ་མ་ནུས་ཏེ། དེ་བཞིན་དུ་འདི་དམ་པའི་ཆོས་ལངས་པར་དགའ་བའི་བློ་དང་ལྡན་<line/>
པའི་ལྷན་ཅིག་སྤྱོད་པ་དེ་ལ་བདག་ཅག་གིས་ཅི་བྱར་ཡོད། བདུད་སྡིག་ཅན་གྱིས་དེ་ལྟར་ཐོས་པར་གྱུར་ནས་དེ་འདི་སྙམ་དུ་སེམས་ཏེ། གང་བག་མེད་པའི་ལྷ་ཆོས་ཐམས་<line/>
ཅད་ལ་རབ་ཏུ་ཞུགས་པ་རྣམས་ངས་འདོད་པའི་སྤྱོད་པ་རྣམས་ལ་རབ་ཏུ་དགོད་པར་བྱའོ། །དེ་ལའང་བག་ཡོད་པ་དེ་དག་རྣམས་ཀྱི་དབང་གིས་འདི་རྣམས་ཉིད་ཐམས་<line/>
ཅད་ཀྱི་ཕ་རོལ་གནོན་པའི་སྟོབས་རྣམས་ཉེ་བར་བཅོམ་ནས་ངའི་དྲུང་དུ་ཉེ་བར་འོངས་པ་ཡིན་ནོ། །དེ་ནས་འདི་དག་རྣམས་གོ་ནས་འདི་སྐད་ཅེས་བརྗོད་དེ། དུས་འདས་<line/>
ནས་བྱེད་པའི་ཚིག་རྣམས་ཇི་ལྟར་དུས་གཞན་དུ་བདག་ཅག་གིས་བག་མེད་པར་ནུས་ཀྱི། འཐབ་བྲལ་གྱི་བདག་པོ་མུ་སུ་ལུནྡྷ་དེ་ལ་སོ་སོའི་ཐབས་རྣམས་བདག་གིས་<line/>
བྱའོ༑ ༑དེའི་ཕྱིར་ན་ཁྱེད་མ་རིངས་ཤིག །བདག་ཅག་ཐམས་ཅད་ཀྱིས་དུས་གཞན་ན་ཕྱིར་བཟློག་པར་བྱའོ། །ཞེས་དེ་ལྟར་སྡིག་ཅན་དེས་གཞན་འཕེན་པར་བྱེད་པའི་ཚིག་<line/>
</page>
<page index="113" id="57B">བམས་བརྗོད་ནས་རྣམ་པར་གནས་ཏེ། མཚུངས་པ་མེད་པའི་ལྷ་རྫས་ཀྱི་འདོད་པ་རྣམས་ལ་རབ་ཏུ་ཆགས་པར་གྱུར་པས་བདེ་བར་གནས་སོ། །བག་མེད་པའི་ས་རྣམས་ལས་<line/>
སླར་ཡང་རབ་ཏུ་སྤེལ་བར་མི་འགྱུར་བའི་ཕྱིར་ན་རྣམ་པ་དུ་མར་རྒྱུ་བའི་ལྷ་རྣམས་དང༌། འཐབ་བྲལ་བ་རྣམས་ཀྱི་བདག་པོ་དང༌། དུས་བཟང་དེ་དང༌། སྨྲ་བ་པོའི་ངང་པ་དེ་དག་<line/>
རྣམས་དང༌། གཞན་ཉིད་ཀྱང་ཆོས་ཀྱི་གཏམ་རྣམ་པ་དུ་མ་རྣམས་བྱེད་དོ། །དེ་དག་རྣམས་ན་ཇི་ལྟར་བདུད་ཀྱི་རིགས་རྣམས་ཀུན་ནས་བྲལ་བ་དང་དོན་མེད་པ་རྣམས་ཐམས་<line/>
ཅད་ཀྱི་རྩ་བར་གྱུར་པ་བག་མེད་པ་དེ་ཀུན་ནས་སོང་བས་ན། ལྷ་རྣམས་དང་བྱ་དེ་དག་རྣམས་བྱ་བ་བྱས་པ་བཞིན་དུ་རྣམ་པར་གནས་སོ། །དེ་ནས་དེ་ལྟ་དེ་ལྟར་བརྗོད་ནས་དེ་དག་ལས་<line/>
ལྷ་གང་དག་རྩེད་མོས་ཡིད་བྲེལ་བར་གྱུར་པ་དེ་དག་རྣམས་ནི། རབ་ཏུ་དགའ་བས་རྩེ་བར་བྱེད་དེ། སྐྱེད་མོས་ཚལ་དང༌། ཁང་བཟང་དང༌། ཀུན་དགའ་ར་བ་དང༌། ནགས་<line/>
དང༌། ཉེ་བའི་ནགས་ཀྱི་ཡུལ་དེ་དག་རྣམས་སུ་ཉེ་བར་སོང་ནས་རྩེ་བར་འགྱུར་རོ། །གང་འཐབ་བྲལ་བ་རྣམས་ཀྱི་བདག་པོ་དེ་དུས་བཟང་དང་ལྷན་ཅིག་ཏུ་བརྗོད་པ་དང་ལྡན་<line/>
པའི་ངང་པ་རྣམས་དང་རྒྱུ་བར་བྱེད་དོ། །དེ་ནས་འཐབ་བྲལ་བ་རྣམས་ཀྱི་བདག་པོ་དེ་ལྷ་དེ་དག་རྣམས་མངོན་པར་མཐོང་ནས་དུས་བཟང་ལ་སྨྲས་པ། ཇི་ལྟར་ཉེ་བར་<line/>
</page>
<page index="114" id="58A">༄༅། །གནས་པའི་ལྷ་གང་ཡིན་པ་འདི་དག་རྣམས་ནི། རྩེད་མོའི་གཞན་དབང་དུ་སོང་ནས་བདག་མེད་པ་ཡིན་པས་བདག་ཅག་ཀྱང་གང་ན་ནགས་དང༌། ཉེ་བའི་<line/>
ནགས་རབ་ཏུ་ཞི་བར་ཡོད་པར་འགྲོ་བར་བྱའོ། །དེ་ལྟར་རིག་ནས་ནམ་མཁའི་ཁམས་སུ་འཕགས་པར་གྱུར་ཏོ། །ལྷ་བག་མེད་པར་སྤྱོད་པ་དེ་དག་ཀྱང་འདོད་པའི་ཡོན་ཏན་<line/>
ལྔ་དང་ཡང་དག་པར་ལྡན་པའི་ནགས་དང༌། ཉེ་བའི་ནགས་དང༌། རྫིང་བུ་རྣམས་ལ་ཇི་སྲིད་དུ་འདོད་པ་སྡུག་པ་ཡིད་དུ་འོང་བའི་ལས་བྱས་ཤིང་བསགས་པའི་ལས་ཟད་པར་<line/>
མ་གྱུར་པ་དེ་སྲིད་དུ་རྩེ་དགའ་བར་བྱེད་དོ། །གང་གི་ཚེ་ཟད་པར་གྱུར་པ་དེའི་ཚེ་རང་གིས་བྱས་པའི་ཟས་བཟང་པོ་རྣམས་ཟོས་ནས་སླར་ཉིད་ཀྱང་དམྱལ་བ་དང༌། ཡི་དྭགས་<line/>
དང༌། དུད་འགྲོ་རྣམས་སུ་སྐྱེའོ། །གང་ཡང་མི་རྣམས་དང་སྐལ་པ་མཐུན་པར་གྱུར་པ་མིར་སྐྱེས་པར་གྱུར་ན། དེ་མཆོག་ཏུ་ཕུན་སུམ་ཚོགས་པ་དང༌། མཆོག་ཏུ་རྒྱ་ཆེ་<line/>
བར་ཡང་འགྱུར་ཏེ། རྒྱལ་པོ་རྣམས་སམ་རྒྱལ་པོའི་བློན་པོ་རྣམས་སུ་གྱུར་ནས་སྐྱེ་བོ་ཐམས་ཅད་དགའ་བ་དང་མཆོག་ཏུ་སྐྱིད་པ་དང༌། ལས་དེའི་རྒྱུ་མཐུན་པས་ཡུལ་གྱི་<line/>
མི་རྣམས་ཐམས་ཅད་བྱམས་པར་འགྱུར་རོ། །གཞན་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ་འཐབ་བྲལ་བའི་ལྷ་རྣམས་ཀྱི་ས་རྣམས་ལ་ཀུན་ཏུ་<line/>
</page>
<page index="115" id="58B">ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་ཇི་ལྟར་ཡོད་པའི་འཐབ་བྲལ་བ་རྣམས་ཀྱི་ལྷའི་ས་གཅིག་ཏུ་དགའ་བ་ཞེས་བྱ་བ་མཐོང་ངོ༌། །དེར་ལས་<line/>
གང་གིས་སེམས་ཅན་རྣམས་སྐྱེ་བར་འགྱུར་བའང༌། དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་ན། ཇི་ལྟར་སྐྱེས་བུ་དམ་པ་གང་གིས་བྱ་བར་གྱུར་པའི་<line/>
དོན་བྱས་པ་ཚུལ་ཁྲིམས་དང་ལྡན་པར་གྱུར་ནས་སྲོག་གཅོད་པ་དང་མ་བྱིན་པར་ལེན་པ་དག་སྤངས་པར་གྱུར་པ་ནི། སྔ་མ་བཞིན་ནོ། །འདོད་པ་ལ་ལོག་པར་གཡེམ་པའང་<line/>
མཆོག་ཏུ་སྤང་བར་དཀའ་བ་དང༌། ཁྱད་པར་དུ་དོར་བར་དཀའ་བ་རྣམས་ཀྱང་རབ་ཏུ་འགོག་པར་བྱེད་པ་ཡིན་ཏེ། ཇི་ལྟར་བྱ་དང་བྱ་དག་ལྷན་ཅིག་ཏུ་སྤྱོད་པར་གྱུར་པ་རྣམས་<line/>
དང༌། རི་མོ་ལ་ཕན་ཚུན་དུ་གྱུར་པ་རྣམས་དང༌། དེ་བཞིན་དུ་ཕན་ཚུན་དུ་གྱུར་པ་མཐོང་བ་དེ་དག་རྣམས་ཀྱང་ཡོངས་སུ་སྤོང་བར་བྱེད་དོ། །ཡིད་ཀྱིས་ཀྱང་ཀུན་ཏུ་རྟོག་པར་<line/>
མི་བྱེད་དོ། །ཉེ་བར་སྒོམ་པར་མི་བྱེད་དེ། འདོད་པ་ལ་ལོག་པར་གཡེམ་པའི་རྣམ་པར་སྨིན་པའི་ཕྱིར་རྒོལ་བ་རྣམས་ཀྱི་འཇིགས་པས་ཐམས་ཅད་ཀྱང་གནས་སྐབས་རྣམས་<line/>
ཐམས་ཅད་དུ་སྤོང་བར་བྱེད་དོ། །གཞན་དག་རྣམས་བྱེད་པར་གྱུར་པ་ནའང་རབ་ཏུ་འགོག་པར་བྱེད་དོ། །ཆོས་འདུལ་བ་ལ་རབ་ཏུ་འགོད་བར་བྱེད་ཅིང་འདོད་པ་ལ་ལོག་<line/>
</page>
<page index="116" id="59A">༄༅། །པར་གཡེམ་པའི་ལས་ཀྱི་འབྲས་བུ་རྣམ་པར་སྨིན་པ་རྣམས་སྟོན་པར་བྱེད་དོ། །རྣམ་པ་དུ་མར་ཡང་ལོག་པར་ལྟུང་བར་གྱུར་པའི་ཆོས་རྣམས་སྟོན་པར་<line/>
བྱེད་དེ༑ ཇི་ལྟར་འདོད་པ་ལ་ལོག་པར་གཡེམ་པས་ནི། ཐམས་ཅད་དུའང་མི་འདོད་པ་མི་སྡུག་པ་ཡིད་དུ་མི་འོང་བ་དམྱལ་བ་ཀུན་ནས་འཕེན་པར་བྱེད་པའི་འབྲས་བུ་རྣམ་<line/>
པར་སྨིན་པ་ཅན་དུ་འགྱུར་རོ། །དེ་བདག་ཉིད་ཀྱིས་ཀྱང་མི་བྱེད་དོ། །གཞན་དག་རྣམས་བྱེད་པ་ནའང་རབ་ཏུ་འགོག་པར་བྱེད་དོ། །རང་དང་གཞན་ལ་ཕན་པའི་ཡོན་ལ་རབ་<line/>
ཏུ་ཞུགས་པར་གྱུར་པ་དགེ་ལེགས་དང་ལྡན་པའི་སེམས་ཅན་དེ་ནི། ལུས་ཞིག་པར་གྱུར་ནས་ཤི་བའི་འོག་ཏུ་བདེ་འགྲོའི་མཐོ་རིས་ཀྱི་འཇིག་རྟེན་ལས་འཐབ་བྲལ་བ་རྣམས་<line/>
ཀྱིས་གཅིག་ཏུ་དགའ་བ་ལ་སྐྱེ་བར་འགྱུར་རོ། །དེར་སྐྱེས་པ་ནའང་འདིས་ལེགས་པར་བྱས་པའི་ལས་ཀྱི་མཐའ་རྣམས་ལ་སྤྱད་པས། བདེ་བ་རྒྱ་ཆེན་པོ་ལ་སོགས་པ་བདེ་<line/>
བ་དུ་མ་རབ་ཏུ་འཕེལ་བར་གྱུར་པའི་ས་དེར་སྐྱེས་པ་རྣམས་ནི། ནགས་དང༌། ཉེ་བའི་ནགས་རྣམས་ན་ལྷག་པར་གནས་པ། འདོད་པ་རྣམས་ཐམས་ཅད་འདོད་པ་བཞིན་<line/>
གྱི་ཡོན་ཏན་དང་ལྡན་པའི་བདེ་བ་རྣམས་ལ་ཉེ་བར་ལོངས་སྤྱོད་པས་ནགས་དང༌། ཉེ་བའི་ནགས་དག་སྟེན་པར་བྱེད་དོ། །དེ་རྒྱུ་བའི་དུས་ན་ནགས་འདི་དག་རྣམས་ཡིན་<line/>
</page>
<page index="117" id="59B">ཏེ། འདི་ལྟ་སྟེ། འོད་ཟེར་མངོན་པར་དགའ་བ་ཞེས་བྱ་བ་དང༌། འབབ་ཆུ་རྣམས་ཀྱིས་མངོན་པར་དགའ་བ་ཞེས་བྱ་བ་དང༌། གཞལ་ཡས་ཁང་གི་རི་བོ་ཞེས་བྱ་བ་དང༌། རྣམ་པར་<line/>
བཀྲ་བའི་ཆུའི་པདྨའི་རྫིང་བུ་རྣམས་ཞེས་བྱ་བ་དང༌། དྲི་འཐུལ་བ་ཞེས་བྱ་བའོ། །ནགས་དང༌། ཉེ་བའི་ནགས་དང༌། རྫིང་བུ་རྣམས་དང༌། གཞན་དག་ཀྱང་རིར་གྱུར་པ་རྣམས་ཀྱི་ལྷ་<line/>
རྫས་ཀྱི་ཡོན་ཏན་གྱི་ཕུན་སུམ་ཚོགས་པ་རྣམས་ནི། གྲངས་ཀྱང་མི་དམིགས་སོ། །དེ་ལ་ནགས་གང་དག་དང༌། མཚོ་གང་དག་ནི། མཆོག་ཏུ་དགའ་བར་གྱུར་པ་ཡིན་ནོ། །གང་<line/>
དག་ལ་འདི་དག་རྣམས་དགའ་བར་བྱེད་པ་འདི་དག་རྣམས་ནི། བྱིངས་ཆེ་བ་དང་ལྡན་པ་ཡིན་ནོ། །འདི་ལྟ་སྟེ། ནོར་བུའི་སྟེགས་བུ་ཞེས་བྱ་བའི་མཚོན་བྱ་ཕལ་པོ་ཆེ་རྣམས་<line/>
ཀྱིས་མངོན་པར་དགའ་བ་དང༌། རྟོག་པར་ཡང་ཤིན་ཏུ་རངས་པའི་ལྷ་རྣམས་ཀྱིས་བསྟེན་པར་གྱུར་པ་དོགས་པ་མེད་པར་གྱུར་པས་མཐོང་བར་འགྱུར་བ་ཡིན་ནོ། །མཚོ་དེ་དག་<line/>
གི་ཉེ་འཁོར་རྣམས་ན་ལྷ་རྫས་ཀྱི་སྒྲ་དང་མདོག་དང་ཚད་དང་མཆོག་ཏུ་ལྡན་པའི་བྱ་དག་གིས་ཡོངས་སུ་གང་བར་གྱུར་པ་དང༌། ངོས་གཉིས་ཀ་ནའང་དཔག་བསམ་གྱི་ཤིང་<line/>
རྣམས་ཀྱིས་ཡོངས་སུ་གང་བར་གྱུར་པ་ཡིན་ནོ། །ཡོན་ཏན་དུ་མ་དང་ལྡན་པ་དེ་དག་རྣམས་ལ་ལེགས་པར་བྱས་པའི་ལས་ཀྱི་མཐའ་ལ་སྤྱོད་པ་ནི། འདོད་པའི་ཡོན་ཏན་<line/>
</page>
<page index="118" id="60A">༄༅། །ལྔ་རྣམས་ལ་ལྷའི་བུ་མོ་དུ་མ་རྣམས་ཀྱིས་ཀྱང་ཡོངས་སུ་བསྐོར་ནས་དགའ་བར་བྱེད་དོ། །ལྷ་རྫས་ཀྱི་གཟུགས་དང་ལྡན་པ་རྣམས་དང༌། དེའི་འདུན་པའི་<line/>
རྗེས་སུ་འཇུག་པར་བྱེད་པ་དང༌། རྟག་ཏུ་རྒྱུན་མི་འཆད་པར་བདེ་བ་ལ་ཆེད་ཆེར་བྱེད་པ་དང༌། མཆོག་ཏུ་བདེ་བ་ལ་རབ་ཏུ་ཆགས་པ་དང༌། ལྷ་རྫས་ཀྱི་བདེ་བ་གཞན་དང་གཞན་<line/>
རྣམ་པ་དུ་མ་རྣམས་ཀྱིས་དེ་དག་རྣམས་མཚོ་དེར་ལེགས་པར་བརྟན་ནས་ཕྱིར་ཞིང་ཉིད་ཀྱང་འདོད་པའི་ཡོན་ཏན་ལྔའི་ཉེ་བར་ལོངས་སྤྱད་པ་རྣམས་ཀྱིས་ངོམས་པ་མེད་<line/>
པས་སྲེད་པའི་ཟུག་རྔུ་རྣམས་ཀྱིས་རབ་ཏུ་འབྲེལ་བར་གྱུར་ནས་སླར་ཡང་རྗེས་སུ་འབྲང་བ་དེ་དག་རྣམས་ཉིད་ཀྱིས་ཡོངས་སུ་བསྐོར་བ་རྣམས་ནོར་བུའི་ཆ་ཤས་རྣམས་ཀྱིས་<line/>
རྣམ་པར་བཀྲ་བ་ཞེས་བྱ་བའི་མཚོ་དང་པདྨའི་རྫིང་བུ་དག་གིས་ཉེ་བར་མཛེས་པར་བྱས་པའི་རི་དེ་ལ་འཁོར་བར་བྱེད་དེ། སྐྱེད་མོས་ཚལ་གྱི་ལྟད་མོའི་དབང་དུ་བྱས་<line/>
ནས་ལྷ་རྫས་ཀྱི་བདུད་རྩིའི་པདྨའི་ཡུ་བ་དག་གིས་ཉེ་བར་མཛེས་པར་གྱུར་པ་དང༌། ལྷ་རྫས་ཀྱི་གོས་རྣམས་གྱོན་པ་དང༌། ལྷ་རྫས་ཀྱི་ཡུལ་ལྔ་པོ་རྣམས་སྟེན་པར་བྱེད་<line/>
པས་ཀྱང་ནོར་བུའི་ཆ་ཤས་སྣ་ཚོགས་པས་བཀྲ་བ་མཐོང་ན། མཆོག་ཏུ་ཡིད་འཕྲོག་པར་བྱེད་པའི་རི་དེ་ལ་རྩེ་དགའ་བར་འདོད་པས་མཉམ་པར་འཁོད་པར་བྱེད་དོ། །<line/>
</page>
<page index="119" id="60B">དེ་ནས་དེའི་རྩེ་མོ་གཞན་ལ་རིའི་ཁྲོད་དགའ་བ་ཞེས་བྱ་བ་དེ་ན་དགའ་ལྡན་གྱི་ལྷའི་རིགས་སུ་གྱུར་པའི་ལྷ་གཞན་ལྷ་རྫས་ཀྱི་ཕྲེང་བ་དང་གོས་དང་ལྡན་པ་གསེར་གྱི་རང་བཞིན་<line/>
རྣམ་པ་དུ་མར་དགའ་བའི་ནགས་སུ་བརྒྱ་ཕྲག་དང༌། དེ་ནས་སྟོང་ཕྲག་དང་ཐམས་ཅད་ཉིད་བབས་ནས་རྩེད་མོའི་མཆོག་རྣམས་བྱེད་དོ། །ལྷ་དེ་དག་རྣམས་མངོན་པར་མཐོང་<line/>
བར་གྱུར་ནས་ལྷ་གསར་དུ་སྐྱེས་པ་དེ་ལྷན་ཅིག་སྤྱོད་པ་རྣམས་ལ་བརྗོད་པ། ཇི་ལྟར་གང་དག་ལྷན་ཅིག་སྤྱོད་པ་རྣམས་ཀྱིས་ཡོངས་སུ་བསྐོར་ནས་རྩེ་ཞིང་འགྲོ་བར་འགྱུར་<line/>
བའི་ལྷ་དེ་དག་རྣམས་དང༌། མ་ཐང་ཡང་གང་བདག་ཀྱང་དེ་དག་དང་ཉེ་བར་གྱུར་མོད། དེ་ནས་དེ་དག་རྣམས་ཐམས་ཅད་ཀྱིས་ཀྱང་དེའི་དྲུང་ནས་ཚིག་དེ་ཉེ་བར་ཐོས་ནས་འདི་<line/>
སྐད་ཅེས་བརྗོད་དོ། །ལྷ། དེ་ཇི་ལྟར་མངོན་པར་འདོད་པར་གྱུར་པ་དེ་ལྟར་བདག་ཅག་རྣམས་ཀྱིས་དེ་བཞིན་དུ་བྱའོ། །དེ་ནས་དེ་ལྟར་རིག་ནས་ལྷ་གསར་དུ་སྐྱེས་པ་དེ་<line/>
ལྷན་ཅིག་སྤྱོད་པར་བྱེད་པ་རྣམས་ཀྱིས་ཡོངས་སུ་བསྐོར་ནས་ལྷ་རྫས་ཀྱི་རྔ་སྐད་ཡན་ལག་ལྔ་དང་ལྡན་པ་རྣམས་ཉེ་བར་བསྒྲགས་པར་གྱུར་པས། གང་ན་ལྷ་དེ་དག་རྣམས་<line/>
ཡོད་པ་དེ་དང་ཉེ་བར་གྱུར་ཏོ། །དེ་ནས་ཕན་ཚུན་དུ་འདྲེས་པར་གྱུར་པའི་ལྷ་དེ་དག་རྣམས་ཕན་ཚུན་དུ་རྣམ་པར་འདྲེས་པས་རབ་ཏུ་ཆགས་པར་གྱུར་པའི་སྙིང་ངོམས་པ་<line/>
</page>
<page index="120" id="61A">༄༅། །མེད་པ་རྣམས་ལ། རིའི་གཙུག་ན་ནོར་བུ་ཞེས་བྱ་བའི་བྱས་ཚིགས་སུ་བཅད་པའི་དབྱངས་བརྗོད་པ་ཇི་ལྟར། ལས་ཀྱི་སྙིང་པོའི་འཇིག་རྟེན་དང༌། །ལྷ་ནི་<line/>
ལས་ཀྱི་སྙིང་པོ་ཅན། །འདུས་བྱས་ལྷ་ཡི་འཇིག་རྟེན་པ། །ལས་ཟད་ནས་ནི་ལྷུང་བ་ཡིན། །མཐུན་པར་འགྲོགས་པའི་འཇིག་རྟེན་ནི། །འབྲལ་བས་རྟག་ཏུ་མཐུན་པ་མིན་<line/>
འདུས་པའི་མཐའ་ནི་འབྲལ་བ་ཡིན། །དེ་བཞིན་གཤེགས་ཀྱིས་ཆོས་ཉིད་འདི། །བདེ་ལ་ཀུན་ཏུ་ཆགས་པའི་ཡིད། །ཡུལ་གྱིས་བདག་ཉིད་བསླུས་པ་ཡིད། །ཡིད་ཤུགས་<line/>
དང་མཚུངས་རྣམས་ཀྱི་ནི། །ལྷ་རྣམས་ཚེ་ནི་ཟད་པར་འགྱུར། །རྒ་དང་ནད་དང་སྨད་པ་དང༌། །འབྲལ་བས་ལུས་ཅན་ཐམས་ཅད་ལ། །འབྱུང་བ་ཡང་ནི་ཀུན་རྨོངས་<line/>
པས༑ ༑ཡུལ་གྱིས་ཁྲིད་ནས་རིག་པ་མིན། །རྒ་བའི་བར་ཆད་སྔུན་བསར་ནས། །འཆི་བདག་གིས་ནི་ཀུན་ཏུ་སྲེག །ནད་ཀྱི་དཔུང་གིས་འདི་རྣམས་འབྲལ། །བློ་གྲོས་<line/>
མེད་པས་མཐོང་བའང་མིན། །དྲུག་པའི་འཇིག་རྟེན་རྣམ་པར་འཇོམས། །ཕྱུགས་བཞིན་དུ་ཡང་འཇོམས་པར་བྱེད། །གོམ་པའི་ལམ་དུ་ཞུགས་པ་ནི། །འཁྲི་ཤིང་བཞིན་<line/>
དུ་ཡོངས་སུ་བསྐོར། །གང་འདིའི་བློ་ནི་རྟག་པར་ཡང༌། །རྒྱུ་དང་འབྲས་ལ་ལེགས་པོར་གནས། །དེ་ནི་རྒྱུ་འབྲས་ལེགས་ལྟ་བས། །ཕྱི་ནས་གདུང་བས་མི་འཇོམས་སོ། །ཡུལ་<line/>
</page>
<page index="121" id="61B">རྣམས་ཀྱིས་ནི་འཇོམས་མིན་ཏེ། །དྲང་པོར་ལྟ་བ་བརྐམ་ཆགས་མེད། །དེས་ནི་ཤིན་ཏུ་མི་བཟད་པའི། །དགའ་བའི་ཡུལ་ཀུན་མྱུར་དུ་འདོར། །སྐྱོན་ལས་རྣམ་གྲོལ་ངམ་གྲོག་དང༌།<line/>
དྲི་མའི་འཇིགས་པ་ལས་རྣམ་གྲོལ། །བག་མེད་མེ་གང་དེས་རྟོགས་ནས། །ཐམས་ཅད་དུ་ནི་ཡོངས་སུ་སྤངས། །འཇིགས་པ་ལྔ་པོ་འདི་ཡིས་གང༌། །དང་པོར་འཇིག་རྟེན་འདི་<line/>
གསོད་པ། །རྒ་དང་ན་དང་འཆི་བ་དང༌། །རྣམ་པར་འབྲལ་དང་གང་གི་ལས། །དེ་ལྟར་རིའི་གཙུག་ན་ནོར་བུ་ཞེས་བྱ་བའི་བྱ་ནི། རྣམ་པར་བཀྲ་བ། གཙང་བ་དག་གི་རྨ་བྱའི་<line/>
རྒྱལ་པོ་བྱང་ཆུབ་སེམས་དཔའི་ལྷན་ཅིག་ཏུ་སྤྱོད་པ་དང་གཉིས་ཀའི་ཡང་སྨོན་ལམ་གྱི་དབང་གིས་རྨ་བྱའི་སྐྱེ་གནས་སུ་སྐྱེས་པར་གྱུར་པ་ཡིན་ནོ། །དེ་དག་ཀྱང་རྨ་བྱ་<line/>
རྣམས་དང༌། འཐབ་བྲལ་གྱི་ལྷ་རྣམས་ལ་བག་མེད་པ་དང་བྲལ་བའི་དོན་དུ་ཆོས་སྟོན་པར་བྱེད་དོ། །དེ་ནས་ལྷ་དེས་སྔ་ན་མེད་པའི་ལྷ་དེ་དག་མངོན་པར་མཐོང་བར་གྱུར་<line/>
པས༑ སླར་ཉིད་ཀྱང་ཆེས་མཆོག་ཏུ་དགའ་བར་གྱུར་པའི་ཡིད་ཀྱིས་ལེགས་པར་བཤད་པ་དེ་དག་རྣམས་ལ་རྩིས་བ་གྲང་མ་བྱས་པར་བག་མེད་པའི་དབང་གིས་རབ་ཏུ་རྩེ་<line/>
བར་བྱེད་པ་དང༌། གར་བྱེད་པ་དང༌། དགོད་པར་ཡང་བྱེད་ཅིང་རྔ་སྐད་ཡན་ལག་ལྔ་དང་ལྡན་པ་རྣམས་ཀྱིས་རྣམ་པ་དུ་མར་དགའ་བར་བྱེད་དེ། དཔེ་མེད་པའི་ནགས་དང་<line/>
</page>
<page index="122" id="62A">༄༅། །ཉེ་བའི་ནགས་རྣམས་དང་རི་དང་རིའི་ལྗོངས་རིན་པོ་ཆེ་ཀུན་ཏུ་འབར་བའི་འོད་ཟེར་གསལ་བར་སྣང་བ་རྣམས་དང་དཔག་བསམ་གྱི་ཤིང་གི་ནགས་རྣམས་<line/>
དང་ལྡན་པ་རྣམས་དང༌། དགའ་བའི་བྱ་དང་ལྡན་པ་རྣམས་དང༌། རིའི་ཆུ་ཀླུང་བརྒྱ་ཕྲག་དང་ལྡན་པ་རྣམས་དང༌། པདྨའི་ནགས་དང་ལྡན་པ་རྣམས་ལ་ལྷན་ཅིག་སྤྱོད་པ་རྣམས་<line/>
དང་བཅས་ཅིང་འདོད་པ་རྣམས་ཐམས་ཅད་ཕུན་སུམ་ཚོགས་པ་ལྷ་རྡས་ཀྱི་བདེ་བ་རྣམས་དང་ལྡན་པས་རྣམ་པ་དུ་མར་ལྷ་རྣམས་རྩེ་དགའ་བར་བྱེད་དོ། །དེ་ལྟར་རྩེ་<line/>
བར་གྱུར་པའི་ལྷ་དེ་རྣམས་རིམ་གྱིས་ནོར་བུའི་ཆ་ཤས་རྣམ་པར་བཀྲ་བ་ཞེས་བྱ་བའི་རི་དེ་ལ་འཁོད་དོ། །རི་དེ་ལའང་དཔག་བསམ་གྱི་ཤིང་གི་ནགས་རིན་པོ་ཆེ་བདུན་<line/>
གྱི་རང་བཞིན་གྱི་ཤིང་རྣམས་ཀྱིས་ཉེ་བར་མཛེས་པར་གྱུར་པ་སྟེ། དཔག་ཚད་ལྔ་བརྒྱ་ཡོད་པ་ཡིན་ནོ། །ནགས་ཆེན་པོ་དེ་ན་ཤིན་ཏུ་བཀྲ་བས་རྣམ་པར་བཀྲ་བར་གྱུར་པའི་<line/>
བྱའི་རྒྱལ་པོ་རབ་ཏུ་གནས་པས། བག་མེད་པར་ད་བྲལ་བར་བྱ་བའི་དོན་དུ་ལྷ་རྣམས་ལ་ཆོས་སྟོན་པར་བྱེད་དོ། །ལྷ་རྣམས་ཀྱང་ཆོས་ལ་རྗེས་སུ་འཇུག་པར་བྱ་བའི་དོན་<line/>
དུའང་སྟོན་པར་ཆེད་ཆེར་བྱེད་དོ། །ནགས་དང༌། ཉེ་བའི་ནགས་རྣམས་དང༌། པདྨའི་རྫིང་བུ་རྣམ་པ་སྣ་ཚོགས་པ་རྣམས་དང༌། ཆུ་ཀླུང་དང༌། འབབ་ཆུ་རྣམ་པ་སྣ་ཚོགས་<line/>
</page>
<page index="123" id="62B">པ་རྣམས་དང་རིན་པོ་ཆེའི་ཁམས་རྣམས་དང་ལྡན་པའི་རྩེ་མོ་རྣམ་པར་བཀྲ་བ་རྣམས་དང༌། བྱ་བརྒྱ་སྟོང་ཕྲག་ངོས་ན་སྒྲ་ཀུན་ཏུ་སྒྲོག་པས་དགའ་བར་གྱུར་པ་རྣམས་དང༌། ལྷའི་<line/>
ཚོགས་རྣམས་ཀྱིས་ཉེ་བར་མཛེས་པ་དང་ལྷ་མོའི་ཚོགས་རྣམས་ཀྱིས་རྣམ་པ་སྣ་ཚོགས་པར་ཆེས་དགའ་བར་གྱུར་པ་ལ་ལྷ་དེ་དག་ཕན་ཚུན་གྲོགས་སུ་གྱུར་པས་དགའ་བར་བྱེད་<line/>
དོ༑ ༑རྣམ་པ་སྣ་ཚོགས་པའི་འདོད་པའི་བདེ་བའི་རྒྱགས་པས་མྱོས་པ་དང༌། རང་གིས་བྱས་པའི་ལས་ཀྱིས་འབྲས་བུ་རྣམས་ལོངས་སྤྱོད་པས་ཐམས་ཅད་ཉིད་དགའ་བར་བྱེད་པ་<line/>
དང་རྣམ་པ་དུ་མ་དང་རྣམ་པར་རྟོག་པ་དུ་མས་ཀྱང་ལྷ་རྫས་ཀྱི་དཔེ་མེད་པ་རྣམས་ལ་རྩེད་མོ་དག་ཀྱང་རྩེ་བར་བྱེད་དོ། །དེ་ནས་ལྷ་དེ་དག་རྣམས་ཀྱིས་བག་མེད་པའི་བདེ་བ་དེ་<line/>
དག་ཉེ་བར་རྙེད་ནས་ནོར་བུའི་ཆ་ཤས་རྣམས་པར་བཀྲ་བའི་རི་དེ་ནས་དགའ་བས་རྩེ་བར་འགྱུར་བ་རྣམས་ལ་རྨ་བྱའི་རྒྱལ་པོ་དེས་ཚིགས་སུ་བཅད་པའི་དབྱངས་བསྙད་པ་ཇི་ལྟར།<line/>
གཟུགས་ལ་སོགས་པའི་ཡུལ་རྣམས་ཀྱིས། །ཚིམ་པར་མ་གྱུར་འགྱུར་བ་མིན། །སོལ་མེའི་མེ་ཡིས་བསྲེགས་པ་རྣམས། །སླར་ཡང་ཡུལ་ལ་འདོད་པ་རྣམས། །ཡང་དང་ཡང་<line/>
དུ་ལྷའི་འཇིག་རྟེན། །འཆི་འཕོ་དང་ནི་སྐྱེ་བར་འགྱུར། །ལས་ཀྱི་ཉ་རྒྱས་བཟུང་ནས་ནི། །སླར་ཡང་དམྱལ་བར་འགྲོ་བ་ཡིན། །དམྱལ་དང་ཡི་དྭགས་དུད་འགྲོ་ནི། །སྡུག་བསྔལ་<line/>
</page>
<page index="124" id="63A">༄༅། །མང་གནས་སྐལ་པ་ཅན། །རྒྱུ་དང་འབྲས་ཀྱི་སྐལ་ལྡན་པས། །སེམས་ཅན་འགྲོ་བ་ལྔ་ན་འཁྱམས། །ལུས་ཅན་རྣམས་ཀྱིས་ལས་རྣམས་ནི། །སྣ་ཚོགས་མང་པོ་<line/>
འདིར་བྱས་ནས། །འབྲས་བུ་སྣ་ཚོགས་དེ་དག་ཉིད། །དུ་མའི་སྒོ་ནས་ལྷ་རྣམས་སྤྱོད། །བྱུང་ཞིང་འཛད་པའི་ཆོས་ཅན་ནི། །ཟད་ནས་ཀྱང་ནི་རྟག་ཏུ་ལྟུང༌། །དེ་ཉིད་བཞིན་དུ་མཁས་<line/>
པ་ཡིས༑ ༑ལྷ་རྣམས་ཀྱི་ནི་འཆི་འཕོ་མཐོང༌། །འཆི་བདག་འདི་ནི་ཀུན་འབྱུང་བས། །མི་རྣམས་གསོན་པའི་བར་ཆད་བྱེད། །ཐམས་ཅད་ཡུལ་གྱིས་བག་མེད་པས། །རྨོངས་པ་<line/>
ཡིས་ཀྱང་རིག་པ་མིན། །བདག་ཉིད་ཚོལ་བར་བྱེད་པའི་ངག །དུ་མ་རྗེས་སུ་བསྔགས་པར་འགྱུར། །ལྷ་རྣམས་བདེ་བས་རྨོངས་པ་ཡིས། །འདོད་པ་རྣམས་ནི་རྣམ་མི་སྤོང༌། །<line/>
ཆོས་ལྡན་དགེ་བའི་དག་གིས་ནི། །འདི་དང་ཕྱི་མར་བདེ་བ་འབྱུང༌། །རྨོངས་དག་གང་ཞིག་མི་འཛིན་པ། །དེ་ནི་ཕྱི་ནས་གདུང་བར་འགྱུར། །མང་པོ་རྗེས་སུ་གདམས་གྱུར་པའི། །<line/>
དེ་ཉིད་ཞོན་ནི་གསལ་བྱེད་པ། །བག་མེད་པས་འཕྲོག་ལྷ་ཡིས་ནི། །གང་ཕན་པ་ནི་མི་རྟོགས་སོ། །སྲོག་གི་བར་ཆད་བྱེད་པའི་དགྲ། །བསྲན་པར་མི་བཟོད་སྟོབས་པོ་ཆེ། །འགོར་<line/>
བ་མེད་པར་ཤུགས་པོ་ཆེ། །འདིར་ནི་འཆི་བདག་ཁྱེད་ལ་འབྱུང༌། །ལྷ་ཀླུ་དྲི་ཟ་ཤ་ཟ་དང༌། །ལྷོ་འཕྱེ་དང་ནི་སྲིན་པོས་ཀྱང༌། །དེ་ཡི་སྟོབས་ནི་གཞིག་ནུས་པའི། །དེ་སྟོབས་རྣམ་<line/>
</page>
<page index="125" id="63B">པ་དེ་འདྲ་མེད། །སྟོབས་དང་སྟོབས་མེད་རྣམ་པར་ཤེས། །ལས་རྣམས་དེ་ཉིད་མཐོང་བ་པོ། །སྡིག་པའི་ཆོས་ཀྱིས་མི་གོས་ཤིང༌། །དེ་ནི་ངན་འགྲོར་འགྲོ་མི་འགྱུར། །དགེ་བ་གྱིས་དང་<line/>
མི་དགེའི་དུག །དེ་ནི་སྤངས་པ་ཉིད་དུ་ཡང༌། །བྱས་ན་འདི་ཡི་ཚེ་ལ་ནི། །སྡུག་བསྔལ་རྗེས་སུ་རྒྱུག་པ་མིན། །ཆོས་རྗེས་འབྲང་དང་དད་པ་ནི། །བརྩོན་འགྲུས་ཀྱིས་ནི་ཡོངས་སུ་<line/>
སྤེལ༑ ༑ཐེག་ཆེན་སྟོབས་ལ་བརྩོན་དང་ལྡན། །མ་བཞིན་དུ་ནི་ཕན་པར་བྱེད། །དེ་ནི་སྐྱེས་བུ་ཐམས་ཅད་ཀྱིས། །འགྲོ་བ་ལྔར་ནི་དབུགས་འབྱིན་འགྱུར། །དེ་ལ་ཕ་དང་མ་མེད་<line/>
པར༑ ༑འགྲོ་ཞིང་རྗེས་སུ་འགྲོ་བ་མིན། །ཆོས་རྗེས་འབྲང་དང་དད་པ་ཅན། །ཇི་ལྟར་བདེ་བ་འབྱུང་བར་འགྲོ། །ངན་སོང་ལས་ནི་ཀུན་འཛིན་པའི། །སྡུག་བསྔལ་སྟོབས་ནི་ཆེ་བ་ཡི། །<line/>
མུན་པའི་དེ་ཡང་མར་མེ་རུང༌། །ནད་པ་རྣམས་ཀྱི་འདི་ནི་སྨན། །དམུས་ལོང་རྣམས་ཀྱི་མིག་གྱུར་དང༌། །དེ་ནི་དབུལ་པོའི་ནོར་ཆེན་ཡིན། །སྲིད་པའི་ཆུ་པོས་ཁྱེར་རྣམས་ཀྱི། །རྐྱལ་<line/>
བར་གྱུར་པའི་བདེ་བ་འཁྱེར། །བག་མེད་རྒྱགས་པས་རྒྱགས་རྣམས་ཀྱི། །དེ་ནི་བག་མེད་འཇོམས་པ་པོ། །འཆི་བདག་དུས་ནི་ཉེར་བྱུང་ལ། །སྲིད་པའི་ཆུ་བོ་འཇོམས་བྱེད་དེ། །<line/>
གང་ཡང་གོ་འཕང་ཞི་གང་དེ། །སྔོན་གྱི་ཐུབ་པས་རྣམ་འཛིན་པ། །ཡང་དག་ལྟ་བས་བསྔོན་འགྲོ་བ། །དེ་ནི་ངལ་བ་མེད་པར་འཐོབ། །བག་ཡོད་དེ་བཞིན་དད་པ་དང༌། །བརྩོན་<line/>
</page>
<page index="126" id="64A">༄༅། །འགྲུས་རྩོམ་པ་དེ་བཞིན་འཛིན། །ཡེ་ཤེས་གོམས་པ་དམ་པ་བསྟེན། །ཐར་པ་ཡི་ནི་སྐྱེ་མཆེད་དྲུག །སྦྱིན་དང་ཚུལ་ཁྲིམས་དུལ་དང་བཟོད། །བྱམས་པར་<line/>
གྱུར་པས་འཚེ་བ་མེད། །སྙིང་རྗེ་དགའ་བ་བཏང་སྙོམས་ནི། །ཞི་བ་ལེགས་འཐོབ་རྒྱུ་རྣམས་ཡིན། །ཙབ་ཧྲལ་ཅན་དང་སྡིག་ལ་འདྲེ། །ཁྲོན་མ་དེ་བཞིན་མིན་པའི་ཚིག །ལོག་<line/>
ལྟ་དང་ནི་བག་མེད་ཀྱང༌། །དམྱལ་བའི་རྒྱུ་ཡི་རྩེ་མོ་རྣམས། །སེར་སྣ་དང་ནི་ཕྲག་དོག་ངག་རྩུབ་བག་མེད་པ། །བསྟེན་པ་ལ་ནི་མངོན་པར་དགའ་དང་མི་དག་དང༌། །སེམས་<line/>
ཅན་འཚེ་ལ་མངོན་པར་དཀའ་བ་ཡིད་དང་ནི། །འདི་དག་ཡི་དྭགས་ལམ་དུ་འཕགས་པ་དག་གིས་གསུངས། །བློ་གྲོས་ཟླུན་པོ་དང་ནི་རྨོངས་པ་སྟེན་པ་དང༌། །དམ་པའི་<line/>
ཆོས་ལ་རྒོད་དང་འཁྲིག་པ་ལ་ཡང་དགའ། །ཟས་ལ་ཆགས་པ་དང་ནི་གཉིད་ལ་ཕན་ཆེ་བ། །དུད་འགྲོ་རྣམས་སུ་སྐྱེ་བའི་རྒྱུ་རྣམས་ཡིན་པར་སྨྲ། །ལུས་དང་ངག་དང་ཡིད་<line/>
རྣམས་ཀྱིས། །མི་དགེ་རྣམ་པ་གསུམ་ཆེར་བྱས། །སྐྱེས་བུ་བློ་གྲོས་དམན་པ་ནི། །དམྱལ་བར་སྐྱེ་བར་འགྱུར་བ་ཡིན། །རྒྱུ་རྣམས་ཅི་འདྲ་བ་ཡི་ནི། །འབྲས་བུ་དེ་དང་འདྲ་<line/>
བ་མཐོང༌། །འབྲུ་འབྲས་འབྲུ་དང་འདྲ་བ་གང༌། །དེ་མེད་པར་ཡང་འབྱུང་མ་ཡིན། །འཁོར་བར་སྡུག་བསྔལ་རྒྱུ་མང་པོ། །མང་པོ་ལེགས་པར་མཐོང་བ་ཡིན། །དེ་ལྟ་ན་<line/>
</page>
<page index="127" id="64B">ཡང་དེས་རྨོངས་པས། །ལྷ་རྣམས་ཀྱིས་ནི་མི་གོའོ། །དང་པོ་བག་མེད་དེ་དང་ལྡན། །ཕྱི་ནས་སྡུག་བསྔལ་ལྡན་པར་འགྱུར། །ཕྱིས་གང་སྡུག་བསྔལ་རྒྱུར་གྱུར་པ། །དེ་ནི་མཁས་<line/>
པས་སྤོང་བར་བྱེད། །ཇི་སྲིད་མྱ་ངན་འདས་མི་གཞོལ། །དེ་སྲེད་བདེ་བ་ཐོབ་མི་འགྱུར། །རྣམ་གྲོལ་སྐྱེས་བུ་ཐམས་ཅད་ནི། །རྟག་ཏུ་བདེ་དང་ལྡན་པར་འགྱུར། །བདེ་གང་<line/>
བརྟན་པ་མིན་པ་ཡང༌། །དེ་ནི་བདེ་བར་རབ་མ་བསྒྲགས། །གང་ཡང་བརྟན་པ་དེ་ལ་ནི། །དེ་འདི་བདེ་བ་ཞེས་བརྗོད་དོ། །གོང་ནས་གོང་དུ་ལེགས་འབྲེལ་བའི། །ལས་རྣམས་<line/>
ལེགས་པར་སྟོན་པར་བྱེད། །འབྲས་བུ་རྣམས་ཀྱང་ལེགས་འབྲེལ་བ། །དེ་ནི་གོང་ནས་གོང་ཉིད་དོ། །དེ་ཕྱིར་ལས་འབྲས་གོ་བ་དང༌། །བག་མེད་པ་ཡང་རྣམ་པར་སྤོངས། །<line/>
བདེ་ལེགས་ཀྱི་ནི་བློ་གྱིས་དང༌། །དེ་དག་བདེ་བ་བླ་ན་མེད། །དེ་ལྟར་རྨ་བྱ་རྣམས་ཀྱི་མངའ་བདག་དེས་དེ་དག་རྣམས་ལ་བག་མེད་པ་དང་བྲལ་བར་བྱ་བའི་དོན་དུ་རྣམ་པ་དུ་མར་<line/>
ཆོས་སྟོན་པར་བྱེད་དེ། བརྟན་ཞིང་གསལ་ལ་སྙན་པ་རྒྱ་ཆེ་བའི་སྐད་རྣམ་པ་དེ་ལྟ་བུ་དག་གིས་གང་ལྷ་དེ་དག་རྣམས་ཀྱི་གླུ་དེ་དག་རྣམས་ཐམས་ཅད་ཉེ་བར་བཅོམ་ནས་<line/>
དགེ་བའི་ཆོས་ཀྱིས་དཔག་ཚད་སྟོང་ཕྲག་ཉི་ཤུར་སྒྲ་དབྱངས་བཟང་པོ་རྣམས་ཀྱིས་ཀུན་ཏུ་བསྒྲགས་སོ། །ཐོས་པའི་བདེ་བ་དང་ཆོས་ཡོངས་སུ་སྨིན་པའི་བདེ་བ་རྣམས་<line/>
</page>
<page index="128" id="65A">༄༅། །དང་ཡང་ལྡན་པ་ཡིན་ནོ། །དེ་ནས་ལྷ་གང་དག་དགའ་ལྡན་གྱི་ལྷའི་རིས་ནས་འབབ་པར་བྱེད་པ་དེ་དག་རྣམས་ནི། །ནམ་མཁའི་དཀྱིལ་ནས་རྒྱུ་བར་<line/>
འགྱུར་ཏེ། ཇི་ལྟར་རྒྱལ་ཆེན་རིས་བཞིའི་ལྷ་རྣམས་རྒྱུ་བར་བྱེད་པ་དེ་ལྟར་དེ་དག་རྣམས་ཀྱང་རྒྱུ་པ་ཡིན་ནོ། །གལ་ཏེ་ཤེད་ན་དེ་དག་རྣམས་ཀྱིས་རྣམ་པར་རྟོག་པ་དུ་མར་<line/>
གྱུར་པའི་དབྱངས་སྙན་པ་དེ་ཐོས་པར་འགྱུར་རོ། །དེ་ནས་ཐོས་པར་གྱུར་པ་དང་ལྷ་ཉིད་སྟོང་ཕྲག་བདུན་ཅུས་ཏེ། དམ་པའི་ཆོས་ལ་གུས་པ་དང༌། བག་མེད་པའང་ཤས་ཆུང་<line/>
བར་གྱུར་པས་གང་ན་འཐབ་བྲལ་རྣམས་ཀྱི་ལྷའི་ས་ཡོད་པའི་གང་ལ་རྨ་བྱའི་རྒྱལ་པོ་རྣམ་པར་བཀྲ་བ་འདིའི་ལེགས་པར་བཀྲ་བ་དང་བཅས་ནས་ཆོས་སྟོན་པར་བྱེད་པར་<line/>
བབས་པར་གྱུར་ཏོ། །དེ་ནས་དགའ་ལྡན་གྱི་ལྷ་རྣམས་བབས་པར་རིག་ནས་རྨ་བྱའི་རྒྱལ་པོ་དེ་ཆེས་རབ་ཏུ་དགའ་བར་གྱུར་པའི་ཡིད་ཀྱིས་རྗོད་པར་བྱེད་པ་ཇི་ལྟ་བ་བཞིན་<line/>
དུ་བདེ་བར་འོངས་སམ། ཀྱེ་ཡེ་ཡང་དག་པའི་ལྷ་རྣམས། །འདིར་འོངས་པ་རྣམས་ནི། བག་མེད་པ་ཉམས་ཆུང་བས་རྣམ་པར་རྒྱུ་བ་དང༌། འདི་དང་ཕ་རོལ་རྗེས་སུ་དཔྱོད་<line/>
པར་བྱེད་པ་དང༌། ཆོས་རྣམ་པ་དུ་མ་ཉན་པས་བབས་པར་གྱུར་བ་ཡིན་མོད་ཀྱི། ཁྱེད་རྣམས་ཇི་ལྟ་བར་བདག་ཅག་གི་ཆོས་ཉོན་དང་དེ་བཞིན་དུ་བདག་གིས་བསྟན་<line/>
</page>
<page index="129" id="65B">པར་བྱའོ། །ཤིས་པ་ཐབས་སུ་གྱུར་པ་མྱ་ངན་ལས་འདས་པའི་གྲོང་ཁྱེར་ལེགས་པར་འཐོབ་པར་བྱེད་པ་ཐམས་ཅད་ཀྱིས་སྔར་མ་མཐོང་བ་གང་བདག་སྐྱེ་བ་གཞན་ཞིག་ཏུ་མིང་<line/>
གྱུར་པ་ན། བཅོམ་ལྡན་འདས་འཁོར་བ་འཇིག་གི་སྤྱན་སྔ་ནས་ཐོས་པ་དེ་སྐྱེ་བ་གཞན་རྗེས་སུ་དྲན་པ་དང༌། སྨོན་ལམ་གྱི་དབང་གིས་ངས་ད་རུང་དྲན་ཞིང༌། གཞན་དག་རྣམས་<line/>
ལ་ཉེ་བར་སྟོན་པར་བྱེད་དོ། །དེ་ནས་དགའ་ལྡན་གྱི་ལྷ་དེ་དག་རྣམས་ཀྱིས་རྨ་བྱའི་རྒྱལ་པོ་དེའི་དྲུང་ནས་ཚིག་དག་ཉེ་བར་ཐོས་ནས་ནམ་མཁའི་དཀྱིལ་ནས་བབས་ཏེ་དམ་<line/>
པའི་ཆོས་ལ་གུས་པས་ཚིམ་པར་གྱུར་པའི་ཡིད་ཀྱིས་ཐམས་ཅད་ཀྱང་རི་དེའི་རྩེ་མོ་འབབ་ཆུ་དང་རྫིང་བུ་ཕལ་ཆེ་བ་དང་ནགས་དང་ཉེ་བའི་ནགས་རྣམས་ཕུན་སུམ་ཚོགས་<line/>
པ་དང་པདྨའི་རྫིང་བུ་དང་རིན་པོ་ཆེའི་ཁམས་རྣམས་དང་ཡང་དག་པར་ལྡན་པ་དང༌། བྱ་བརྒྱ་སྟོང་དུ་མས་རྣམ་པར་རྗོད་པར་བྱེད་པས་མངོན་པར་དགའ་བ་དང༌། རིན་པོ་ཆེའི་ཁམས་<line/>
ཀྱི་འབྱུང་ཁུངས་རྣམས་དང་ལྡན་པའི་རི་ནོར་བུའི་ཆ་ཤས་ཀྱིས་རྣམ་པར་བཀྲ་བའི་རིའི་རྩེ་མོ་དེ་ལ་ལྷ་དེ་དག་གིས་རྨ་བྱའི་རྒྱལ་པོ་དེ་ཡོངས་སུ་བསྐོར་ནས་ཀུན་ཏུ་གནས་སོ། །<line/>
གཟུགས་དང་བརྟན་པ་དང་རྒྱ་ཆེན་པོར་གྱུར་པ་ཕུན་སུམ་ཚོགས་པའི་ངོ་བོ་རྣམས་ཐམས་ཅད་ལས་འདི་ལྷག་པར་གྱུར་པས་འཐབ་བྲལ་གྱི་ལྷ་དེ་དག་གི་དྲུང་ན་ཆེས་ལྷག་<line/>
</page>
<page index="130" id="66A">༄༅། །པར་གྱུར་པ་ནི། ཇི་ལྟར་ཛམྦུའི་གླིང་གི་མི་རྣམས་ཀྱི་ཁྱད་པར་གྱིས་འཐབ་བྲལ་བ་རྣམས་ཐབས་ཐམས་ཅད་ཀྱིས་བླ་ལྷག་པ་ཡིན་ནོ། །དེ་བཞིན་དུ་དགའ་ལྡན་<line/>
གྱི་ལྷ་དེ་དག་རྣམས་འཐབ་བྲལ་བའི་དྲུང་ན་བླ་ལྷག་པ་གྱུར་པ་ཡིན་ནོ། །དེ་ནས་འཐབ་བྲལ་བ་དེ་དག་གིས་དགའ་ལྡན་པ་དེ་དག་རྣམས་མངོན་པར་མཐོང་ནས་གཟུགས་<line/>
ཀྱི་རྒྱགས་པ་དང་དབང་ཕྱུག་དང་རྒྱ་ཆེན་པོ་ཉེ་བར་བཅོམ་པར་གྱུར་པས། གང་ན་རྨ་བྱའི་མངའ་བདག་ཡོད་པར་གྱུར་པ་དེར་ཉེ་བར་འགྲོའོ། །འགའ་ཞིག་དང་འགའ་ཞིག་<line/>
ནི༑ རྩེ་བ་ལ་དགའ་བར་གྱུར་པས་ནགས་དང་ཉེ་བའི་ནགས་དག་ཏུ་ཞུགས་སོ། །ཇི་ལྟར་ཛམྦུའི་གླིང་གི་མི་རྣམས་ཀྱི་ཁྱད་པར་གྱིས་འཐབ་བྲལ་བ་རྣམས་ཚུལ་ཐམས་ཅད་<line/>
ཀྱིས་ཁྱད་པར་དུ་འཕགས་པ་ཡིན་ལ། དེ་ལྟར་དགའ་ལྡན་གྱི་ལྷ་དེ་དག་རྣམས་འཐབ་བྲལ་བ་དེ་དག་གི་དྲུང་ནའང་བླ་ལྷག་པ་ཡིན་ནོ། །ཁ་ཅིག་ནི། མ་མཐོང་བའི་ཕྱིར་<line/>
དང༌། ངོ་མཚར་བར་གྱུར་པའི་ཕྱིར་ཡང་དགའ་ལྡན་གྱི་ལྷ་དེ་དག་རྣམས་ཉིད་ལ་ཀུན་ནས་མངོན་པར་ལྟ་ཞིང་གནས་པར་གྱུར་ཏོ། །ཁ་ཅིག་ནི། སླར་ཉིད་ཀྱང་རིའི་རྩེ་<line/>
མོ་དེ་དག་ཉིད་ལ་རྩེ་བའི་དོན་དུ་མངོན་པར་འཁོད་པར་བྱེད་དོ། །དེ་ནས་དགའ་ལྡན་པ་དེ་དག་དང་འཐབ་བྲལ་བ་དེ་དག་རྣམས་ཀྱིས་རྨ་བྱའི་རྒྱལ་པོ་དེ་ལ་ཡོངས་སུ་བསྐོར་<line/>
</page>
<page index="131" id="66B">ནས་དེ་ན་གནས་སོ། །དེ་ནས་བྱང་ཆུབ་སེམས་དཔའ་དེས་དེ་དག་ལ་འདི་སྐད་ཅེས་སྨྲས་སོ། །ལྷ་དག་ཇི་ལྟར་ཆོས་ལ་གུས་པ་ལ་གོམས་པའི་དབང་གིས་ལྷ་དང་མི་རྣམས་ལ་ཕན་<line/>
པའི་དོན་གང་ཡིན་པ་དང༌། མཆོག་ཏུ་བདེ་བ་དང༌། སེམས་ཅན་རྣམས་ཐམས་ཅད་ལ་ཕན་པའི་སེམས་ཅན་ཐམས་ཅད་ལྷ་དང་མི་རྣམས་ལ་ཡང་དག་པར་འགོད་པ་ནི། འདི་ལྟ་སྟེ།<line/>
ཆོས་ཉི་ཤུ་རྩ་གཉིས་པོ་འདི་དག་རྣམས་ཀྱིས་ནི། ལྷ་དང་མི་རྣམས་འཇིག་རྟེན་འདི་དང་ཕ་རོལ་ཏུའང་ཕན་པ་དང་བདེ་བ་དང་སྡུག་པ་དང་ཡིད་དུ་འོང་བ་གང་ཡིན་པར་འགྱུར་རོ། །<line/>
ཆོས་ཉི་ཤུ་རྩ་གཉིས་པོ་གང་གིས་བག་མེད་པ་རྣམས་ཀུན་ནས་འདོར་བ་དང༌། ཆུད་གསོན་པར་བྱེད་པ་དང་མེད་པར་བྱེད་པ་དང༌། དེ་དང་བྲལ་བས་ཀྱང་བདེ་བ་མཐའ་ཡས་པར་<line/>
གྱུར་པ་ལྷ་དང་མི་རྣམས་མྱ་ངན་ལས་འདས་པའི་མཐར་ཐུག་པར་བྱེད་པ་དང༌། ཇི་ལྟར་མས་མ་ཡིན་ཞིང་ཕས་ཀྱང་མ་ཡིན་པ་རྣམས་ཆོས་ཀྱིས་དེ་བཞིན་དུ་ཕན་པར་འགྱུར་བ་<line/>
དེ་དག་གང་ཞེ་ན། འདི་ལྟ་སྟེ། འགྱོད་པ་དང༌། ངན་སོང་གི་འཇིགས་པ་དང༌། བཟོད་པ་དང༌། བརྩོན་འགྲུས་དང༌། ཆོས་སྟོན་པ་དང༌། སྙིང་རྗེ་དང༌། སེམས་རབ་ཏུ་འདུལ་བ་<line/>
དང༌། རབ་ཏུ་རྟེན་བ་དང༌། ལས་ལ་དད་པ་དང་ལྡན་པ་དང༌། གྲགས་པ་མ་ཡིན་པས་འཇིགས་པ་དང༌། མངོན་པར་ཞེན་པ་མེད་པ་དང༌། གཅིག་པུར་དགའ་བ་དང༌།<line/>
</page>
<page index="132" id="67A">༄༅། །སེམས་རྣམ་པར་མ་གཡེངས་པ་དང༌། འཆི་བ་རྗེས་སུ་དྲན་པ་དང༌། གཟུགས་དང་དབང་ཕྱུག་དང་རིགས་དང་ནད་མེད་པའི་རྒྱགས་པ་དང་བྲལ་<line/>
བ་དང༌། མི་གནས་པས་ཉེ་བར་བཅོམ་པ་དང༌། བརྟན་པོ་དང༌། ངག་འཇམ་པོ་དང༌། སེམས་ཅན་ཐམས་ཅད་ལ་མཉམ་པ་ཉིད་དང༌། ཆོག་ཤེས་པ་དང༌། ཡུལ་རྣམས་<line/>
འཇིགས་པར་ལྟ་བ་དང༌། སེམས་ལ་ཡིད་ཆེས་པར་མི་བྱ་བའོ། །དེ་ལ་ཆོས་ཉི་ཤུ་རྩ་གཉིས་པོ་དེ་དག་རྣམས་ཇི་ལྟ་བ་བཞིན་དུ་བསྟེན་པར་གྱུར་པ་ན་ལྷའམ་མི་རྣམས་<line/>
ཀྱང་རུང་སྟེ། ངན་སོང་གིས་རྣམས་ལ་སྐྱེ་བར་མི་འགྱུར་རོ། །མྱ་ངན་ལས་འདས་པར་ཡང་མྱུར་བར་ཐོབ་པར་བྱེད་དོ། །དེ་ལ་ཇི་ལྟར་འགྱོད་པར་བྱེད་པར་བྱ་བ་ཡིན་ཞིང་<line/>
ཇི་ལྟར་ན་ཐམས་ཅད་ཀྱང་བདེ་ལེགས་པར་སྤྱོད་པ་ཡིན་ན། ཡིད་ལ་གཅགས་པ་རྣམས་རྣམ་པ་ཐམས་ཅད་དུ་བྱས་པར་གྱུར་ན་ནི། དགེ་བའི་ཆོས་རྣམས་ཀུན་ནས་<line/>
འཇོམས་པར་བྱེད་དོ། །དེ་ལ་འདི་ཇི་ལྟར་བྱས་པར་གྱུར་ནས་ཡིན་ན། གལ་ཏེའང་འདི་ན་གཞན་འགའ་ཞིག་མི་དགེ་བ་རྣམས་ལུས་དང་ངག་དང་ཡིད་ཀྱིས་ཀྱང་བྱེད་<line/>
པར་གྱུར་པ་ན་ནི༑ དེས་དགེ་སློང་འདི་སྐྱུག་བྲོ་བར་བལྟ་བར་བྱ་བ་དང༌། རྣམ་པར་སྨོད་པར་བྱེད་པ་དང་གང་ཡིད་ལ་གཅགས་པར་གྱུར་པ་བྱེད་ལ་དེ་དང་ལྷན་ཅིག་ཏུ་<line/>
</page>
<page index="133" id="67B">གནས་པར་ཡང་མི་བྱེད་དོ། །དེ་ནས་ཡང་གལ་ཏེ་བདག་ཉིད་ཀྱིས་ཇི་ཞིག་ལྟར་རྐྱེན་གྱི་དབང་གིས་བྱས་པར་གྱུར་ཏམ། སེམས་ལ་ཡང་རྣམ་པར་རྟོག་པ་ཀུན་ཏུ་སྐྱེས་པར་གྱུར་<line/>
ན༑ དེ་སྐྱེས་པར་གྱུར་པ་ཙམ་ཉིད་ནའང་རབ་ཏུ་འཇོམས་སོ། །ཕྱིར་ཉིད་ཀྱང་རོ་མྱང་པར་མི་བྱེད་དོ། །གང་དག་གིས་འཕྲོག་པར་གྱུར་ནའང་གཞན་དག་གི་དྲུང་དུ་མཐོལ་བར་<line/>
བྱེད་དོ༑ ༑འདི་འབྱུང་བར་མི་འགྱུར་བ་ལའང་ཀུན་ནས་འབད་པར་བྱེད་ཅིང་སེམས་ཀྱིས་འབད་པར་བྱེད་དོ། །དེ་ཁོ་ན་བཞིན་དུ་ཕྱིར་ཞིང་དང༌། དེ་དག་ཉིད་ལ་སླར་ཡང་དང་སེམས་<line/>
རབ་ཏུ་གནས་པར་མི་བྱེད་དོ། །དེས་མི་དགེ་བའི་ཆོས་རྣམ་པར་རྟོག་པ་དེ་ལྟར་སྨྲེ་བར་བྱེད་དོ། །དཔེར་ན་རྟུག་པ་དང༌། ཁྱིའི་རོ་མགུལ་བར་བཅིངས་པའམ་མི་གཙང་བ་རྣམས་<line/>
འགའ་ཞིག་ཏུ་བཅུག་པར་གྱུར་ན། མི་གཙང་བ་དེ་དག་རྣམས་དང༌། ཁྱིའི་རོ་དེ་དག་ལ་ཡང་གཙང་མ་འདོད་པའི་སྐྱེས་བུ་རྣམས་སྐྱུག་ལོག་པར་བྱེད་དོ། །དེ་ལྟར་དགེ་སློང་མི་<line/>
དགེ་བའི་ཆོས་ཡིད་ལ་བྱེད་པ་ལ་སྐྱུག་བྲོ་བར་བྱེད་དོ། །རྣམ་པར་གཤེའོ། །འགྱོད་པར་ཡང་བྱེད་པ་ཡིན་ནོ། །དཔེར་ན་ཡང་སྐྱེས་བུ་གཞན་འགའ་ཞིག་གཙང་མ་འདོད་པ།<line/>
གཙང་མ་ལ་བསྟེན་པ། གཙང་མ་རྣམས་ལ་སོ་སོར་སྐྱབས་སུ་སོང་བ་དག་བརྒྱ་ལམ་ཞིག་ན་བ་ཤང་བ་ཟ་བར་བྱེད་པ་ཡིན་ཏེ། གལ་ཏེ་ཤེད་ན་མི་ཤེས་པས་སམ། བྱིས་པར་<line/>
</page>
<page index="134" id="68A">༄༅། །གྱུར་པས་གཞན་གྲོགས་པོ་མ་ཡིན་པ་དག་གིས་ཟར་བཅུག་པར་གྱུར་ཀྱང་རུང་སྟེ། དེས་མི་གཙང་བ་དེ་རྣམ་པར་སྨོད་པར་བྱེད་ཅིང་སྨེ་བར་བྱེད་ལ་ཕྱིས་<line/>
ཀྱང་ཀུན་ནས་ཟ་བར་མི་བྱེད་པར་དེས་ཀྱང་འགྱོད་པར་བྱེད་དོ། །དེ་ཁོ་ན་བཞིན་དུ་དགེ་སློང་ངམ་དེའི་རིགས་ཅན་གཞན་དག་རྣམས་ཀྱང་རུང་སྟེ་གང་འགའ་ཞིག་དགེ་བ་རྗེས་<line/>
སུ་ཚོལ་བ་རྣམས་ལ་ཅི་ཞིག་ལྟར་མི་དགེ་བའི་ཡིད་ལ་བྱེད་པའི་རྣམ་པར་རྟོག་པ་དག་སྐྱེས་པར་གྱུར་ནའང་རྣམ་པར་སྨོད་པར་བྱེད་དོ། །སྨེ་བར་བྱེད་དོ། །གང་དག་གིས་ཁྲིད་<line/>
པར་གྱུར་པ་ན་དེ་དག་ཡང་མི་སྐྱེ་བར་བྱ་བའི་དོན་དུ་སེམས་སྐྱེད་པར་བྱེད་ཅིང་དགེ་བ་ལའང་སྤྱོད་པར་བྱེད་དོ། །འདི་ནི། །བག་མེད་པ་རྣམས་པར་འཇོམས་པ་དང༌། བག་མེད་<line/>
པ་རླག་པར་བྱེད་པ་དང་བག་མེད་པ་རྣམས་འཇིག་པར་བྱེད་པའི་ལྷ་དང་མི་རྣམས་ཀྱི་ཆོས་དང་པོ་ཡིན་ནོ། །དེའི་ཕྱི་སྐྱེས་བུ་དམ་པ་དེ་ཁོ་ན་ཉིད་ཚོལ་བ་རྣམས་དང༌།<line/>
འཁོར་བའི་འཇིགས་པས་འཇིགས་པ་གང་ཡིན་པ་རྣམས་ཀྱིས་འདི་ལྟར་བསླབ་པར་བྱ་སྟེ། མི་དགེ་བའི་རྣམ་པར་རྟོག་པ་ཕྲ་བའི་ཕྲ་བ་ཡིད་ལ་སྐྱེས་པར་གྱུར་ནའང་<line/>
འགྱོད་པར་བྱའོ། །འདིར་ནི། བག་ཡོད་པར་བྱ་བ་ཡིན་ཏེ། སྐད་ཅིག་ཀྱང་བག་མེད་པར་ནི་མི་བྱའོ། །དེ་ལྟ་བས་ན་མི་དགེ་བའི་ཆོས་རྣམས་ཀྱི་རྩ་བ་གཅིག་བུར་གྱུར་པ་ནི།<line/>
</page>
<page index="135" id="68B">འདི་ལྟ་སྟེ། རོ་མྱང་བར་བྱེད་པ་དང་ཡིད་ལ་གཅགས་པར་བྱེད་པ་སྟེ། ཆོས་དང་པོ་ཡིན་ནོ། །ཆོས་གཞན་ཡང་དགེ་བ་ཀུན་ཏུ་འཕེལ་བར་བྱེད་པ་དག་ཡོད་དེ། འདི་ལྟར་ངན་སོང་<line/>
གིས་འཇིགས་པའོ། །ངན་སོང་གིས་འཇིགས་པ་ཞེས་བྱ་བ་ནི། ཐེག་པ་ཆེན་པོའི་ཆོས་ཡིན་ཏེ། འདིར་ངན་སོང་གིས་འཇིགས་པའི་ལྷ་དང་མི་རྣམས་ཐམས་ཅད་ཀྱི་ཡང་བག་<line/>
མེད་པ་རྣམས་བརླག་པར་བྱེད་པ་དང་བག་མེད་པ་རྣམ་པར་འཇོམས་པར་བྱེད་པ་ཡིན་པས། དགེ་སློང་དག་གམ་དེ་དག་དང་མཚུངས་པར་གྱུར་པ་གཞན་རྣམས་ཀྱང་རུང་སྟེ།<line/>
ཐབས་མ་ཡིན་པ་ལ་འཇིགས་པ་རྣམས་ནི། མི་དགེ་བ་རྩོམ་པར་མི་བྱེད་དོ། །གཞན་དག་རྣམས་བྱེད་པ་ནའང་རྗེས་སུ་ཡི་རང་བར་མི་བྱེད་དོ། །མི་དགེ་བའི་ལས་འདི་དག་<line/>
རྣམས་ཀྱིས་ནི། ཇི་ལྟ་བ་བཞིན་དུ་དམྱལ་བ་དང་ཡི་དྭགས་དང་དུད་འགྲོ་རྣམས་སུ་སེམས་ཅན་རྣམས་སྐྱེ་བ་ཡིན་ནོ། །ཞེས་ཤེས་པ་ཡང་ཡིན་པས། བདག་གིས་མི་དགེ་བའི་<line/>
ཆོས་དེ་བྱས་པ་མ་ཡིན་ཏེ། གང་གི་ཕྱིར་སྡིག་པའི་འབྲས་བུ་དེས་ཀྱང་ཐབས་མ་ཡིན་པ་རྣམས་སུ་ལྟུང་བར་འགྱུར་རོ། །མི་དགེ་བ་ཆུང་ངུའང་བསྟེ་ཅིང་བསྒོམས་ལ་ལན་མང་<line/>
དུ་བྱས་པར་གྱུར་པའི་རྒྱུ་གང་གིས་སྲོག་ཆགས་རྣམས་དམྱལ་བ་དང་ཡི་དྭགས་དང་དུད་འགྲོ་རྣམས་སུ་སྐྱེ་བར་འགྱུར་རོ། །དེའི་ཕྱིར་ན་དགེ་སྦྱོང་དང་བྲམ་ཟེ་དང་གཞན་ཡང་<line/>
</page>
<page index="136" id="69A">༄༅། །དེའི་རིགས་ཅན་རྣམས་ཀྱིས་འདི་ལྟར་བསླབ་པར་བྱ་སྟེ། ངན་སོང་རྣམས་ཀྱིས་འཇིགས་པ་རྣམས་ཀྱིས་རྟག་ཏུའང་མི་དགེ་བའི་ཆོས་རྣམས་འཇིགས་པར་བྱའོ།།<line/>
གང་གི་ཕྱིར་མི་དགེ་བའི་ལས་མཐའ་དག་གི་འབྲས་བུ་རྣམ་པར་སྨིན་པ་རྣམས་ནི། དམྱལ་བ་དང་ཡི་དྭགས་དང་དུད་འགྲོ་རྣམས་སུ་ཉེ་བར་ལོངས་སྤྱོད་པར་བྱེད་པ་ཡིན་པས།<line/>
བག་མེད་པ་རྣམས་བག་མེད་པར་རྒྱུ་བར་བྱེད་པའི་ལྷ་བློ་དམན་པ་རྣམས་ཀྱིས་དེ་ལྟར་ངན་སོང་ལ་འཇིགས་པར་བྱའོ། །ངན་སོང་རྣམས་ལ་འཇིགས་པའི་ཕྱིར་བག་མེད་པ་<line/>
ཀུན་ཏུ་བསྟེན་པར་མི་བྱེད་དོ། །ལུས་དང་ངག་དང་ཡིད་ཀྱི་མི་དགེ་བའི་ལས་རྣམ་པ་གསུམ་པོ་རྣམས་མི་བྱེད་དོ། །དེ་ཉིན་གཅིག་བཞིན་དུ་རྟག་པར་ཡང་དག་པ་རྣམས་<line/>
ནི༑ བྱེད་པའང་ཡིན་ལ་མི་དགེ་བ་ཡང་སྤོང་བར་བྱེད་དོ། །དེ་དེ་ལྟར་ན་ངན་སོང་གིས་འཇིགས་པ་རྣམས་ཀྱིས་རྣམ་པར་འཇིགས་པ་ཡིན་ནོ། །ཇི་ལྟར་སྐྱེས་བུ་འགའ་ཞིག་<line/>
རང་གི་སྟོབས་དང་གཞན་གྱི་སྟོབས་རྣམས་ཀྱི་དེ་ཁོ་ན་ཉིད་མཐོང་བ། དུག་དང་གཅན་གཟན་དང་མི་དང་མཚོན་ཆ་དང་གཡང་ས་དག་དང་སྲོག་གི་བར་ཆད་བྱེད་པར་<line/>
འགྱུར་བ་རྣམས་ལས་རྣམ་པར་གཞིག་པར་བྱེད་པ་ཡིན་ནོ། །དེ་བཞིན་དུ་ཐབས་མ་ཡིན་པ་རྣམས་ཀྱིས་འཇིགས་པའི་ཕྱིར་ནི་འབྱུང་བར་འགྱུར་བའི་ཆོས་རྣམས་ལས་<line/>
</page>
<page index="137" id="69B">རྣམ་པར་གཞིག་པར་བྱེད་དོ། །རྟག་ཏུ་ཡོངས་སུ་སྤོང་བར་བྱེད་པ་དང༌། མི་དགེ་བ་རྣམས་ལས་ཕྲ་མོ་ཙམ་ཡང་མི་བྱེད་དོ། །བག་མེད་པ་དག་ལའང་མི་བསྟེན་ན་ནོ། །དེ་ཡོངས་སུ་<line/>
སྤངས་པར་གྱུར་པ་ལས་ཀྱང་ལྷ་དང་མི་རྣམས་སུ་ལོངས་སྤྱོད་རྣམས་ལ་རྗེས་སུ་སྤྱད་ཅིང་མྱ་ངན་ལས་འདས་པའི་གྲོང་ཁྱེར་རྗེས་སུ་བཙལ་ནས་འདིའང་མྱ་ངན་ལས་འདས་<line/>
པར་ཅི་ནས་ཀྱང་འགྲོ་བར་འགྱུར་རོ། །དྲི་མ་མེད་པ་མི་གཡོ་བ་ཟག་པ་མེད་པའི་བདེ་བའི་མཆོག་རྣམས་ཐོབ་པར་བྱེད་དོ། །དེའི་ཕྱིར་ན་རྟག་ཏུའང་ངན་སོང་གིས་འཇིགས་<line/>
པར་བྱའོ། །དེ་ལྟར་བྱས་པར་གྱུར་ན་དགེ་སྦྱོང་ངམ། བྲམ་ཟེའམ། དེ་དང་འདྲ་བ་རྣམས་ཀྱང་རུང་སྟེ། གོ་འཕང་གི་མཆོག་ཐོབ་པར་འགྱུར་རོ། །འདི་ལ་ཡང་ཚིགས་སུ་བཅད་<line/>
པའི་དབྱངས་ཀྱིས་བསྙད་པ། སྐྱེས་བུ་ཐབས་མིན་པས་འཇིགས་པ། །བག་མེད་སྟོབས་ནི་སྤོང་བ་པོ། །དགེ་བ་སྤྱོད་ཅིང་ཡོན་ཏན་ཚོལ། །མྱ་ངན་འདས་པ་རྟོགས་པར་འགྱུར།།<line/>
གང་ཞིག་ཐབས་མིན་པས་འཇིགས་པ། །དེ་ཡི་སེམས་ནི་རྣལ་དུ་གནས། །མཉམ་པར་བཞག་པའི་སེམས་ཀྱིས་ནི། །བདེ་བ་ནས་ནི་བདེ་བ་འཐོབ། །གང་ལ་ངན་སོང་<line/>
འཇིགས་པ་མེད། །དེ་ནི་སྡིག་པ་མང་པོ་བྱེད། །དེ་ནི་སྡིག་པའི་མེས་བསྲེགས་ནས། །ཕྱི་ནས་དམྱལ་བ་ཐོབ་པར་འགྱུར། །མེ་སྟག་ཤིན་ཏུ་ཕྲ་བས་ཀྱང༌། །ཇི་ལྟར་རུང་བར་<line/>
</page>
<page index="138" id="70A">༄༅། །སྲེག་པ་ཡིན། །དེ་བཞིན་སྡིག་པ་ཆུང་ངུས་ཀྱང༌། །སྡིག་པའི་བློ་མེད་དམྱལ་བར་འགྲོ། །དེ་ཕྱིར་བདེ་བ་འདོད་པ་ཡིས། །ངན་སོང་གིས་ནི་འཇིགས་པར་བྱ། །<line/>
དེས་ཀྱང་མི་རྣམས་ཀུན་ཏུ་སྐྱོབ། །སྡིག་ལས་བདེ་བ་འབྱུང་བ་མིན། །དེ་ལྟར་ཆོས་གཞན་འདི་བྱ་སྟེ། ལྷ་དང་མི་རྣམས་སམ། དགེ་སྦྱོང་དང་བྲམ་ཟེའམ། དེ་དག་དང་འདྲ་བ་<line/>
གཞན་རྣམས་ཀྱིས་ཀྱང་རུང་སྟེ་ཆོས་གཞན་པོ་འདི་དག་རྣམས་བྱའོ། །གང་དག་འཇིགས་པར་གྱུར་པ་རྣམས་ནི། དེའི་ཡིད་ལས་སྐྱེས་པར་གྱུར་པའི་སྡིག་པ་ཆུང་དུ་ན་རྣམས་<line/>
ཀྱང་དུས་དེ་ཉིད་དུ་བཤགས་པར་བྱེད་དོ། །རྗེས་སུ་ཡི་རང་མི་བྱེད་ཅིང་ཕྱིས་ཀྱང་མི་བྱེད་དོ། །སེམས་པར་ཡང་མི་བྱེད་དེ། དེའི་འབྲས་བུ་དམྱལ་བ་དང་ཡི་དྭགས་དང་དུད་<line/>
འགྲོའི་སྡུག་བསྔལ་རྣམས་ཡིད་ལ་བྱས་ཤིང་རྟོགས་པ་ཡིན་ནོ། །དེ་ལྟར་ངན་སོང་གིས་འཇིགས་པ་རྣམ་པ་གསུམ་པོ་དེ་དག་རྣམས་བཅུར་བྱེ་བས་ནི། མི་དགེ་བ་<line/>
བཅུའོ༑ ༑རྣམ་པར་སྤོང་བར་བྱེད་ཅིང་བྱེད་པའང་མ་ཡིན་ནོ། །རྗེས་སུ་ཡི་རང་བར་མི་བྱེད་དོ། །དེ་བྱེད་པ་རྣམས་དང་ལྷན་ཅིག་ཏུ་འདྲེ་བར་མི་བྱེད་དོ། །དེ་ནི། སྡིག་པ་<line/>
རྣམས་ཐམས་ཅད་རྣམ་པར་སྤངས་པའི་སྐྱེས་བུ་དམ་པ་དགེ་བ་སྤྱོད་པ་རྣམ་པར་དག་པར་སྤྱོད་པ་དྲི་མ་མེད་པ་བག་མེད་པ་རྣམ་པར་སྤངས་པ། སྡིག་པ་རྣམས་ཀྱིས་<line/>
</page>
<page index="139" id="70B">བྱས་པའི་སྲིད་པའི་བརྗེ་བསོར་མི་དགེ་བའི་ལས་རྣམས་ཐམས་ཅད་ནས་སོ་སོར་སྤངས་པ་སྐྱོན་ཐམས་ཅད་ལས་ཡོངས་སུ་གྲོལ་བ་ཡིན་ནམ། སྐྱོན་ཐམས་ཅད་ལས་ཡོངས་སུ་<line/>
གྲོལ་བ་རྣམས་དང༌། ཉོན་མོངས་པ་རྣམས་ཐམས་ཅད་ལས་རྣམ་པར་གྲོལ་བ་རྣམས་དང༌། རྣལ་དུ་གནས་པའི་རྣོན་པོ་རྣམས་ནི། སྲིད་པའི་ཆུ་བོའི་ཕ་རོལ་ཏུ་འགྲོ་བར་འགྱུར་རོ། །<line/>
དེའི་ཕྱིར་འདི་ལྟར་བསླབ་པར་བྱ་སྟེ། རྟག་ཏུ་ངན་སོང་གིས་འཇིགས་པ་རྣམས་གོ་བར་བྱའོ། །ཆོས་གཞན་འདི་ནི། འདོད་པ་སྡུག་པ་ཡིད་དུ་འོང་བ་སེམས་ཅན་རྣམས་ཐམས་<line/>
ཅད་ཀྱང་མྱ་ངན་ལས་འདས་པའི་མཐར་ཐུག་པར་བྱེད་པ་ཡིན་ནོ། །གཞན་ཡང་བཅོམ་ལྡན་འདས་དེ་ཉིད་ཀྱིས་ལྷ་དང་མི་རྣམས་ལ་ཕན་པ་དང་བདེ་བའི་དོན་དུ་བག་མེད་པ་<line/>
རབ་ཏུ་གཞོམ་པར་བྱ་བ་དང༌། མྱ་ངན་ལས་འདས་པ་ཐོབ་པར་བྱ་བའི་དོན་དུའང་ཆོས་བསྟན་པ་བདག་མིར་གྱུར་པ་ན་ཐོས་པ་གང་ཡིན་པ་དེ་དག་ངས་དྲན་པ་དང་རྗེས་སུ་འབྲེལ་<line/>
བ་རྣམས་ལྷ་རྣམས་ལ་བསྟན་པར་བྱ་བའོ། །འདི་ཡང་གང་ཞེ་ན། འདི་ལྟ་སྟེ། བཟོད་པའོ། །བཟོད་པ་ཞེས་བྱ་བའི་ཆོས་རྣམས་ནི། མཆོག་ཏུ་དགེ་བ་དང༌། ཤིན་ཏུ་བདེ་ལེགས་<line/>
སུ་གྱུར་པ་དང༌། མཆོག་ཏུ་སངས་རྒྱས་ཀྱིས་བསྔགས་པ་ཡིན་ནོ། །བཟོད་པ་དེའང་རྣམ་པ་གཉིས་ཡིན་ཏེ། གང་ཡང་ཆོས་མཉམ་པ་ཉིད་ཀྱི་ལམ་དུ་འགྲོ་བའི་བསམ་གཏན་<line/>
</page>
<page index="140" id="71A">༄༅། །པ་རྣམས་ཀྱིས་དཀར་པོའི་ཆོས་རྣམས་ལ་ངེས་པར་བརྟན་པར་ཕྱིར་ཆོས་ཉིད་ལ་བརྟན་པར་གྱུར་པ་རྣམས་བསམ་གཏན་གྱི་ལམ་གྱི་དགེ་བའི་ཁྱད་པར་<line/>
གྱིས་ཀྱང་བཟོད་པ་བྱེད་པའི་བཟོད་པ་ནི། དེ་ལྟར་འདིར་ཡང་བྲག་དང་ནགས་ཚང་ཚིང་དུ་མ་དང་བཅས་པའི་འཇིག་རྟེན་མ་ལུས་པ་འདི་དག་རྣམས་ས་གཞིའི་སྟེང་ན་གནས་<line/>
པར་གྱུར་པ་ཡང་བཟོད་པར་བྱེད་དོ། །འབྱིང་བར་ཡང་མི་འགྱུར་རོ། །དེ་བཞིན་དུ་བཟོད་པས་ཀྱང་མྱ་ངན་འདས་པའི་ཆོས་རྣམས་ཐོབ་པར་བྱེད་པའི་ཆོས་རྣམས་ཐམས་<line/>
ཅད་ལ་བརྟན་པ་དང་སྙིང་པོ་དང་ཆོས་ཉིད་དང་ཁྱད་པར་དུ་དང༌། གཙོ་བོ་དང་དཀར་པོའི་ཆོས་རྣམས་དང་མྱ་ངན་ལས་འདས་པའི་ལམ་ཐོབ་པར་འགྱུར་བ་རྣམས་ཀྱིས་<line/>
ཀྱང་བཟོད་པར་བྱེད་དོ། །བཟོད་པ་འདི་དག་ཉིད་བརྟན་པ་དང་ལྡན་པའི་ལམ་མདུན་དུ་བསར་བའི་འཇིག་རྟེན་ལས་འདས་པ་ཡིན་པ་གང་གི་ཕྱིར་མྱ་ངན་ལས་འདས་<line/>
པ་ཐོབ་པར་བྱེད་པ་ཡིན་ནོ། །གཞན་ཡང་བཟོད་པ་གཉིས་པ་ཡོད་དོ། །འདི་ལྟ་སྟེ། གང་འགའ་ཞིག་དགེ་སྦྱོང་ངམ། བྲམ་ཟེའམ། རྣམ་པ་དེ་ལྟ་བུ་གཞན་དག་རྣམས་<line/>
ཀྱང་ཁྲོ་བ་སྐྱེས་བར་གྱུར་པའི་དུག་འཇོམས་པར་བྱེད་དོ། །ཁྲོ་བའི་འབྲས་བུ་རིག་པར་གྱུར་ནས་ཁྲོ་བ་དེའི་གོ་སྐབས་འབྱེད་པར་མི་བྱེད་དོ། །དེ་ལ་ཁྲོ་བ་ཉིད་སྐྱེས་པར་<line/>
</page>
<page index="141" id="71B">གྱུར་ན་དེ་སྲིད་དུ་སྐྱེས་བུ་རང་ཉིད་ཀྱི་རྟེན་སྲེག་པར་བྱེད་དོ། །བཞིན་འགྱུར་བར་བྱེད་དོ། །ཁྲག་རྣམས་ངོར་ལྡོག་པར་བྱེད་དོ། །གཞན་ལ་བག་མེད་པ་གོ་བར་བྱེད་དོ། །འཇིག་རྟེན་<line/>
པ་འཇིགས་པ་སྐྱེད་པར་བྱེད་དོ། །ཡུལ་ལྗོངས་པ་རྣམས་ཐམས་ཅད་དང་ཡང་མི་མཐུན་པ་དང༌། ཡིད་དུ་མི་འོང་བ་དང༌། སྨེ་བར་ཡང་བྱེད་པར་འགྱུར་རོ། །ཕྱི་ནས་ལུས་ཞིག་<line/>
བར་གྱུར་ནས་ཀྱང་ངན་སོང་ལོག་པར་ལྟུང་བ་དམྱལ་བ་རྣམས་སུ་སྐྱེ་བའོ། །གང་དག་ཁྲོ་བས་ཟིལ་གྱིས་མནན་པའི་སྐྱེས་བུ་རྣམས་ཀུན་ཏུ་སྤྱོད་པར་བྱེད་པ་ལས་བྱ་བ་མ་ཡིན་<line/>
པ་གཞན་དེ་ནི། ཡོད་པ་མ་ཡིན་ཞིང་བྱེད་པའང་མ་ཡིན་ནོ། །དེའི་ཕྱིར་ཁྲོ་བ་འདི་དག་མེ་བཞིན་དུ་བརྟན་པ་དག་གིས་ཡོངས་སུ་སྤང་བར་གྱིས་ཤིག། ཕན་པ་བྱེད་པའི་སྐྱེས་<line/>
བུ་དེ་དག་རྣམས་ཀྱིས་ནི། རྣམ་པ་དེ་ལྟར་སྐྱོན་གྱི་འབྲས་བུ་རྣམས་རྟོགས་ནས་རང་ལ་ཕན་པ་དང༌། གཞན་རྣམས་ལ་ཕན་པ་ལ་རབ་ཏུ་ཞུགས་པས་བཟོད་པ་བྱེད་ཅིང་འཇིལ་<line/>
བར་བྱེད་དེ། ཇི་ལྟར་སྐྱེས་བུ་འགའ་ཞིག་གི་ཁྱིམ་ལ་མེ་ཤོར་བར་གྱུར་ན་མེ་ཞི་བར་བྱེད་པ་ལྟར། ཡེ་ཤེས་ཀྱི་ཆུ་དག་གིས་བློ་དང་ལྡན་པ་རྣམས་ཁྲོ་བ་ཀུན་ནས་ཞི་བར་བྱེད་<line/>
པའི་བཟོད་པ་ཕུན་སུམ་ཚོགས་པ་མཆོག་ཏུ་དགེ་བའི་ཡིད་ཅན་དང༌། བཟོད་པ་དང་ལྡན་པ་ཁྲོ་བ་རྣམ་པར་སྤངས་པའི་སྐྱེས་བུ་ལ་སྐྱེ་བོ་རྣམས་ཐམས་ཅད་དང་མཐུན་པར་འགྱུར་<line/>
</page>
<page index="142" id="72A">༄༅། །རོ༑ ༑ཡིད་དུ་འོང་བ་དང་མཐོང་ན་དགའ་བར་ཡང་འགྱུར་རོ། །མཆོག་ཏུ་ཡིད་ཆེས་པའི་ས་དང༌། བཞིན་གྱི་མདངས་རབ་ཏུ་དང་བ་དང༌། སེམས་རབ་ཏུ་དང་<line/>
བར་ཡང་འགྱུར་རོ། །སེམས་ཤིན་ཏུ་ལེགས་པར་གནས་པ་དང༌། མཆོག་ཏུ་དགེ་བའི་བསམ་པ་དང་ལྡན་པར་འགྱུར་རོ། །ལུས་ཀྱི་ཉེས་པ་དང་བྲལ་བ་དང༌། ངག་གི་སྐྱོན་<line/>
དང་བྲལ་བ་དང༌། ཡིད་ཀྱི་གདུང་བ་དང་བྲལ་བ་དང༌། ངན་འགྲོའི་འཇིགས་པ་དང་བྲལ་བ་དང༌། ཞེ་འགྲས་པའི་སྐྱེ་བོ་རྣམས་དང་བྲལ་བ་དང༌། དགྲ་རྣམས་དང་བྲལ་བ་དང༌།<line/>
མི་སྙན་པའི་དྲི་མ་རྣམས་དང་བྲལ་བ་དང༌། གནོད་སེམས་དང་བྲལ་བ་དང༌། སྙིང་ལ་ཀུན་ཏུ་གཅགས་པ་དང་བྲལ་བ་དང༌། རྒྱལ་པོའི་ཆད་པའི་འཇིགས་པ་རྣམས་དང་<line/>
བྲལ་བ་དང༌། མ་བསྲུངས་པའི་ཚིག་ངན་པ་རྣམས་བརྗོད་པའི་འཇིགས་པ་དང་བྲལ་བ་དང༌། ཀུན་ནས་འགྱེད་པའི་འཇིགས་པ་དང་བྲལ་བ་དང༌། ཀུན་ནས་བརྗོད་པའི་<line/>
འཇིགས་པ་དང་བྲལ་བ་དང༌། རྙེད་པའི་འཇིགས་པ་དང་བྲལ་བ་དང༌། སྡུག་བསྔལ་གྱི་འཇིགས་པ་དང་བྲལ་བ་དང༌། རྒྱགས་པའི་འཇིགས་པ་རྣམས་དང་བྲལ་བའི་སྐྱེས་<line/>
བུ་ཡོན་ཏན་ཐམས་ཅད་དང་ལྡན་པར་འགྱུར་རོ། །འགྲོ་བ་ཐམས་ཅད་དུ་འདི་སྙན་གྲགས་དང་ཡང་མི་འབྲལ་བར་འགྱུར་རོ། །འཇིག་རྟེན་འདི་དང་ཕ་རོལ་གཉིས་ཀར་<line/>
</page>
<page index="143" id="72B">སོང་བ་ནའང་སྐྱིད་པར་ཡང་འགྱུར་རོ། །སྐྱེ་བོ་རྣམས་ཐམས་ཅད་ཀྱི་ཡང་མ་དང་ཕ་དག་ཏུ་རུང་བར་འགྱུར་རོ། །ཀུན་གྱིས་འདྲུལ་འཇུག་བྱ་བར་ཡང་འགྱུར་རོ། །སྐྱེས་བུ་དམ་<line/>
པ་བཟོད་པ་དང་ལྡན་པར་ཡང་འགྱུར་རོ། །དེའི་ཕྱིར་ཁྲོ་བ་གཞན་འདི་ནི། བཙན་དུག་དང་མཚོན་ཆ་དང་རླུང་འཚུབ་དང་མཚུངས་པའི་ཁྲོ་བ་གང་ཡིན་པ་རྣམས་བཟོད་པས་<line/>
ཞི་བར་བྱེད་དོ། །མཐོལ་བར་བྱེད་པ་དང་བཟོད་པར་བྱེད་པ་དང་སྡོམ་པར་ཡང་བྱེད་དོ། །བཟོད་པ་དེའང་སྐྱེས་བུ་དམ་པ་དགེ་བར་འདོད་པ་རྣམས་ཀྱིས་ཡིད་ལ་བྱ་སྟེ། རིན་པོ།<line/>
ཆེ་བཞིན་དུ་ཡོངས་སུ་སྐྱོངས་ཤིག །དེའང་ཕ་རོལ་ཁྲོ་བས་རྣམ་པར་བསྲེགས་པ་རྣམས་དང་ཁྲོ་བའི་མུན་པ་ན་ཀུན་ནས་གནས་པ་དེ་དག་རྣམས་ལ་དམ་པའི་ཆོས་ཀྱི་སྒྲོན་མེ་<line/>
རབ་ཏུ་སྤོར་བར་བྱེད་པ་དང༑ དམུས་ལོང་རྣམས་ཀྱི་ནི། མིག་ཏུ་གྱུར་པའོ། །དམ་པའི་ཆོས་ཀྱིས་ཕོངས་པ་རྣམས་ལ་ནི། ཆོས་ཀྱི་རྫས་སོ། །ལོག་པར་ལྟ་བས་དབུལ་བ་རྣམས་<line/>
ནི༑ འཇོམས་པར་བྱེད་པ་ཡིན་ནོ། །མ་དང་ཕས་སྤངས་པ་རྣམས་ལ་ནི། མ་དང་ཕར་གྱུར་པ་ཡིན་ནོ། །ཁྲོ་བའི་ཆུར་རབ་ཏུ་བྱིང་བར་གྱུར་པ་རྣམས་ཀྱི་རྒྱལ་བར་གྱུར་པས་རྟག་<line/>
ཏུ་ཕན་འདོགས་པར་བྱེད་པ་ཡིན་ནོ། །ངན་སོང་དུ་རབ་ཏུ་ལྟུང་བ་རྣམས་ལ་ནི། ལག་པ་བརྐྱང་བས་ཤིན་ཏུ་བརྟན་པོས་ལེགས་པར་འདྲེན་པར་བྱེད་པའོ། །སེམས་ཅན་ཁྲོ་<line/>
</page>
<page index="144" id="73A">༄༅། །བས་ཟིན་པས་དམྱལ་བའི་མེ་མདག་ཏུ་རབ་ཏུ་ལྟུང་བར་གྱུར་པ་རྣམས་ལ་ནི། ཆུའི་བྱ་བ་བྱེད་པ་ཡིན་ནོ། །ཡི་དྭགས་ཀྱི་འཇིག་རྟེན་ཏུ་རབ་ཏུ་རྒྱུགས་པར་<line/>
གྱུར་པའི་སྐྱེས་བུ་ཕྲག་དོག་དང་ལྡན་པ་རྣམས་བཀྲེས་པ་དང་སྐོམ་པའི་སྡུག་བསྔལ་གྱིས་རྣམ་པར་བཅོམ་པ་རྣམས་ལ་ནི། ཟས་དང་སྐོམ་བཞིན་དུ་བྱེད་པ་ཡིན་ནོ། །<line/>
དུད་འགྲོའི་འགྲོ་བ་དང་རབ་ཏུ་འབྲེལ་པ་དང་ལྡན་པའི་སེམས་ཅན་རྣམས་ཕན་ཚུན་དུ་གསོད་པར་མངོན་པར་དགའ་བ་རྣམས་ལ་ནི། གསོན་པ་ལེགས་པར་སྦྱིན་པར་<line/>
བྱེད་པ་རྣམས་བཟོད་པ་བསྟེན་ཅིང་བསྒོམས་ལ་ལན་མང་དུ་བྱས་པ་ལས་ཡིན་པས། དེའི་ཕྱིར་ངན་སོང་གི་འཇིགས་པས་འཇིགས་པར་གྱུར་པའི་སྐྱེས་བུ་དགེ་བ་རྣམས་<line/>
ཀྱིས་རབ་ཏུ་བརྩོན་པ་མཆོག་གིས་ཡིད་ལ་བྱའོ། །དེ་ནས་དུས་དེའི་ཆེ་ན་རྨ་བྱའི་བདག་པོ་དེ་གཙུག་ལག་གི་ཚིགས་སུ་བཅད་པ་བརྗོད་པ་ཇི་ལྟར། བཟོད་པས་བརྒྱན་པའི་<line/>
སྐྱེས་བུ་ལ། །ནོར་གྱིས་བརྒྱན་པས་བསྒྲུན་དུ་མེད། །ནོར་རྣམས་འཕྲོག་པར་བྱེད་ན་ཡང༌། །བཟོད་པ་ཉིད་ནི་ནམ་ཡང་མིན། །བཟོད་པ་དང་ལྡན་སྐྱེས་བུ་ལ། །ལུས་ཅན་<line/>
ཐམས་ཅད་དགའ་བར་འགྱུར། །ཕྱི་ནས་བདེ་ལེགས་ལ་སྦྱོར་རོ། །དེ་ཕྱིར་བཟོད་པ་དཀའ་ཐུབ་མཆོག །བཟོད་དང་ལྡན་པའི་སྐྱེས་བུ་ནི། །ཁྲོ་བའི་སྐྱོན་རྣམས་ཐམས་ཅད་<line/>
</page>
<page index="145" id="73B">སྤངས༑ ༑སྐྱེ་བ་འདི་དང་གཞན་དུ་ཡང༌། །དགེ་ལེགས་ལ་ནི་རབ་ཏུ་སྦྱོར། །བཟོད་པའི་ནོར་དང་ཚུལ་ཁྲིམས་ནོར། །ཤེས་རབ་ཀྱང་ནི་ནོར་ཉིད་ཡིན། །ནོར་དེ་རྣམས་ནི་བསྔགས་<line/>
པ་ཡིན༑ ༑དབྱིག་ལ་སོགས་པ་ནམ་ཡང་མིན། །བཟོད་དང་ལྡན་པའི་སྐྱེས་བུ་ནི། །རྟག་ཏུ་དམ་པས་མཆོད་པར་བྱེད། །སྙན་གྲགས་ལ་ཡང་སྦྱོར་བར་འགྱུར། །དེ་ཕྱིར་ཀུན་ནས་<line/>
བཟོད་པ་མཆོག །ཁྲོ་བའི་དུག་གི་སྨན་མཆོག་ཏུ། །བཟོད་པ་འདི་ནི་འདོད་པ་ཡིན། །ཁྲོ་བ་བཟོད་པས་དེས་བཅོམ་པ། །སླར་ཡང་སྐྱེ་བར་མི་འགྱུར་རོ། །མུན་པས་རབ་ཏུ་ཟིལ་<line/>
མནན་པའི། །བྱིས་པ་རྣམས་ལ་ཁྱད་པར་དུ། །བཟོད་པའི་ལམ་ནི་རབ་སྟོན་པའི། །སྒྲོན་མའི་བྱ་བ་བྱེད་པ་ཡིན། །དམ་ཆོས་ནོར་དང་བྲལ་བ་རྣམས། །འགྲོ་བ་ལྔར་ནི་འཁྱམས་<line/>
པ་ཡིན༑ ༑གང་དག་བཟོད་པ་འདི་ཡི་རྫས། །དེ་དག་འཇིག་རྟེན་ནོར་ལྡན་དྲན། །ཁྲོ་བ་ཡི་ནི་མུན་པའི་ཚོགས། །རྒལ་དཀའ་བ་ཡི་འབྲོག་དགོན་པར། །བཟོད་པའི་ལམ་ཟས་ཟ་<line/>
མཐོང་བ། །མིང་ཅན་རྣམས་ནི་ངེས་པར་སྒྲོལ། །དམ་ཆོས་ལམ་ནི་སྟོན་རྣམས་ལ། །བསྟེན་པར་བྱེད་པ་བཟོད་པ་མཆོག །ངན་སོང་འཇིགས་པས་འཇིགས་རྣམས་ལ། །འཇིགས་<line/>
པ་མེད་པ་བཟོད་པར་བརྗོད། །སྡུག་བསྔལ་རྣམ་པར་འཇོམས་པ་དང༌། །མི་རྣམས་བདེ་བ་རྟག་ཏུ་འབྱུང༌། །རྟག་ཏུ་བདེ་ལེགས་ཀུན་ཐོབ་པ། །བདེ་ལེགས་མིན་སྤངས་བདེ་<line/>
</page>
<page index="146" id="74A">༄༅། །ལེགས་ཡིན། །དེ་ལ་དམ་པ་རྣམས་རྟག་དགའ། །ཡིད་ཆེས་ཡོན་ཏན་བྱེད་པ་ཡིན། །དགེ་བ་བཟང་པོ་འབྱུང་བྱེད་དང༌། །མི་དགེ་བ་རྣམས་རྣམ་པར་སྤོང༌།།<line/>
སྐྱེས་བུའི་ཐར་པ་ལེགས་སྟོན་དང༌། །འཁོར་བའི་འཇིགས་པས་འཇིགས་པར་བྱེད། །མཐོ་རིས་ཐེམ་སྐས་གྱུར་པ་དེས། །དམྱལ་བའི་མེ་ནི་རྣམ་པར་འཇོམས། །ཡི་དྭགས་<line/>
འཇིག་རྟེན་ལ་སྐྱོབ་དང༌། །དུད་འགྲོའི་སྐྱེ་གནས་དེས་དེ་བཞིན། །ཡོན་ཏན་ཚོགས་ཀྱིས་རྟག་དང་བའི། །ལུས་ཅན་དེ་རྣམས་ཤིས་པར་འགྱུར། །རབ་བསྔགས་བདེ་བ་དེས་<line/>
ཐོབ་པ༑ ༑བཟོད་པ་རབ་ཏུ་བརྩོན་པས་ཐོབ། །དེ་ལྟར་བཟོད་པ་ཞེས་བྱ་བའི། །ཆོས་གཞན་འདིར་ནི་བསྟེན་པར་གྱིས། །མཆོག་ཏུ་བདེ་བ་འབྱུང་བར་འགྱུར་བ་དང༌། ལུས་ཞིག་<line/>
པར་གྱུར་ནས་ཀྱང་མཐོ་རིས་བདེ་འགྲོའི་འཇིག་རྟེན་ལྷ་རྣམས་སུ་སྐྱེ་བར་འགྱུར་རོ། །མྱ་ངན་ལས་འདས་པའང་ཐོབ་པ་ཡིན་ནོ། །དེའི་ཕྱིར་བག་མེད་པ་དང་བྲལ་བར་བྱ་བའི་<line/>
དོན་དུ་དང༌། ལྷ་དང་མིའི་འགྲོ་བ་རྣམས་སུ་སྐྱེ་བར་བྱེད་པ་རྣམས་ཀྱིས་བཟོད་པར་བྱའོ། །གཞན་ཡང་དགེ་ལེགས་ཀྱི་ཆོས་བག་མེད་པའི་དུག་རྣམ་པར་འཇོམས་པར་<line/>
བྱེད་པ་རྣམས་དགེ་སྦྱོང་ངམ། བྲམ་ཟེའམ། དེ་དག་དང་འདྲ་བར་གྱུར་པ་གཞན་དག་རྣམས་ཀྱིས་ཀྱང་བྱའོ། །འདིའང་གང་ཞེ་ན། འདི་ལྟ་སྟེ། བརྩོན་འགྲུས་སོ། །<line/>
</page>
<page index="147" id="74B">བརྩོན་འགྲུས་ནི། མཆོག་ཏུ་དགེ་ལེགས་ཀྱི་ཆོས་དགེ་བ་དང་ཡང་དག་པར་ལྡན་པ་ཡིན་ཏེ། ཐར་བའི་ལམ་དུ་འཁྲིད་པའི་བརྩོན་འགྲུས་ཡང་དག་པར་བྱས་ནས་ཡུལ་དང་དུས་སུ་<line/>
རིགས་པར་བྱས་པར་གྱུར་པ་རྣམས་ཀྱིས་ནི། ཤིས་པར་འགྱུར་རོ། །འཇིག་རྟེན་དང་འཇིག་རྟེན་ལས་འདས་པར་ནམས་ལའང་རིགས་པ་དང་འགལ་བ་མེད་པ་དང་མཐར་ཐུག་པར་<line/>
སྟོན་པར་གྱུར་པའི་དགེ་སྦྱོང་དང་བྲམ་ཟེ་རྣམས་འཇིག་རྟེན་དང་འཇིག་རྟེན་ལས་འདས་པའི་ཆོས་རྣམས་ལ་ཡང་དག་པར་བརྩོན་པ་དང་ལྡན་པས་ཤེས་པར་འགྱུར་རོ། །དུས་སུ་<line/>
ལྡན་པ་དང་དུས་སུ་ངན་སོང་བར་བྱེད་པའི་གང་ཡུལ་དང་དུས་ཀྱི་ཐབས་ཤེས་པ་གང་ཡིན་པ་དེ་དག་ནི། དགེ་ལེགས་ཀྱི་སྐལ་པ་དང་ལྡན་པར་འགྱུར་རོ། །བརྩོན་འགྲུས་དེས་<line/>
སྙོམ་ལས་རྣམས་ཐམས་ཅད་ཉེ་བར་བཅོམ་ནས་ངེས་པར་གནས་སོ། །ཉོན་མོངས་པ་གཞོམ་པ་ལ་བརྩོན་པ་དང་ལྡན་པའི་དགེ་སྦྱོང་དང་བྲམ་ཟེ་དེ་དག་རྣམས་ནི། མཉན་བྱ་<line/>
དང་རེག་བྱ་དང་རོ་དང་བསྣམས་པ་དང་བལྟ་བར་བྱ་བ་དེ་དག་རྣམས་བརྩོན་འགྲུས་དང་ལྡན་པར་གྱུར་ནས་ཡིད་ངེས་པར་ཟློག་པར་བྱེད་དོ། །དེ་རྐྱེན་རྣམས་ལས་སྐྱེས་པར་<line/>
གྱུར་ནའང་ཡིད་ཀྱི་རྣམ་པར་དཔྱོད་པར་བྱེད་ཅིང་སྡོམ་པར་བྱེད་དོ། །གྲོགས་གཉིས་པ་བརྩོན་འགྲུས་དང་ལྡན་པར་གྱུར་པས། ཡུལ་རྣམས་ཐམས་ཅད་ལས་སེམས་ངེས་པར་<line/>
</page>
<page index="148" id="75A">༄༅། །ཟློག་པར་བྱེད་དོ། །ཆེས་ཤིན་ཏུ་མྱུར་བར་སེམས་ཀྱི་ཤུགས་འབྱུང་ཞིང་འབྱུང་བར་གྱུར་པ་རྣམས་དགེ་བའི་བརྩོན་འགྲུས་སོར་སོར་རྣམ་པར་སྤོང་བར་<line/>
བྱེད་དོ༑ ༑ཀུན་ཏུ་སྡུད་པར་བྱེད་ཅིང་རབ་ཏུ་འགོག་པར་བྱེད་དོ། །ངེས་པར་སྡོམ་པར་བྱེད་དོ། །གང་གི་ཕྱིར་བརྩོན་འགྲུས་ནི། ཆོས་རྣམས་ཐམས་ཅད་ཀྱི་རྩེ་མོར་གྱུར་པའི་<line/>
ཆོས་ཡིན་ནོ། །དེ་དང་འགྲོགས་པའི་དགེ་བའི་ཆོས་གང་ཡིན་པ་རྣམས་ནི། ཤིན་ཏུ་བརྟན་པ་དང་ཉམས་པ་མེད་པ་དང༌། འབྲས་བུ་དང་བཅས་པར་འགྱུར་རོ། །བརྩོན་<line/>
འགྲུས་མདུན་དུ་བདར་བའི་དགེ་བའི་སེམས་ཀྱི་ཡོན་ཏན་ནི། ཡང་དག་པར་རྫོགས་པའི་བྱང་ཆུབ་མཐར་ཐུག་པར་འགྱུར་རོ། །དེས་ན་ཡོན་ཏན་རྣམས་རྟོགས་པར་བྱས་<line/>
ལ་ཐེག་པ་ཆེན་པོ་ལ་ཡང་དག་པར་གནས་ནས་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་བྱང་ཆུབ་པར་འདོད་པའི་དགེ་སྦྱོང་<line/>
ངམ༑ བྲམ་ཟེ་དེ་དག་རྣམས་ཀྱིས་ཀྱང་དེ་རྗེས་སུ་མཐུན་པའི་བརྩོན་འགྲུས་ལ་གོམས་པར་བྱའོ། །འཇིག་རྟེན་དང་འཇིག་རྟེན་ལས་འདས་པའི་དོན་རྣམས་ལའང་བརྩོན་<line/>
འགྲུས་ཉིད་ལྷག་པར་འགྱུར་རོ། །སྐྱེས་བུ་འཇིག་རྟེན་པའི་དོན་གང་དག་རྩོམ་བར་བྱེད་པ་ནའང་དེ་དག་རྣམས་ཐམས་ཅད་ཀྱང་ཤིན་ཏུ་བརྟན་པའི་བརྩོན་འགྲུས་ཀྱིས་<line/>
</page>
<page index="149" id="75B">བརྩམས་པར་བྱས་ནས་ནི། འབྲས་བུ་མེད་པར་མི་འགྱུར་རོ། །དུས་རིང་དུ་གནས་པ་དང་གཞན་རྣམས་ཀྱིས་ཉེ་བར་མི་ཆོམས་པ་དང་འཆི་བའི་མཐར་ཐུག་པར་བྱེད་པའི་འཇིག་<line/>
རྟེན་པའི་འཇིགས་པ་ཆེན་པོ་དང་བཅས་པ་མ་ལུས་པ་རྣམས་བྱུང་དུ་ཟིན་ཀྱང་བརྩོན་འགྲུས་དང་ལྡན་པའི་སྐྱེས་བུ་རྣམས་ནི། སེམས་སྨྲས་པར་མི་འགྱུར། གཡོས་པར་མི་བྱེད་ཅིང་<line/>
ན་ཚ་མེད་དོ། །རང་དང་གཞན་གྱི་དོན་རྣམ་པར་ཉམས་པ་ཆེན་པོ་རྣམས་བྱུང་བར་གྱུར་ནའང་ཡི་མུག་པར་མི་འགྱུར་ཞིང་ཡང་དང་ཡང་དུ་དོན་དེ་ཉིད་རྩོམ་པར་བྱེད་དོ། །རྒྱགས་<line/>
པར་བྱེད་དོ། །དགྲ་བོ་རྣམས་ཀྱིས་ཀྱང་གདུལ་དཀའ་བར་འགྱུར་རོ། །འདི་དག་གི་དོན་འགའ་ཞིག་གྲུབ་པ་ལ་འཇོམས་པར་མི་འགྱུར་རོ། །དོན་གང་དང་གང་བརྩམས་པ་དེ་དག་<line/>
རྣམས་རྒྱས་པར་འགྱུར་རོ། །དེ་ལྟར་རེ་ཞིག་འཇིག་རྟེན་པའི་དོན་རྣམས་ལ་ཡང་དེ་ཤེས་པར་གྱུར་པའི་མཁས་པ་རྣམས་ཀྱིས་བསྔགས་པར་བྱེད་ན། འཇིག་རྟེན་ལས་<line/>
འདས་པའི་དོན་ཡང་དག་པའི་ཤེས་པ་སྔོན་དུ་བྱེད་པ་རྣམས་ལ་བརྩོན་འགྲུས་གཙོ་བོར་གྱུར་པ་ལ་ལྟ་ཅི་སྨོས། དེའི་ཕྱིར་ཐམས་ཅད་ལ་གནས་སྐབས་ཐམས་ཅད་དང་དུས་<line/>
ཐམས་ཅད་དུའང་ཤེས་པ་སྔོན་དུ་བཏང་བས་ཡུལ་དང་དུས་སུ་འཚམས་པ་དང་རིགས་པ་དང་ལྡན་པས་བརྩོན་འགྲུས་བརྩམ་པར་བྱའོ། །དེ་ལས་མཐར་ཐུག་པའི་བདེ་བ་རྣམས་<line/>
</page>
<page index="150" id="76A">༄༅། །འབྱུང་བར་འགྱུར་རོ། །བཟློག་པ་ལས་ནི། བདེ་བ་མ་ཡིན་པ་འབྱུང་བ་དང་དོན་མ་ཡིན་པ་དུ་མ་རྣམས་སུ་འགྱུར་རོ། །དེའི་ཕྱིར་ན་ལོག་པའི་ཤེས་པ་སྔོན་དུ་<line/>
བཏང་བའི་བརྩོན་འགྲུས་རྣམས་ནི། བརྩོན་འགྲུས་མ་ཡིན་པར་རིག་པར་བྱའོ། །དེ་ནས་དེའི་ཚེ་རྨ་བྱའི་མངའ་བདག་དེས་གཙུག་ལག་གི་ཚིགས་སུ་བཅད་པའི་དབྱངས་<line/>
ཀྱིས་བསྙད་པ་ཇི་ལྟར། ཡུལ་དང་དུས་སུ་རིག་པ་ཡི། །བྱ་བའང་རབ་ཏུ་བརྩོན་ལྡན་པ། །བརྩོན་འགྲུས་རིག་པས་བརྩམས་གྱུར་པའི། །འབྲས་བུ་འབྲས་དང་བཅས་པར་<line/>
འགྱུར༑ ༑རིགས་པ་ཡུལ་དང་བྱ་བ་བྲལ། །ཆོས་ཀྱིས་ཡོངས་སུ་སྤངས་པ་ཡི། །བྱ་བ་བྱེད་པ་ཉམས་པར་འགྱུར། །བརྩོན་འགྲུས་ཀྱིས་ནི་ཡོངས་སྤངས་པས། །རིགས་པས་<line/>
བརྩོན་འགྲུས་རྩོམ་པ་ནི། །མཁས་པ་ཐར་པར་འགྲོ་བ་ཡིན། །ནམ་མཁའ་ལ་ནི་མདའ་འཕངས་བཞིན། །ལྷ་ཡི་འཇིག་རྟེན་དུ་ཡང་འགྲོ། །སྟོབས་དང་སྐྱེས་བུ་བརྩོན་<line/>
འགྲུས་ཅན། །དགོས་པ་གང་དག་བརྩམས་གྱུར་པ། །དེ་དག་དེ་ནི་རབ་འགྲུབ་ཅིང༌། །རྣམ་པར་བྱང་བར་ཡང་འགྱུར་བ་ཡིན། །འཇིག་རྟེན་འདས་པའི་དོན་འགའ་ཞིག །ལྷ་<line/>
ཡི་འཇིག་རྟེན་ལས་འདོད་པ། །དེ་ནི་བརྩོན་འགྲུས་ཀྱིས་རབ་འགྲུབ། །བརྩོན་འགྲུས་བྲལ་བས་ནམ་ཡང་མིན། །སྙིང་ལས་ཆུང་ཞིང་བརྩོན་འགྲུས་བྲལ། །ཆོས་ཀྱང་ཡོངས་<line/>
</page>
<page index="151" id="76B">སུ་སྤངས་པ་ཡི། །མི་ལ་དཔལ་ནི་རྒྱས་མིན་ཏེ། །ཞིམ་པོར་བ་ཞིང་ཟས་ཀྱི་བཞིན། །འཕགས་པའི་ལམ་ནི་ཡན་ལག་བརྒྱད། །ཤེས་པ་ལེགས་པར་ཡོངས་སུ་བསྐྱངས། །བརྩོན་<line/>
འགྲུས་ལྡན་པ་སྤྲོ་བ་ཆེ། །འགྲོ་བའི་མཆོག་ཏུ་འགྲོ་བར་འགྱུར། །བརྩོན་འགྲུས་ཀྱིས་ཀྱང་བྱང་ཆུབ་འཐོབ། །བརྩོན་པས་དེ་བཞིན་མཐོ་རིས་དང༌། །སངས་རྒྱས་ཉིད་ཀྱང་བརྩོན་ལྡན་<line/>
པས༑ ༑བརྩོན་འགྲུས་དང་མཚུངས་འགྲོ་བ་མེད། །དེ་ཕྱིར་ཡོན་ཏན་དེ་རྟོགས་ལ། །བརྩོན་འགྲུས་ལྡན་པས་དབང་པོ་ཁྲིད། །བརྩོན་འགྲུས་བརྩམ་པའི་བློ་གྱིས་དང༌། །བརྩོན་འགྲུས་<line/>
མཚུངས་པའི་ནོར་ཡོད་མིན། །དེ་ལྟར་རྣམ་པར་བཀྲ་བ་ཞེས་བྱ་བའི་རྨ་བྱའི་རྒྱལ་པོ་དེས་དགའ་ལྡན་པའི་ལྷ་དེ་དག་རྣམས་དང༌། འཐབ་བྲལ་གྱི་ལྷ་དེ་དག་རྣམས་ལ་སྐྱེས་པ་གཞན་<line/>
རྗེས་སུ་དྲན་པར་གྱུར་པས་གཙུག་ལག་གི་ཆོས་རྣམས་སྟོན་པར་བྱེད་དོ། །ལྷ་དེ་དག་ཉིད་ཐམས་ཅད་ཀྱང་གཙུག་ལག་གི་ཆོས་དེ་དག་རྣམས་ཐོས་པར་གྱུར་པ་དང༌། བག་མེད་<line/>
པ་རྣམས་དང་བྲལ་བ་དང་རྣ་བ་ཀུན་ནས་ལྷགས་ཤིང་ཡིད་ཀྱང་རྩེ་གཅིག་ཏུ་གྱུར་པས་རྣལ་དུ་ཕེབས་པའི་ལྷ་དེ་དག་རྣམས་ཀྱི་ཡིད་རྣམས་རྟོགས་ནས་རྨ་བྱའི་མངའ་བདག་དེ་<line/>
གཞན་ཡང་ཤིན་ཏུ་ལེགས་པར་བརྩམས་པའི་བློ་དང་ལྡན་པས་ཤིན་ཏུ་རབ་ཏུ་རངས་པར་གྱུར་པས་ཆོས་གཞན་སྟོན་པར་བྱེད་པ་ནི། ཐབས་སུ་གྱུར་བ་དང་ལེགས་པ་དང་ཤིས་<line/>
</page>
<page index="152" id="77A">༄༅། །པ་དང་མྱ་ངན་ལས་འདས་པར་འགྲོ་བར་འགྱུར་བ་རྣམས་ལྷ་དེ་དག་རྣམས་ལ་ཕན་པའི་དོན་དང་བདེ་བའི་དོན་དུ་སྟེ། གཞན་ལ་ཕན་པ་ལ་རབ་ཏུ་ཞུགས་པའི་<line/>
བྱང་ཆུབ་སེམས་དཔའ་གཞན་ཡང་ཆོས་ཆེན་པོ་གཞན་ལྔ་པ་ལྷ་དང་མི་རྣམས་ཀྱི་དོན་དང་ཕན་པ་དང་བདེ་བར་འགྱུར་བའོ། །འདིའང་གང་ཞེ་ན། འདི་ལྟ་སྟེ། ཆོས་སྟོན་པའོ། །<line/>
ཆོས་སྟོན་པ་ནི། གང་གི་ཕྱིར་སྦྱིན་པ་ཐམས་ཅད་ཀྱི་ནང་ནས་བླ་ལྷག་པ་ཡིན་ཏེ། རྒོད་པ་འདི་དག་ཐམས་ཅད་འཇོམས་པར་བྱེད་པ་ནི། འདི་ལྟ་སྟེ། ཆོས་སྟོན་པར་བྱེད་པའོ། །<line/>
ཆོས་སྟོན་པ་དང་ཉན་པ་དང༌། ཆོས་སྟོན་པ་ལ་གུས་པ་དང༌། ཆོས་སྟོན་པ་ལ་དད་པ་དང༌། ཆོས་སྟོན་པ་ལ་གཅེས་པར་བྱེད་པ་དང༌། ཆོས་སྟོན་པ་ལ་སྒྲུབ་པ་དང༌། ཆོས་སྟོན་<line/>
པ་རྒྱུན་མི་འཆད་པར་བྱེད་པ་དང༌། དེ་བཞིན་གཤེགས་པས་ཀྱང་ཆོས་བླ་མར་མཛད་པ་ཡིན་ན། གཞན་ཉན་ཐོས་དང་རང་སངས་རྒྱས་རྣམས་ལྟ་སྨོས་ཀྱང་ཅི་དགོས། གང་<line/>
གི་ཕྱིར་ཡོན་ཏན་བཅུ་གཅིག་དང་ལྡན་པར་གྱུར་པའི་ཆོས་སྟོན་པ་ནི། གཅེས་པར་འགྱུར་བ་ཡིན་ནོ། །ཡོན་ཏན་བཅུ་གཅིག་གང་ཞེ་ན། འདི་ལྟ་སྟེ། ཡུལ་དང་དུས་སུ་<line/>
རིགས་པ་དང༌། གོ་བར་འགྱུར་བ་དང༌། འགལ་བ་མེད་པ་དང༌། གསལ་བ་དང༌། རྙེད་པ་དང་བཀུར་སྟིའི་རྩ་བས་མ་ཡིན་པ་དང༌། གདུལ་བྱའི་སེམས་ཀྱི་རྗེས་སུ་མཐུན་<line/>
</page>
<page index="153" id="77B">པར་ཆོས་སྟོན་པ་དང༌། སྦྱིན་པའི་འབྲས་བུ་སླུ་བ་མེད་པར་སྟོན་པ་དང༌། ཐེག་པ་ཆེན་པོ་དང་ཡང་དག་པར་ལྡན་པ་དང༌། འཁོར་བའི་ཉེས་དམིགས་ཀྱི་ཆོས་སྟོན་པ་དང༌། མཐོ་<line/>
རིས་སུ་འབབ་པར་འགྱུར་བའི་ཆོས་སྟོན་པ་དང༌། ལས་དང་འབྲས་བུ་ཀུན་ཏུ་སྟོན་པར་བྱེད་པས་སྟོན་པ་སྟེ། དེ་ལྟར་རྣམ་པ་བཅུ་གཅིག་གིས་ཆོས་སྟོན་པར་བྱེད་པ་ནི། ཉན་པ་<line/>
པོ་རྣམས་དང༌། རབ་ཏུ་སྨྲ་བར་བྱེད་པ་རྣམས་ལའང་གཅེས་པར་འགྱུར་བའི་ཆོས་རྣམས་ཡིན་ནོ། །དོན་དུ་བྱེད་པ་དང་ཡོན་ཏན་དུ་བྱེད་པ་དང་བདེ་བར་བྱེད་པ་དང་མྱ་ངན་ལས་<line/>
འདས་པའི་མཐར་ཐུག་པར་བྱེད་པ་རྣམས་ཇི་ལྟ་ཇི་ལྟར་ཡོངས་སུ་བསྔོ་བར་བྱེད་པ་དེ་ལྟ་དེ་ལྟར་འགྱུར་བ་ཡིན་ནོ། །ཆོས་སྨྲས་བ་ནི། གང་གི་ཕྱིར་རྣམ་པ་སྣ་ཚོགས་པའི་སྦྱིན་<line/>
པ་འདི་དག་རྣམས་ཐམས་ཅད་ཀྱི་དྲུང་ན་ཡང་དམ་པའི་ཆོས་སྟོན་པའི་སྦྱིན་པ་ནི། ཤིན་ཏུ་ལྷག་པ་ཡིན་ནོ། །ལུས་ཅན་རྣམས་ཐམས་ཅད་ལ་ཡང་མྱ་ངན་ལས་འདས་པའི་<line/>
མཐར་ཐུག་པའི་བདེ་བ་རྣམས་དང་ལྡན་པར་འགྱུར་རོ། །དམ་པའི་ཆོས་སྟོན་པར་བྱེད་པ་དང་ཉན་པའི་ཡོན་ཏན་གཞན་ཡང་ཡོད་དེ། གང་འགའ་ཞིག་ཆོས་སྒྲོག་པ་ལ་དད་<line/>
པ་དང་རབ་ཏུ་དད་པ་དང་ལྡན་པ་དབང་པོ་ཁ་ཕྱེ་བ་བློ་གཙང་བ་གཅིག་ཏུ་དཀོན་མཆོག་གསུམ་ལ་རབ་ཏུ་དང་བའི་བློས་ཁྱིམ་པའམ་རབ་ཏུ་བྱུང་བའང་རུང་སྟེ། དམ་པའི་<line/>
</page>
<page index="154" id="78A">༄༅། །ཆོས་ཉན་པར་འདོད་པས་ཁྱིམ་ནས་བྱུང་ནས་ལྷ་ཁང་ངམ་ཀུན་དགའ་ར་བར་འགྲོ་བར་བྱེད་པ་ན་དེ་གོམ་པ་འབོར་བ་དང་གོམ་པ་འབོར་བ་ལ་ཚངས་པའི་<line/>
བསོད་ནམས་འབྱུང་བར་འགྱུར་རོ། །ཡང་གང་དག་ཆོས་དང་ཆོས་སྨྲ་བ་ལ་ནོར་དག་གིས་མཆོད་པར་བྱེད་པ་དེས་ནི། དངོས་སུ་སངས་རྒྱས་ལ་མཆོད་པར་འགྱུར་རོ། །དེ་<line/>
ཇི་ལྟ་ཇི་ལྟར་མཆོད་པ་དེ་དག་ཡོངས་སུ་བསྔོ་བར་བྱེད་པ་ན། དེ་ལྟ་དེ་ལྟར་ཡོངས་སུ་སྨིན་པར་འགྱུར་རོ། །དེ་ཇི་སྲིད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་<line/>
བར་དུ་གྱུར་པ་ཡིན་ནོ། །ཆོས་སྟོན་པ་པོ་མཆོད་པར་བྱེད་པ་གང་ཡིན་པ་སྟེ། དེ་ཅིའི་ཕྱིར་ཞེ་ན། ཆོས་བསྒྲགས་པ་ལས་སེམས་ལས་སུ་རུང་བར་འགྱུར་བའི་ཕྱིར་རོ། །དེ་ལས་<line/>
སུ་རུང་བར་བྱས་པ་ལས་ཀྱང་ཐོག་མ་མེད་པའི་དུས་ནས་ཞུགས་པར་གྱུར་པའི་མུན་པ་རྣམས་འཇོམས་པར་བྱེད་པའི་ཕྱིར་རོ། །དེ་ལས་གཞན་འགའ་ཞིག་གིས་ཀྱང་སེམས་<line/>
ལས་སུ་རུང་བར་བྱེད་པ་ནི། མ་ཡིན་ཏེ། ཆོས་སྨྲ་བ་རྣམས་ཇི་ལྟ་བ་བཞི་པོ་རྣམས་ཀྱི་ཡང་ཕན་པ་ལ་ལན་གྱིས་གླན་པར་སླ་བ་མ་ཡིན་ནོ། །བཞི་པོ་གང་དག་ཞེ་ན། འདི་ལྟ་<line/>
སྟེ༑ མ་དང་ཕ་དང་སངས་རྒྱས་དང་ཆོས་སྟོན་པ་པོའོ། །དེ་དག་རྣམས་ལ་བྱིན་པ་ནི། གཞལ་དུ་མེད་པར་འགྱུར་རོ། །རྒྱུ་དང་འབྲས་བུ་ལ་ཀུན་ཏུ་རྨོངས་པ་རྣམས་ནི། ཆོས་<line/>
</page>
<page index="155" id="78B">བསྟན་པ་ཐོས་ནས་རྒྱུ་དང་འབྲས་བུ་ལ་དང་བ་དང་ལྡན་པར་འགྱུར་རོ། །ལོག་པའི་ལྟ་བ་ལ་སེམས་ཀུན་ཏུ་ཞུགས་པ་རྣམས་ནི། ཡང་དག་པའི་ལྟ་བ་དང་ལྡན་པར་འགྱུར་རོ། །<line/>
སྲོག་གཅོད་པ་དང་མ་བྱིན་པར་ལེན་པ་དང་མི་ཚངས་པར་སྤྱོད་པ་ལ་དགའ་བ་རྣམས་ནི། ཆོས་བསྟན་པ་དག་ཐོས་ནས་དེ་དག་རྣམས་སྤོང་བར་འགྱུར་རོ། །དེ་དག་རྣམས་ལ་<line/>
ཆོས་བསྟན་པ་དེས་ཀྱང་ལས་སུ་རུང་བར་བྱས་ནས་མྱ་ངན་ལས་འདས་པའི་མཐར་ཐུག་པར་འགྱུར་རོ། །དེ་ལ་རྒྱུ་དེ་དག་གིས་ན་ཆོས་སྟོན་པར་བྱེད་པ་པོས་ཕན་བཏགས་པ་ལ་ལན་<line/>
གླན་པར་སླ་བ་མ་ཡིན་ནོ། །ལུས་སྦྱིན་པར་བྱེད་པ་པོའི་མ་དང་ཕ་དག་ལ་ཡང་ལན་གླན་པར་བྱ་མི་ནུས་ཏེ། གསོ་བསྐྱེད་བྱེད་པ་པོ་དེ་དག་ཆོས་ལ་རབ་ཏུ་བཀོད་པར་གྱུར་པ་ནི། མ་<line/>
གཏོགས་ཏེ། གང་གི་ཚེ་བུས་མ་དང་ཕ་དག་ཆོས་ལ་རབ་ཏུ་འགོད་པར་བྱེད་པར་གྱུར་པ་དེ་ལྟར་ན་ཅུང་ཟད་ཅིག་ཕན་བཏགས་པར་འགྱུར་རོ། །དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་ཁམས་གསུམ་ན་ཆེས་ཁྱད་པར་དུ་འཕགས་པ་འཁོར་བ་ལས་ངེས་པར་ཐར་པའི་འཕགས་པ་ལ་ཡང་ལན་གླན་པར་བྱ་བར་མི་ནུས་པ་<line/>
སྟེ༑ དེ་རྟོགས་ཤིང་བསྒྲུབ་པ་ལ་ཀུན་ཏུ་དགའ་བའི་རྒྱུས་ལན་གློན་པ་རྣམས་ནི། མ་གཏོགས་སོ། །དེ་བཞིན་གཤེགས་པ་ལ་ཡང་བྱ་བ་བྱས་པར་འགྱུར་ལ་བདག་ཉིད་ཀྱང་<line/>
</page>
<page index="156" id="79A">༄༅། །བདེ་ལེགས་ལ་སྦྱར་བར་འགྱུར་རོ། །དེ་ནས་དུས་དེའི་ཚེ་རྨ་བྱའི་མངའ་བདག་དེས་གཙུག་ལག་གི་ཚིགས་སུ་བཅད་པའི་དབྱངས་བརྗོད་པ་ཇི་ལྟར། བདེ་ལེགས་<line/>
མྱ་ངན་འདས་འགྲོ་བའི། །གང་ཡང་ཆོས་ནི་སྟོན་བྱེད་པ། །དེ་ནི་འབྲེལ་བ་ཀུན་གཅོད་པའི། །ལུས་ཅན་རྣམས་ནི་བླ་མ་ཡིན། །གཏི་མུག་རང་བཞིན་ཞགས་བཅད་ནས། །<line/>
ཤིས་པ་གཞན་ནི་སྟོན་པར་བྱེད། །ཆོས་རྣམས་རབ་ཏུ་སྟོན་པ་དང༌། །ལམ་སྟོན་པར་ནི་དེ་རབ་བརྗོད། །ཆོས་གང་གིས་ནི་མི་རྣམས་ཀྱང༌། །སྲིད་པའི་རྒྱ་མཚོ་ལས་གྲོལ་བ། །<line/>
དམ་ཆོས་མཆོག་རབ་ཡིན་པར་བརྗོད། །གང་ཡང་འཇིག་རྟེན་ཆོས་མ་ཡིན། །གང་ཡང་ལུས་ཅན་རྣམས་ལ་ནི། །ཞིང་ནི་བཞི་པོ་འདི་རྣམས་ཡིན། །ཐེག་པ་མཆོག་ཏུ་བླ་<line/>
མེད་དང༌། །དབང་པོ་ཚང་བ་དེ་རྙེད་པ། །དེ་ཡི་སྐྱེ་འདི་འབྲས་བཅས་པར། །ལམ་སྟོན་མཛད་པས་གསུངས་པ་ཡིན། །མི་གང་ཆོས་ལ་མི་དགའ་བ། །དེ་ནི་ཕྱི་ནས་འགྱོད་པར་<line/>
འགྱུར༑ ༑རྟག་ཏུ་རྣམ་པར་ཆགས་པའི་ཡིད། །རྟག་ཏུ་འདོད་པ་རྗེས་སུ་ཚོལ། །བུ་དང་ཆུང་མ་ལ་རབ་ཆགས། །ལུས་ཅན་རྣམས་ལ་མཐར་བྱེད་འབྱུང༌། །ཀུན་ནས་ཉོན་མོངས་<line/>
རྟག་ཏུ་འཐུག །སྐྱོན་ནི་དེ་དང་དེ་ཡིས་གང༌། །ངན་སོང་ལ་ནི་སེམས་འབབ་ཅིང༌། །ལུས་ཅན་རྣམས་ནི་སེམས་ཀྱིས་བཅིངས། །གདུལ་བར་དཀའ་དང་དབྱུག་པ་གསུམ། །<line/>
</page>
<page index="157" id="79B">རྟག་ཏུ་ཡང་ནི་གླགས་གཅོད་པ། །དེ་ཡང་མི་རྣམས་དགྲར་གྱུར་པའི། །སེམས་ཀྱི་དབང་དུ་མ་འགྲོ་དང༌། །དགྲ་བོ་ཤིན་ཏུ་མིག་རྣོ་དེས། །རྣམ་པ་དུ་མར་སྒོམ་པར་བྱེད། །དམུ་རྒོད་<line/>
རྟ་ནི་ཇི་ལྟར་བར། །སེམས་དེ་ཆོས་ཀྱིས་ཡང་དག་བྱོས། །དེ་ལྟར་མཆོག་ཏུ་ཟབ་པར་གྱུར་བའི་ཞིང་གི་ཡོན་ཏན་རྣམས་རབ་ཏུ་བསྔགས་ཏེ་ཤེས་པས་ལྷ་དེ་དག་རྣམས་ལ་ཕན་<line/>
པར་འདོད་པའི་བྱང་ཆུབ་སེམས་དཔའ་དེ་སྨོན་ལམ་གྱི་དབང་གིས་དེར་སྐྱེས་ནས་གཞན་ལ་ཕན་པ་ལ་རབ་ཏུ་ཞུགས་པས། རྣམ་པ་དུ་མར་ཆོས་བསྟན་པར་གྱུར་ཅིང་ཆོས་ཀྱི་<line/>
ཡོན་ཏན་རྣམས་ཀྱང་རབ་ཏུ་བསྒྲགས་པར་གྱུར་ཏོ། །ཆོས་འདུལ་བ་དེ་དག་ཐོས་པར་གྱུར་ནས་ཀྱང་ལྷ་དེ་དག་ཡིད་ཆེས་པར་རབ་ཏུ་དང་བ་དང༌། ཐམས་ཅད་ཀྱང་ཡིད་རྩེ་གཅིག་<line/>
ཏུ་གྱུར་པས་ཉན་པར་བྱེད་པ་དང༌། གཏམ་རྗོད་པར་ཡང་བྱེད་དོ། །ཇི་ལྟར་འགལ་བ་མེད་པར་ཆོས་འདི་དག་སྟོན་པར་བྱེད་དོ། །གང་བྱའི་རྒྱལ་པོ་འདིས་བདག་ཅག་དགའ་<line/>
ལྡན་པ་རྣམས་ལ་སྟོན་པ་དེ་ནི། དགའ་ལྡན་གྱི་མངའ་བདག་ཉེ་བར་ཞི་བའི་ཆོས་དེ་དང་འདི་ལ་ཡང་འགལ་བར་ཅུང་ཟད་ཀྱང་མེད་ཅིང་ཐ་དད་དུ་བྱ་བའང་ཅུང་ཟད་ཀྱང་མེད་<line/>
དོ༑ ༑སོ་སོ་དང་ཁྱད་པར་དུ་བྱ་བའང་ཅུང་ཟད་ཀྱང་མེད་དོ། །ཆོས་འདུལ་བ་འདི་ཐམས་ཅད་ནས་ཡོངས་སུ་བརྟགས་པར་གྱུར་པ་ནི། ཐོག་མ་དང་བར་དང་ཐ་མར་དགེ་བ་དང་<line/>
</page>
<page index="158" id="80A">༄༅། །མཆོག་ཏུ་དང་བ་དང་མཆོག་ཏུ་རབ་ཏུ་དགེ་ལེགས་སུ་གྱུར་པ་དང་མཆོག་ཏུ་བདེ་ལེགས་སུ་ཀུན་ཏུ་འཐོབ་པ་དང་ལྷ་དང་མི་རྣམས་ཐམས་ཅད་ལ་ཕན་པར་བྱེད་<line/>
པ་དང་ཤིས་པར་བྱེད་པ་ཡིན་ནོ། །དེ་ནས་ལྷ་དེ་དག་གིས་དེ་སྐད་ཅེས་བརྗོད་ནས་སླར་ཉིད་ཀྱང་ཇི་ལྟར་བདག་ཅག་རྣམས་ཐམས་ཅད་ལ་ཕན་པ་དང་བདེ་བ་དང་མྱ་ངན་ལས་<line/>
འདས་པའི་མཐར་ཐུག་པར་འགྱུར་བར་ཉི་ཤུ་རྩ་གཉིས་པར་གྱུར་པའི་ཆོས་ཀྱི་རྣམ་གྲངས་འདི་རྨ་བྱའི་མངའ་བདག་གིས་བཤད་དུ་གསོལ། ལྷ་དེ་དག་གི་དྲུང་ནས་ཐོས་པ་<line/>
དང༌། ཕྱིར་ཞིང་ཉིད་ཀྱང་ཆོས་རབ་ཏུ་རངས་པར་གྱུར་པའི་ཡིད་ཀྱིས་ཏེ། སེམས་རབ་ཏུ་དང་བ་དང་སེམས་ཅན་རྣམས་ཐམས་ཅད་ལ་སྙིང་རྗེས་བརླན་པའི་བློ་དང་ལྡན་པ་དང་<line/>
གཞན་ལ་ཕན་པ་ལ་རབ་ཏུ་ཞུགས་པར་གྱུར་པས་སླར་ཉིད་ཀྱང་ཉི་ཤུ་རྩ་གཉིས་པར་གྱུར་པའི་ཆོས་ཀྱི་རྣམ་གྲངས་མཆོག་ཏུ་ཟབ་པའི་ཐེག་པ་ཆེན་པོ་མཆོག་ཏུ་རྒྱ་ཆེ་<line/>
བའི་བདེ་ལེགས་ཀུན་ནས་ཐོབ་པར་བྱེད་པ་ལ་སྟོན་པར་བྱེད་པ་ལ་འདི་ལྟ་སྟེ། ཆོས་གཞན་འདི་ནི། མཆོག་ཏུ་ཐར་པར་བྱེད་པ་ཡིན་ཏེ། མཆོག་ཏུ་རྒྱ་ཆེ་བ་དང༌། སྐྱེ་བོ་<line/>
རྣམས་ཐམས་ཅད་དགའ་བར་བྱེད་པ་ནི། འདི་ལྟ་སྟེ། སྙིང་རྗེ་བའོ། །སྙིང་རྗེ་ཞེས་བྱ་བའི་ཆོས་ནི། སྐྱེ་བོ་རྣམས་ཐམས་ཅད་ཀྱི་ཡིད་དུ་འོང་བ་དང༌། སྐྱེ་བོ་རྣམས་<line/>
</page>
<page index="159" id="80B">ཐམས་ཅད་ཀྱིས་ཡིད་ཆེས་པར་བྱེད་པ་དང༌། འཁོར་བའི་འཇིགས་པས་འཇིགས་པ་རྣམས་ཀྱི་ཡིད་ཆེས་པའི་ས་གཞི་དང༌། ལེགས་པར་བསྡམས་པའི་ཡིད་ཅན་རྣམས་ཀྱི་མྱ་<line/>
ངན་ལས་འདས་པ་དང༌། སྐྱོབ་པ་མེད་པ་རྣམས་ཀྱི་སྐྱབས་ཀྱིས་ཡིན་ནོ། །གང་ལ་སྙིང་རྗེ་ཡོད་པ་དེ་ལ་མྱ་ངན་ལས་འདས་པ་ཧ་ཅང་རིང་བ་མ་ཡིན་ནོ། །གཡོ་ཡང་ཡོད་པའང་<line/>
མ་ཡིན་ཏེ། ཁྲོ་བའི་སེམས་ལས་མངོན་པར་འདས་པ་དང་ཁྲོ་བ་དང་རྣ་རྣམ་པར་བྲལ་བའི་སྙིང་ལ་སྙིང་རྗེས་ཞུ་བའི་སེམས་དང་ལྡན་པའི་སྐྱེས་བུ་རྣམས་ནི། སྙིང་རྗེ་ཞེས་བྱ་<line/>
བའི་རྒྱན་ཆེན་པོ་རྣམས་ཀྱིས་བརྒྱན་པ་ཡིན་ནོ། །སྙིང་རྗེ་ཞེས་བྱ་བའང་གང་གི་ཕྱིར་གནོད་སེམས་ཀྱི་ཉེས་པ་རྣམ་པར་འཇོམས་པར་བྱེད་པའི་ཆོས་ཀྱི་སྙིང་རྗེ་འགྲོ་བ་ལྔར་<line/>
སྐྱེས་པར་གྱུར་པའི་སེམས་ཅན་རྣམས་ལ་བྱ་བར་བྱའོ། །དེ་ལ་རེ་ཞིག་ཐེག་པ་ཆེན་པོ་ལ་རབ་ཏུ་གནས་པའི་བྱང་ཆུབ་སེམས་དཔས་དམྱལ་བ་པ་རྣམས་ཀྱི་དབང་དུ་བྱས་པའི་<line/>
སྙིང་རྗེ་བསྒོམ་པར་བྱའོ། །ཇི་ལྟར་ཞེ་ན། སེམས་ཅན་དེ་དག་རྣམས་ནི། རང་གི་ལས་ཀྱིས་ཅོ་དྲིས་པ་དང་སེམས་དགྲར་གྱུར་པས་ཡོངས་སུ་བསླུས་པ་དང༌། དཔེ་མེད་པར་གྱུར་<line/>
པ་རྣམ་པ་དུ་མའི་ཕུར་པ་དང༌། འགྱུར་བྱེད་དང༌། ཐོ་བ་དང༌། ཟངས་ཀྱི་ཁུ་བ་དམར་པོ་དང༌། གཏུན་ཤིང་དང༌། ཆུ་ཀླུང་རབ་མེད་དུ་བྱ་རྒོད་དང་བྱ་རོག་གིས་འདྲེན་པར་བྱེད་པ་<line/>
</page>
<page index="160" id="81A">༄༅། །དང༌། ནགས་ཚལ་རལ་གྲི་ལོ་མར་འཇུག་པར་བྱེད་པ་དང༌། འགྱུར་བྱེད་ཀྱི་ཆུ་ཀླུང་ལ་སོགས་པའི་ཚོར་བ་དྲག་པོ་རྩུབ་པ་དཔེ་མེད་པ་རྣམས་ཀྱིས་ཡང་སོས་དང་<line/>
ཐིག་ནག་དང་བསྡུས་འཇོམས་དང་ངུ་འབོད་དང་ངུ་འབོད་ཆེན་པོ་དང་ཚ་བ་དང་རབ་ཏུ་ཚ་བ་དང་མནར་མེད་པའི་མཐར་ཐུག་པའི་ཉེ་འཁོར་གྱི་དམྱལ་བ་རྣམས་དང༌། དམྱལ་<line/>
བ་བརྒྱ་སུམ་ཅུ་རྩ་དྲུག་གི་བརྒྱ་ཕྲག་རྣམས་ལ་འཆེད་པར་བྱེད། གཤེག་པར་བྱེད། འབྱེད་པར་བྱེད། འཆུར་བར་བྱེད་དེ། རང་གི་ལས་ཀྱིས་བསླུས་པ། ལས་ཀྱི་ཞགས་<line/>
པས་བཟུང་བར་གྱུར་པ། སྲེད་པའི་མེས་ཡོངས་སུ་གང་བའི་ཕྱིར་སྐྱོབ་པར་བྱེད་པ་རྗེས་སུ་ཚོལ་བ་དང༌། སྐྱབས་རྩད་གཅོད་པར་གྱུར་པས་ཐམས་ཅད་དུ་ཀུན་ནས་རྒྱུག་<line/>
པར་བྱེད་པ་རྣམས་ལ་འདི་ལྟར་སེམས་བསྐྱེད་པར་བྱ་སྟེ། ཅིས་འདི་དག་རྣམས་བདེ་བར་འགྱུར། ཇི་ལྟར་ན་སྐྱབས་སུ་འགྱུར་བ་ཡིན་ན། གང་གི་ཚེ་འདི་དག་རྣམས་<line/>
ཀྱི་མཆོག་ཏུ་རྩུབ་པའི་སྡུག་བསྔལ་གྱི་རྒྱ་མཚོ་ཆེན་པོ་ལས་བདག་གིས་སྒྲོལ་བར་བྱེད་པར་འགྱུར་ཏེ། སེམས་ཅན་དེ་དག་ལ་དེ་ལྟར་སྙིང་རྗེ་བར་བྱེད་དོ། །སྙིང་རྗེ་<line/>
དང་ལྡན་པ་དེའང་གང་གི་ཚེ་ཤི་བར་གྱུར་པ་དེའི་ཚེ་ལྷ་རྣམས་ཀྱི་མངའ་བདག་ཏུ་འགྱུར་རོ། །མི་རྣམས་ཀྱི་ཡང་སྟེ། འཁོར་ལོས་བསྒྱུར་པའི་རྒྱལ་པོར་འགྱུར་རོ། །<line/>
</page>
<page index="161" id="81B">སེམས་ཅན་རྣམས་ཐམས་ཅད་ལའང་འདོད་པ་དང་སྡུག་པ་ཡིད་དུ་འོང་བ་དང་དགེ་བའི་ཆོས་རྣམས་ལ་རྗེས་སུ་དགའ་བར་ཡང་འགྱུར་རོ། །དེ་ལྟར་དམྱལ་བར་གྱུར་བའི་སེམས་<line/>
ཅན་རྣམས་ཀྱི་གཟེར་ཟུག་དེ་དང་དེ་དག་རྣམས་དམིགས་ཏེ་སྙིང་རྗེ་བསྐྱེད་པར་བྱའོ། །དེ་ལྟར་ན་མང་དུ་ཆེན་པོར་གྱུར་པ་དང་རྣམ་པ་དུ་མ་རྣམས་སུའང་ཚངས་པའི་བསོད་<line/>
ནམས་མངོན་པར་འཕེལ་བར་འགྱུར་རོ། །གཞན་ཡང་ཐེག་པ་ཆེན་པོ་ལ་རབ་ཏུ་གནས་པའི་བྱང་ཆུབ་སེམས་དཔར་གྱུར་པ་དགེ་སྦྱོང་ངམ། བྲམ་ཟེའམ། བློ་དེ་དག་དང་མཚུངས་<line/>
པར་གྱུར་པ་གཞན་ཡང་རུང་སྟེ། བསྐུལ་བའི་བློས་སེམས་ཅན་རྣམས་ལ་ཕན་པ་ལ་གཅིག་ཏུ་མངོན་པར་དགའ་བས། ཡི་དྭགས་ཀྱི་དབང་དུ་བྱས་ལ་སྙིང་རྗེ་བསྐྱེད་པར་བྱའོ། །<line/>
སེམས་ཀྱང་འདི་ལྟར་བསྐྱེད་པར་བྱ་སྟེ། ཇི་ལྟར་ཡི་དྭགས་འདི་དག་རྣམས་ནི། ཡི་དྭགས་ཀྱི་སྐྱེ་གནས་སུ་སྐྱེས་པར་གྱུར་པ། རྣམ་པ་སྣ་ཚོགས་པའི་བཀྲེས་པ་དང་སྐོམ་པས་བསྲེགས་<line/>
པར་གྱུར་པའི་ལུས་ཅན། ནགས་ཚིག་པ་དང་འདྲ་བའི་ལུས་དང་ལྡན་པ་རྣམས། ཕན་ཚུན་དུ་ཁ་མངོན་དུ་ཕྱོགས་པར་གྱུར་ནས་མངོན་པར་རྒྱུག་པར་བྱེད་དེ། འབར་བའི་ཕྲེང་བས་<line/>
རབ་ཏུ་འབར་བར་གྱུར་པའི་ལུས་ཅན་རྣམས། ཐམས་ཅད་དུ་སྐྱབས་རྩད་གཅོད་པར་བྱེད་པས་ཕྱོགས་བཅུར་རྒྱུག་ཀྱང་དེ་དག་རྣམས་ཀྱི་སྐྱབས་ནི། འགའ་ཞིག་ཀྱང་མེད་དོ། །<line/>
</page>
<page index="162" id="82A">༄༅། །སྡུག་བསྔལ་དེ་དག་རྣམས་ལས་དགྲོལ་བར་བྱ་ན། ཀྱེ་མ་འདི་དག་རྣམས་བཀྲེས་པ་དང༌། སྐོམ་པའི་རང་བཞིན་གྱི་སྡུག་བསྔལ་རྣམ་པ་སྣ་ཚོགས་དེ་དག་རྣམས་ལས་<line/>
ནམ་ཞིག་ཐར་པ་འབྱུང་བར་འགྱུར། དེ་ལྟར་ཡང་ཡི་དྭགས་ཀྱི་འཇིག་རྟེན་དུ་སྐྱེས་པའི་སེམས་ཅན་རྣམས་ཀྱི་དབང་དུ་བྱས་ནས་སྙིང་རྗེ་སྐྱེད་པར་བྱེད་དོ། །གཞན་ཡང་ཐེག་པ་<line/>
ཆེན་པོ་ལ་ལེགས་པར་རབ་ཏུ་གནས་པ་དེ་ཉིད་ཀྱིས་བྱང་ཆུབ་ཀྱི་སེམས་མངོན་དུ་བྱེད་པས། དུད་འགྲོ་རྣམས་མཐོང་ནས་ཀྱང་སྙིང་རྗེ་སྐྱེད་པར་བྱེད་དོ། །ཡི་དྭགས་རྣམས་ནི།<line/>
སྡུག་བསྔལ་རྣམ་པ་དུ་མ་དང་ལྡན་པས་ཕན་ཚུན་ཆེས་ལྷག་པར་ལྷང་ཀྱོག་གིས་གསོད་པ་ལ་མངོན་པར་དགའ་བར་གྱུར་པ་ཡིན་ལ། དུད་འགྲོའང་གནས་གསུམ་དུ་སོང་བ་རྣམས་<line/>
ལ་འདི་ལྟ་སྟེ། བར་སྣང་དང་ཆུ་དང་ས་གཞི་ལ་རྒྱུ་བའོ། །ཕན་ཚུན་དུ་ཟ་བར་བྱེད་པའི་དབང་དུ་བྱས་ནས་དེ་དག་རྣམས་ཀྱི་སྲོག་གཏོང་བར་བྱེད་པའི་ཚུལ་ནི། རྣམ་པ་དུ་མ་ཡིན་<line/>
ནོ༑ ༑ཀྱེ་མ་གང་གི་ཚེ་དེ་དག་རྣམས་སྡུག་བསྔལ་རྣམ་པ་དུ་མ་དེ་དག་ལས་གྲོལ་བར་འགྱུར་ཞེས་དེ་ལྟར་དུད་འགྲོར་སྐྱེས་པའི་སེམས་ཅན་རྣམས་ཀྱི་དབང་དུ་བྱས་ནས་སྙིང་<line/>
རྗེ་སྐྱེད་པར་བྱེད་དོ། །སེམས་བསྐྱེད་པ་དང་ལྷན་ཅིག་ཉིད་དུ་ཚངས་པའི་བསོད་ནམས་འཕེལ་བར་འགྱུར། བྱང་ཆུབ་སེམས་དཔའ་སེམས་དཔའ་ཆེན་པོ་མཆོག་ཏུ་དགེ་<line/>
</page>
<page index="163" id="82B">བར་གྱུར་པའི་སེམས་དང་ལྡན་པ། སེམས་ཅན་ཐམས་ཅད་ལ་སྙིང་རྗེ་དང་ལྡན་པས་དུད་འགྲོ་རྣམས་ལ་སྙིང་རྗེ་བསྐྱེད་པར་གྱུར་ཅིང༌། ཤིན་ཏུ་ཉེས་པར་སྤྱོད་པའི་ལས་ཀྱི་འབྲས་བུའི་<line/>
ས་པ་རྣམས་མཆོག་ཏུ་སྡུག་བསྔལ་བ་མཆོག་ཏུ་རྩུབ་པར་གྱུར་པའི་འགྲོ་བ་གསུམ་པོ་རྣམས་ལ་སྙིང་རྗེ་བསྐྱེད་ནས་འདོད་པ་ན་སྤྱོད་པའི་ལྷ་དྲུག་པོ་རྣམས་ཀྱི་དབང་དུ་བྱས་ནས་<line/>
སྙིང་རྗེ་བསྐྱེད་པར་བྱའོ། །ལྷ་རྣམས་ཀྱིས་ཀྱང་རི་དང་སྨན་ལྗོངས་རྣམས་ལ་དང་ནགས་དང་ཉེ་བའི་ནགས་རྣམས་ལའང་དཔེ་མེད་པའི་མཐོ་རིས་བདེ་བ་རྣམ་པ་དུ་མ་རྣམས་ཉེ་བར་<line/>
ལོངས་སྤྱོད་ཅིང་པདྨའི་རྫིང་བུ་དང་ནགས་རྣམས་ལ་བུད་མེད་དང་ལྷན་ཅིག་ཏུ་རྩེ་དགའ་བརྒྱ་སྟོང་ཉེ་བར་ལོངས་སྤྱད་ནས་ལས་ཟད་པར་གྱུར་པ་ན་འཆི་འཕོ་བའི་སྡུག་བསྔལ་<line/>
འབྱུང་ངོ༌། །དེའི་རྗེས་ཐོགས་ལ་དམྱལ་བ་དང་ཡི་དྭགས་དང་དུད་འགྲོ་རྣམས་སུ་སྐྱེ་བར་འགྱུར་རོ། །དེའི་ཕྱིར་ན་འཁོར་བ་འདི་ཤིན་ཏུ་མཐོ་བརྩམས་པར་གྱུར་པ་དག་སྲོག་ཆགས་<line/>
རྣམས་ཀྱིས་ཉེ་བར་ལོངས་སྤྱོད་པར་བྱེད་དེ། སྲེད་པའི་འཆིང་བ་རྣམས་ཀྱིས་ཤིན་ཏུ་དམ་པར་བཅིངས་ནས་སྔོན་གྱི་མཐའ་དང་ཕྱི་མའི་མཐའ་རྣམས་སུ་ཀུན་ཏུ་རྒྱུག་པར་བྱེད་<line/>
ཀྱང་འདི་དག་གིས་ལམ་དམ་པ་ཚོལ་བར་བྱེད་པའང་མ་ཡིན་ནོ། །དེ་ལྟར་ལྷ་རྣམས་ལའང་འཆི་འབོ་བའི་སྡུག་བསྔལ་རྣམས་ལ་ཉེ་བར་དམིགས་ནས་སྙིང་རྗེ་སྐྱེད་པར་བྱེད་དོ། །<line/>
</page>
<page index="164" id="83A">༄༅། །དེ་བཞིན་དུ་མི་རྣམས་ལའང་སྙིང་རྗེ་སྟེ། རྣམ་པ་སྣ་ཚོགས་པའི་ལམ་གྱི་འབྲས་བུར་སྐྱེས་པ་རྣམས་དམན་པ་དང་བར་མ་དང་ཁྱད་པར་དུ་འཕགས་པའི་བདེ་<line/>
བ་དང་སྡུག་བསྔལ་གྱི་འབྲས་བུ་དག་ཉེ་བར་ལོངས་སྤྱོད་པར་བྱེད་པ་རྣམས་དམན་པ་དང༌། བར་མ་དང་ཁྱད་པར་དུ་འཕགས་པའི་ལས་ལ་ཉེ་བར་ཞུགས་པ་རྣམས་སྤྱོད་པ་<line/>
དང་རབ་ཏུ་རྒྱུ་བར་སྣ་ཚོགས་པ་དང་བསམ་པ་དང་མོས་པ་སྣ་ཚོགས་པ་དང་དབུལ་བས་གཟིར་བ་རྣམས་སྐྱབས་མེད་པ་རྣམས་གཞན་གྱིས་ཟིལ་གྱིས་མནན་པས་ཤིན་<line/>
ཏུ་ཡང་གཟིར་བར་གྱུར་པ་རྣམས་ཡོངས་སུ་ཚོལ་བའི་སྡུག་བསྔལ་གྱི་མཆོག་ཏུ་ཡོངས་སུ་ལོངས་སྤྱོད་པར་བྱེད་པའི་མིའི་འཇིག་རྟེན་དེ་མངོན་པར་མཐོང་ནས་སྙིང་རྗེ་སྐྱེད་<line/>
པར་བྱེད་དོ། །འདིའང་མཆོག་ཏུ་དགའ་བར་གྱུར་པ་དང་མྱ་ངན་ལས་འདས་པའི་ཐར་པར་གྱུར་པའི་ཆོས་ཡིན་ནོ། །དེ་ལ་དེ་ལྟར་འགྲོ་བ་ལྔའི་སེམས་ཅན་རྣམས་ལ་སྡུག་<line/>
བསྔལ་ལྔ་ཉེ་བར་དམིགས་པས་ན། ཐེག་པ་ཆེན་པོ་ལ་ཀུན་ནས་རབ་ཏུ་གནས་པ་གང་ཡིན་པའི་དགེ་སྦྱོང་ངམ། བྲམ་ཟེ་དག་གིས་ཀྱང་སྙིང་རྗེ་སྐྱེད་པར་བྱེད་པ་རྣམས་ནི།<line/>
ཐམས་ཅད་དུའང་བདེ་ལེགས་སུ་གྱུར་པའི་མྱ་ངན་ལས་འདས་པ་འཐོབ་པར་འགྱུར་རོ། །དེ་ནས་དེའི་དུས་འདིར་རྨ་བྱའི་རྒྱལ་པོ་དེ་འཁོར་བ་འཇིག་གི་ཚིགས་སུ་བཅད་<line/>
</page>
<page index="165" id="83B">པའི་དབྱངས་བརྗོད་པ་ཇི་ལྟར། ཀྭ་ཡེ་ཐེག་ཆེན་ལ་རྟག་ཏུ། །གང་གི་སེམས་ནི་ལེགས་གནས་པ། །དེ་ཡི་སྙིང་རྗེ་རྗེས་འབྲེལ་བ། །མ་ལ་བུ་ནི་ཇི་བཞིན་ནོ། །གང་གིས་སེམས་ཀྱང་མྱོང་<line/>
མིན་པའི། །སྙིང་རྗེ་ཡིས་ནི་རྣམ་བརྒྱན་པ། །དེ་ཡི་གྲོགས་པོར་འཇིག་རྟེན་འདིར། །འགྱུར་རོ་སྙན་པས་ཀུན་ཏུ་ཁྱབ། །སྙིང་རྗེས་བརླན་དང་སྐྱོན་དང་བྲལ། །དབང་པོ་ལེགས་པར་བཏང་<line/>
བ་དང༌། །ཡང་དག་ལྟ་བ་རབ་ལྡན་པའི། །ཤིན་ཏུ་མྱ་ངན་འདས་མི་རིང༌། །གང་ཞིག་སྙིང་རྗེས་རྣམ་བརྒྱན་དང༌། །མི་ཡི་འཇིག་རྟེན་ན་དེ་ལྷ། །སྙིང་རྗེ་ཡིས་ནི་གང་དབུལ་བ། །དེ་ནི་<line/>
ཤིན་ཏུ་དབུལ་པོར་འདོད། །གང་ཡང་བསམ་པ་འཇམ་པ་ནི། །མི་བཟད་གསེར་དང་འདྲ་བ་ཡིན། །སྙིང་རྗེ་རིན་པོ་ཆེ་འདི་ནི། །གང་དག་ཡིད་ལ་འཇུག་གྱུར་པ། །སེམས་ཅན་གང་<line/>
ཡང་རྟག་བརྩོན་ལྡན། །རྟག་ཏུ་ཆོས་ལ་གཞོལ་གྱུར་པ། །དེ་དག་སྙིང་རྗེའི་སྒྲོན་མ་ཡིས། །སྙིང་ནི་ལེགས་པར་རབ་གསལ་བྱ། །གང་དག་དམ་ཆོས་ཆུ་བོ་ནི། །ཉིན་མཚན་མེད་<line/>
པར་ལྡོག་པ་མེད། །དེ་དག་གནས་སྐབས་ཐམས་ཅད་དུ། །སྙིང་རྗེས་མངོན་པར་དགའ་བའི་ཡིད། །སྙིང་རྗེས་བསིལ་བར་གྱུར་པའི་ཡིད། །སེམས་ཅན་ཀུན་ལ་ཕན་དགའ་བས།།<line/>
བདེ་བ་དཔེ་མེད་ལོངས་སྤྱད་ནས། །ཕྱི་ནས་མྱ་ངན་འདས་པར་འགྲོ། །སྙིང་རྗེ་ཐུབ་པས་བསྔགས་པ་ཡིན། །སྙིང་རྗེ་དྲི་མེད་སྙིང་པོ་ཡིན། །སྙིང་རྗེ་སྐྱོན་རྣམས་འཇོམས་པ་པོ། །སྙིང་<line/>
</page>
<page index="166" id="84A">༄༅། །རྗེ་ཟད་པ་མེད་པའི་གཏེར། །ཡོན་ཏན་རྒྱན་རྣམས་ཀྱི་ཡང་མཆོག །སྐྱོན་རྣམས་ཐམས་ཅད་རྣམ་འཇོམས་སོ། །སྙིང་རྗེས་བརླན་ཕྱིར་ཐུབ་རྣམས་ཀྱིས། །གོ་<line/>
འཕང་བླ་ན་མེད་པར་འགྲོ། །སྙིང་རྗེའི་བཞོན་མ་གང་ལ་ཡོད། །དེ་ནི་མཆོག་གི་འོ་མ་ལྡན། །ཁྲོ་བས་སྲེག་དང་མི་ལྡན་པར། །སྙིང་ལ་ལེགས་པར་རབ་ཏུ་འཇུག། ཐེག་ཆེན་<line/>
རྐྱལ་བ་ལ་ཞོན་པའི། །བརྩེ་བའི་སྙིང་རྗེ་ལེགས་གནས་ནས། །སྐྱོན་གསུམ་རླབས་ནི་ཤུགས་པོ་ཆེའི། །སྲིད་པའི་རྒྱ་མཚོ་ལས་སྒྲོལ་བྱེད། །ཡོན་ཏན་རྒྱ་ཆེན་རྣམས་ཀྱི་གཙོ།།<line/>
ནོར་ནི་མ་ཡིན་པ་ཡི་རྒྱན། །བཟང་པོ་རྣམས་ཀྱིས་རྟག་བརྩེ་བ། །འདིར་ནི་སྙིང་རྗེར་བརྗོད་པ་ཡིན། །དེ་ལྟར་དེས་ལྷ་དེ་དག་རྣམས་ལ་ཆོས་སྟོན་པར་བྱེད་དོ། །ཐོག་མ་<line/>
དང་བར་དང་ཐ་མར་དགེ་བར་གྱུར་པ་དང༌། ཐམས་ཅད་དུ་འགལ་བ་མེད་པ་དང་རབ་ཏུ་བསྔགས་པ་དང་ཤིས་པ་དང་ལྷ་རྣམས་ཐམས་ཅད་ཉེ་བར་འཕེལ་བར་བྱེད་པར་འགྱུར་<line/>
རོ༑ ༑གཞན་ཡང་བཅོམ་ལྡན་འདས་དེས་བསྟན་པར་གྱུར་པའི་ཆོས་གཞན་གང་དག་ཡིན་ཞིང༌། ཐེག་པ་ཆེན་པོ་ལ་རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་རྣམས་ཆོས་གང་དང་ཡང་དག་པར་ལྡན་པས་སྐྱེས་བུ་མྱུར་དུ་བླ་ན་མེད་བ་ཡང་དག་བར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་འགྱུར་བ་<line/>
</page>
<page index="167" id="84B">འདིའང་གང་དག་ཞེ་ན། འདི་ལྟ་སྟེ། དུལ་བའོ། །དུལ་བའི་ཆོས་ཀྱང་གང་གི་ཕྱིར་ཡང་བར་གྱུར་པའི་སྐྱོན་རྣམས་ཡོངས་སུ་སྤངས་པ་དང་ཡོན་ཏན་རྣམས་འཛིན་པར་བྱེད་པ་ཡིན་<line/>
ནོ༑ ༑བསམ་པ་འཇམ་པོ་དང་ལྡན་པའི་སྐྱེས་བུ་ལ་ཡང་དྲི་མ་རྣམས་ཐམས་ཅད་ཡོངས་སུ་སྤངས་པའི་མྱ་ངན་ལས་འདས་པ་ལག་ཏུ་འོང་བར་འགྱུར་རོ། །བསམ་པ་འཇམ་པོའི་<line/>
སྐྱེས་བུའང་གཅིག་ཏུ་དགེ་བ་བྱེད་པར་གྱུར་པ་དང༌། སྐྱེ་བོ་རྣམས་ཐམས་ཅད་ཡིད་ཆེས་པར་བྱེད་པར་འགྱུར་རོ། །སྙིང་རྩུབ་པར་འགྱུར་བའི་སྐྱེས་བུ་ནི། རྡོ་རྗེ་དང་རྡོ་བ་དང་མཚུངས་<line/>
པ་མཁྲེགས་པའི་འཁོན་དམ་པོ་རྣམས་བློ་ལ་བསྡམས་པ་དང་ཀུན་ནས་མ་བསྡམས་པར་རྒྱུ་བ་སྐྱེ་བོ་རྣམས་ཐམས་ཅད་དང་མི་མཐུན་པར་འགྱུར་རོ། །མི་སྡུག་པ་དང་ཡིད་དུ་<line/>
མི་འོང་བར་འགྱུར་ཏེ། གང་དང་གང་དག་བཟུང་བར་གྱུར་པ་དེ་དག་འདིའི་སྙིང་ལས་ཡོངས་སུ་མི་འཕོའོ། །གཅིག་ཏུ་དགའ་བར་མི་འགྱུར་ཞིང༌། །བསམ་གཏན་གྱིས་ཀུན་<line/>
དགའ་ར་བ་ན་རྒྱུ་བར་མི་འགྱུར་རོ། །དམ་པ་དང་ཀུན་ཏུ་འདྲེ་བར་འགྲོ་བ་མ་ཡིན་ནོ། །དེ་ལ་ཆོས་འདུལ་བ་རྣམས་ལེགས་པར་འདོད་པར་མི་བྱེད་དེ། ཇི་ལྟར་གཞན་གྱི་ས་བོན་<line/>
བཞིན་དང༌། ཇི་ལྟར་བྱེ་མ་རྣམས་ལས་འབྲུ་མར་མི་འབྱུང་བ་བཞིན་དུ་དེ་ལྟར་སྐྱེས་བུ་ཁྲོན་མའི་རང་བཞིན་ཅན་སེམས་རྩུབ་པ་དེ་ལ་ཆོས་རྣམས་དེ་ལྟར་མི་འབྱུང་ངོ༌། །ཇི་ལྟར་<line/>
</page>
<page index="168" id="85A">༄༅། །བ་ལང་གི་རྭ་ལས་འོ་མ་དང་ཟླ་བ་དྲོ་བ་དང་མོ་གཤམ་ལ་བུ་དང་ནམ་མཁའ་ལ་མེ་ཏོག་ཡོད་པ་མ་ཡིན་ནོ། །དེ་བཞིན་དུ་ཁྲོན་མའི་རང་བཞིན་ཅན་དང༌། ཁྲོ་བའི་<line/>
ལས་ཅན་མཆོག་ཏུ་གཡོ་དང་ལྡན་པ་དང་གཡོ་ཅན་གྱི་རིགས་སུ་གྱུར་པ། བློ་གྲོས་དམན་པ། བདག་ཉིད་ངལ་བར་བྱེད་པ། གཞན་དག་སླུ་བར་བྱེད་པ། སྲིད་པའི་འདམ་དུ་བྱིང་<line/>
བ༑ མི་དགེ་བ་རྣམས་སྟེན་པར་བྱེད་པ། དཀོན་མཆོག་གསུམ་སྤངས་པར་གྱུར་པ། ཐེག་པ་ཆེན་པོ་ལས་ཁ་ཕྱིར་ཕྱོགས་པ། དམུས་ལོང་དུ་གྱུར་པ་དམ་པའི་ཆོས་ཀྱི་ཉི་མ་<line/>
མིག་གིས་མ་མཐོང་བ། མཆོག་ཏུ་མྱ་ངན་བྱེད་པར་གྱུར་པའི་སྐྱེ་བ་དང་རྒ་བ་དང་འཆི་བ་དང་མྱ་ངན་དང་སྨྲེ་སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་བའི་དགོན་<line/>
པར་འཁྱམས་པ། མཐའ་ཡས་པའི་སྡུག་བསྔལ་རྣམས་འཇོམས་པར་བྱེད་པའི་བདུད་རྩི་སྤངས་པའི་སྐྱེས་བུ་ངན་པ་སྡུག་བསྔལ་གྱི་ཆུ་བོར་བྱིང་བར་གྱུར་པ་ལ་ནི། མྱ་ངན་<line/>
ལས་འདས་པ་ཉིད་ཡོད་པར་མི་འགྱུར་རོ། །དེ་ཅིའི་ཕྱིར་ཞེ་ན། གང་གི་ཕྱིར་འདིས་མྱ་ངན་ལས་འདས་པ་རྟོགས་པར་འགྱུར་བ་ལེགས་པར་འཐོབ་པར་བྱེད་པའི་ལམ་གྱི་རྒྱུ་<line/>
ལའང་མི་འཇུག་པའི་ཕྱིར་རོ། །དེའི་ཕྱིར་འདི་བདེ་བའི་སྐལ་བ་ཅན་དུ་མི་འགྱུར་རོ། །གང་ཡང་འདུལ་བ་དང་ལྡན་པར་གྱུར་པ་འཇམ་པོའི་ཡིད་ཅན་དེ་དག་རྣམས་ཐམས་<line/>
</page>
<page index="169" id="85B">ཅད་ནི༑ མྱ་ངན་ལས་འདས་པ་འཐོབ་པའི་སྐལ་པ་ཅན་དུ་གྱུར་པ་རྣམས་ནི། དེ་དག་ཡིན་ནོ། །དཔེར་ན། ཏིལ་ལས་ནི། ཏིལ་མར་རོ། །ཉི་མ་ལས་ནི། འོད་ཟེར་རོ། །ཟླ་བ་ལས་ནི།<line/>
གསལ་བའོ། །མེ་ལས་ནི། དྲོ་བའོ། །ས་གཞི་ནི། བརྟན་པ་ཡིན་ནོ། །རྒྱ་མཚོ་ལས་ནི། ཧ་ཅང་མི་གཡོ་བའི་ཆུའོ། །བཏུང་ཆུ་ནི། བསིལ་བའོ། །འབྱུང་བ་ཆེན་པོ་བཞི་པོ་རྣམས་<line/>
ན༑ བློ་ཀུན་ཏུ་གནས་པར་འགྱུར་བ་ཡིན་ནོ། །སེམས་འཇམ་པོ་རྣམས་ཀྱང་དེ་ཁོ་ན་བཞིན་དུ་ཡིན་ཏེ། སེམས་ལས་སུ་རུང་བ་དང་དད་པ་དང་ལྡན་པ་དང་རབ་ཏུ་བརྩོན་པ་དང་<line/>
ལྡན་པ་དང་ཕྱིན་ཅི་མ་ལོག་པར་སྟོན་པར་བྱེད་པ་དང་རྒྱུ་དང་འབྲས་བུ་ལ་དང་བ་དང་ལྡན་པ་ལ་ནི། མྱ་ངན་ལས་འདས་པ་མདུན་ཉིད་ན་གནས་སོ། །དེ་ནས་དུས་དེར་རྨ་བྱའི་<line/>
རྒྱལ་པོ་དེ་གཙུག་ལག་གི་ཚིགས་སུ་བཅད་པའི་དབྱངས་ཀྱིས་བསྙད་པ་ཇི་ལྟར། གང་གི་སྙིང་ནི་བཏུལ་བྱས་པ། །ཞུ་བར་གྱུར་པའི་གསེར་བཞིན་ནོ། །དེ་ནས་ངེས་པར་ཕན་<line/>
དགེ་བའི། །སྡུག་བསྔལ་ལས་ནི་མྱུར་དུ་འགྲོ། །ཀུན་ནས་ཉོན་མོངས་བཏུལ་བ་ཡིས། །གང་གི་སེམས་ནི་སྣོད་དུ་བྱས། །དེ་ལ་བདེ་ལེགས་སྐྱེ་འགྱུར་ཏེ། །ཞིང་རྣང་གི་ནི་སཱ་ལུ་<line/>
བཞིན༑ ༑སེམས་ཀྱི་ཁྱིམ་གྱི་གཏེར་ལྡན་པ། །ལུས་ཅན་ཀུན་ལ་དེ་མི་བཟད། །མི་རྣམས་གཡོ་སྒྱུ་ཆེན་པོ་ཡིས། །དབུལ་བ་ཀུན་ནས་འཇོམས་པར་བྱེད། །དབང་པོ་རྣོ་ཞིང་ཞི་<line/>
</page>
<page index="170" id="86A">༄༅། །བ་དང༌། །རྟག་ཏུ་བསམ་གཏན་གྱིས་གནས་ཤིང༌། །ཡུལ་རྣམས་ལ་ཡང་བག་དང་ལྡན། །སྡུག་བསྔལ་དག་གིས་གནོད་པའང་མེད། །དེ་ལྟར་རྨ་བྱའི་མངའ་<line/>
བདག་དེས་ཚིགས་སུ་བཅད་པ་བརྗོད་པ་ལ་འཐབ་བྲལ་བའི་ལྷ་དང༌། དགའ་ལྡན་པའི་ལྷ་དེ་དག་རྣམས་ཀྱང་ངོམས་པ་མེད་པས་སླར་ཡང་ཆོས་འདུལ་བ་དེ་ཉིད་ཉན་པར་<line/>
འདོད་པས་ཐལ་མོ་ཁ་སྦྱར་ཏེ་དམ་པའི་ཆོས་ལ་གུས་པར་འགྱུར་ཞིང༌། སླར་ཡང་ཆོས་ཉན་པར་འདོད་པས་རབ་ཏུ་སྨྲས་པ། འཕགས་པས་བཤད་དུ་གསོལ། རྨ་བྱའི་མངའ་<line/>
བདག་གིས་བསྟན་དུ་གསོལ། སེམས་དཔའ་ཆེན་པོ། བདག་ཅག་རྣམས་སླར་ཉིད་ཀྱང་གཉིས་ཀྱིས་ལྷག་པའི་ཆོས་ཀྱི་རྣམ་གྲངས་ཉི་ཤུ་པ་འདི་དག་གང་ཐོས་པར་གྱུར་ནས་<line/>
བདག་ཅག་རྣམས་མཆོག་ཏུ་བདེ་ལེགས་རྣམས་ཐོབ་པར་འགྱུར་ལགས་སོ། །དེ་ནས་རྨ་བྱའི་མངའ་བདག་རྣམ་པར་བཀྲ་བ་དེ་ཉིད་སླར་ཉིད་ཀྱང་ལྷ་དེ་དག་རྣམས་ཉིད་ལ་<line/>
ཆོས་ཀྱི་རྣམ་གྲངས་གཉིས་ཀྱིས་ལྷག་པའི་ཉི་ཤུ་པ་དེ་ཉིད་འཆང་བར་བྱེད་དོ། །འདི་ལྟ་སྟེ། ཆོས་གཞན་འདིའང་ཐེག་པ་ཆེན་པོ་ལ་ལེགས་པར་རབ་ཏུ་གནས་པའི་དགེ་<line/>
སྦྱོང་ངམ་བྲམ་ཟེའམ་དེ་དག་དང་འདྲ་བ་རྣམས་ཀྱིས་ཀྱང་ཡིད་ལ་བྱའོ། །འདིའང་གང་ཞེ་ན། འདི་ལྟ་སྟེ། རབ་ཏུ་རྟེན་པའོ། །རབ་ཏུ་རྟེན་པ་ཞེས་བྱ་བའི་ཆོས་ནི། ཐམས་ཅད་<line/>
</page>
<page index="171" id="86B">ནས་ཐམས་ཅད་ལ་མཛེས་སོ། །དེ་དང་ཡང་དག་པར་ལྡན་པའི་དགེ་སྦྱོང་ངམ་བྲམ་ཟེའམ་དེ་དག་དང་རང་བཞིན་མཚུངས་པར་གྱུར་པ་གཞན་རྣམས་ཐམས་ཅད་དང༌། ཁྱིམ་པའམ་<line/>
རབ་ཏུ་བྱུང་བའམ་གཞན་དག་ཀྱང་བྱིས་པའམ་རྒན་པོའང་རུང་སྟེ། དེ་དང་ཡང་དག་པར་ལྡན་པར་གྱུར་ཅིང༌། དེས་རབ་ཏུ་གཡོགས་པ་རྣམས་ནི། མཛེས་པ་ཡིན་ནོ། །དེ་དང་མི་<line/>
ལྡན་པའི་སྐྱེས་བུ་རྣམས་ནི། ལྕེ་སྤྱང་དང་ཁྭ་ཏ་དང་མཚུངས་པ་རྣམ་པར་གྱུར་པ་འདྲ་བ་མ་ཡིན་པ་རྣམས་ཡིན་ནོ། །རེ་ཞིག་རབ་ཏུ་རྟེན་པ་འདིའང་རབ་ཏུ་བྱུང་བས་ཇི་ལྟར་བྱ་ཞེ་<line/>
ན༑ རེ་ཞིག་དང་པོ་ཁོ་ནར་རབ་ཏུ་བྱུང་བ་རྣམས་ཀྱིས་རབ་ཏུ་བསྟེན་པར་བྱའོ། །དེ་ནི། རྣམ་པ་བདུན་ཏེ། རྣམ་པ་བདུན་པོ་འདི་དག་ཀྱང་གང་ཞེ་ན། འདི་ལྟ་སྟེ། ཡུལ་གྱི་རྗེས་སུ་མཐུན་<line/>
པར་གྱུར་པའི་ཕྱག་དར་ཁྲོད་ཡུལ་གང་དང་གང་ན་ཇི་ལྟ་བུའི་གོས་དང་ཁྱིམ་པ་རྣམས་གྱོན་པར་བྱེད་པ་དེ་ཆེད་དུ་བོར་བར་གྱུར་པ་དང༌། དུར་ཁྲོད་ན་གནས་པ་དེ་དག་ཀྱང་རབ་ཏུ་<line/>
བྱུང་བས་བླང་བར་བྱའོ། །དེའི་ཕྱིར་གང་ཡང་དྲི་མ་ཅན་དང་ཧྲུལ་པོ་དང་སྦོམ་པ་དེ་དག་བླང་བར་བྱའོ། །འདི་ནི། ཆོས་གོས་ཀྱི་རབ་ཀྱི་རྟེན་ཡིན་ནོ། །གཞན་ཡང་ལྟ་བ་ལ་རབ་<line/>
ཏུ་རྟེན་པ་ནི། མིག་རབ་ཏུ་ལྟ་བར་བྱེད་པ་རྣམ་པ་ཇི་ལྟ་བུ་ཡིན་ན། འདི་ན་གང་དགེ་སློང་དག་གཉའ་ཤིང་གང་ཙམ་དུ་ལམ་དུ་ལྟ་བར་བྱེད་པ་དང༌། སྦྱིན་པ་པོ་དང་སྦྱིན་བདག་<line/>
</page>
<page index="172" id="87A">༄༅། །རྣམས་ཀྱི་ཁྱིམ་དུ་རྗེས་སུ་ཞུགས་པ་ནའང་ས་ལ་ལྟ་བར་བྱེད་དོ། །ད་ཡང་ན་སངས་རྒྱས་ཀྱི་སྐུ་གཟུགས་ལ་གཅིག་ཏུ་དྲན་པ་ཉེ་བར་གནས་པར་བྱེད་དོ། །དབང་<line/>
པོ་གཅིག་ཏུ་བསྡམས་པ་དང༌། ལུས་ཐམས་ཅད་ཤིན་ཏུ་ལེགས་པར་བསྡམས་པ་དང༌། དབུགས་དབྱུང་བ་དང་རྡུབ་པ་བགྲང་བར་གྱུར་པས་ལུས་ཀྱི་དབང་དུ་བྱས་ནས་ཀྱང་<line/>
དྲན་པ་དང་ལྡན་པས་རྒྱུ་བར་བྱེད་ཀྱི། སྦྱིན་བདག་གི་ཁྱིམ་དུ་རྣམ་པ་ཐམས་ཅད་དུའང་ཉེ་བར་མཁོ་བའི་སྣོད་སྤྱད་རྣམས་ཡོངས་སུ་སྤྱད་ནས་ལྟ་བར་མི་བྱེད་དོ། །མིག་<line/>
རིག་རིག་པོར་མི་བྱེད་ཅིང་བུད་མེད་དག་ལ་རབ་ཏུ་རྟོག་པར་མི་བྱེད་དོ། །བྱིས་པ་ལ་འཁྱུད་པར་མི་བྱེད་ཅིང་ཡང་དང་ཡང་དུ་རྐང་པ་དག་བསྐུམ་པར་མི་བྱེད་དོ། །ལག་པ་<line/>
དག་རྣམ་པར་བསྐྱོད་པར་མི་བྱེད་དོ། །སྟན་ལས་རབ་ཏུ་བསྐྱོད་པར་མི་བྱེད་པ་དང༌། ལག་པས་ལ་རང་གི་མགོ་བོ་བྱི་བྱེད་མི་བྱེད་ལ་ཡང་དང་ཡང་དུ་ཆོས་གོས་དག་སྐྱོད་པར་<line/>
མི་བྱེད་དོ། །ལག་པས་ལག་པ་གནོན་པར་མི་བྱེད་ཅིང་སོར་མོ་སྐྱོད་པར་མི་བྱེད་དོ། །འདི་ནི། རབ་ཏུ་རྟེན་པ་གཉིས་པ་ཡིན་ཏེ། རྣམ་པ་དེ་ལྟ་བུའི་དགེ་སློང་ནི། ལྟ་བར་<line/>
བྱེད་པ་ལ་རྟེན་པ་རབ་ཡིན་ནོ། །གཞན་ཡང་རབ་ཏུ་རྟེན་པ་གསུམ་པ་ཡོད་དེ། དགེ་སློང་སྦྱིན་པ་བ་དང་ཁྱིམ་བདག་གི་ཁྱིམ་དུ་ཞུགས་པར་གྱུར་ནས་རྐང་པ་གཉིས་བཀྲུས་<line/>
</page>
<page index="173" id="87B">ལ་ལག་པ་གཙང་མར་བྱས་ཏེ་ལྷུང་བཟེད་བྱི་དོར་བྱའོ། །བྱི་དོར་བྱས་ནས་ཀྱང་དམན་ཞིང་དམན་པའི་སེམས་ཀྱིས་སྟན་ལ་འདུག་པར་བྱའོ། །བསྡད་ནས་ཀྱང་གང་ཡང་རྐང་པ་<line/>
གཉིས་ཀྱི་བར་ཙམ་གྱི་མདུན་དུ་ལྷུང་བཟེད་ལྕུག་ཀོར་ལ་ལྷུང་བཟེད་གཞག་པར་བྱའོ། །ལག་པ་གཡས་པས་ཀྱང་ལྷུང་བཟེད་བསྲིངས་ལ་ལེགས་པར་བྱ་སྟེ། བསོད་སྙོམས་<line/>
བྱིན་ལེན་བྱའོ། །བླངས་ནས་ཀྱང་དེའི་རྗེས་ལ་སྨན་བཞིན་དུ་དང༌། ཁམ་ཡང་ཧ་ཅང་ཆེ་བར་མི་བྱའོ། །དེའང་ཁ་ཧ་ཅང་གདངས་ནས་ཁར་གཞུག་པར་མི་བྱའོ། །སྒྲ་ཆེ་བས་བཟའ་བར་<line/>
མི་བྱ་ཞིང་མཆུ་ཧ་ཅང་བསྐྱོད་པར་མི་བྱའོ། །གསུས་པའི་སུམ་ཆ་ཙམ་གྱིས་ཆོག་ཤེས་པར་གྱུར་པར་བྱའོ། །གཞན་དག་གི་ལྷུང་བཟེད་ལ་ཀུན་ཏུ་བལྟ་བར་མི་བྱའོ། །ཟས་གང་<line/>
ལ་བརྐམ་ཆགས་བསྐྱེད་པར་གྱུར་པ་དེའང་བཟའ་བར་མི་བྱའོ། །དེ་ཟོས་པ་གང་གིས་བག་མེད་པ་གཞན་རྣམས་བྱེད་པར་མི་འགྱུར་བ་རྣམས་སོ། །སྟོན་མོའི་ཡུལ་དང་དུས་ངེས་<line/>
པར་རྫོགས་པ་དང་གང་གིས་དབང་པོ་རབ་ཏུ་དང་བར་གྱུར་པ་དང་ཤིན་ཏུ་མཉམ་པར་བཞག་པར་གྱུར་པའི་ཡིད་ཀྱིས་ཆོས་བསྟན་པར་བྱ་སྟེ། བློ་མཉམ་པར་བཞག་པས་དང་<line/>
ཤིན་ཏུ་མྱུར་བར་མ་ཡིན་པ་དང་བུལ་བ་མ་ཡིན་པ་དང་དྲང་བ་མ་ཡིན་པ་དང་སྐྱོག་པོ་མ་ཡིན་པ་དང་རིད་པ་མ་ཡིན་པ་དང་ཡུལ་དང་དུས་མངོན་པར་བལྟས་ཏེ་སྦྱིན་བདག་གི་<line/>
</page>
<page index="174" id="88A">༄༅། །སེམས་རྗེས་སུ་བསྲུངས་པར་འགྱུར་བར་བྱའོ། །ཇི་ལྟར་འདི་བག་མེད་པ་རྣམས་ཀྱིས་འཇིགས་པར་མི་འགྱུར་བར་བྱའོ། །འདི་ནི། རབ་ཏུ་རྟེན་པ་གསུམ་<line/>
པ་ཡིན་ནོ། །གལ་ཏེ་ཡང་གང་ཟས་ཐོབ་པར་འགྱུར་བ་འདིས་ཅུང་ཟད་ཅིག་མཐོང་བར་གྱུར་པ་གྲོང་ངམ་གྲོང་ཁྱེར་རམ་ཚོང་འདུས་རྣམས་ལ་དེས་དེ་ཡིད་ལ་མི་བྱའོ། །འདོད་<line/>
པར་ཡང་མི་བྱའོ། །དེ་ལ་སེམས་སྤྲོ་བ་བསྐྱེད་པར་ཡང་མི་བྱའོ། །ས་མཚམས་རིགས་པ་མ་ཡིན་པར་ཀུན་ཏུ་གོ་བར་བྱེད་པའི་གནས་མལ་རྣམས་ལ་བརྟགས་ཏེ་འདུག་པར་<line/>
མི་བྱ་བ་འདི་ཉིད་ནི། རབ་ཏུ་བརྟེན་པ་བཞི་པ་ཡིན་ནོ། །གཞན་ཡང་ངེས་པར་ཆགས་པ་མེད་པ་རབ་ཀྱི་རྟེན་ཡོད་དེ། དོན་རྣམས་ཐམས་ཅད་ལ་ལུས་དང་སྲོག་གཉིས་ལའང་<line/>
ལྟོས་པ་མེད་པར་གྱུར་པའོ། །ཡོ་བྱད་དང་སྣོད་སྤྱད་མང་པོ་རྣམས་ཐོགས་ཤིང་ཁྱེར་བར་གྱུར་པ་ནི། དགེ་སློང་མ་ཡིན་པ་དང༌། ཀུན་ཏུ་རྩོམ་པས་ཡུལ་ལྗོངས་རྒྱུ་པ་ལ་<line/>
མངོན་པར་དགའ་བ་མ་ཡིན་པའི་དགེ་སློང་དུ་གྱུར་པ་དང༌། གཞན་གྱི་རྟགས་དང་ཆ་བྱད་འཛིན་པ་མ་ཡིན་པ་དང༌། ཕེའུ་བཏབ་པ་ལ་ཆེད་ཆེར་བྱེད་པ་མ་ཡིན་པ་དང༌། ཁྱིམ་<line/>
གཅིག་ཏུ་རབ་ཏུ་འཇུག་པ་ལ་མངོན་པར་དགའ་བར་གྱུར་བ་མ་ཡིན་པ་དང༌། འདི་ནི། རབ་ཏུ་རྟེན་པ་ལྔ་པ་ཡིན་ནོ། །གཞན་ཡང་ངེས་པར་ཆགས་པ་མེད་པའི་རབ་ཏུ་རྟེན་<line/>
</page>
<page index="175" id="88B">པ་ཡོད་པ་ནི། ཤིང་དང་རྩྭ་དང་ས་གཅོད་པར་གྱུར་པ་མ་ཡིན། ལྷ་མ་ཁྲ་བོ་དང་གོས་ཁྲ་བོ་གྱོན་པར་འགྱུར་བ་མ་ཡིན། ཤིན་ཏུ་ཚུལ་ཁྲིམས་འཆལ་བ་རྣམས་ལའང་གཤེ་<line/>
བར་བྱེད་པ་མ་ཡིན། རྒྱལ་པོའི་བསོད་སྙོམས་ལ་ལྟོས་པ་མཆོག་ཏུ་བྱེད་པ་མ་ཡིན། ཀུན་ཏུ་རྩོད་པས་གཟིར་བ་དང་ལྡན་པའི་དགེ་སློང་ལ་རྗེས་སུ་སྟེན་པར་བྱེད་པ་མ་ཡིན་པ་<line/>
འདི་ནི༑ རབ་ཏུ་རྟེན་པ་དྲུག་པ་ཡིན་ནོ། །གཞན་ཡང་རབ་ཏུ་རྟེན་པ་དག་ཡོད་ལ་ཇི་ལྟར་དགེ་སློང་གང་སེམས་མཉམ་པ་ལ་རྟན་པ་དེ་ནི། རབ་ཀྱི་རྟེན་དེ་དང་དེས་རྗེས་སུ་བསྟེན་<line/>
པས་ཕན་པ་བཞིན་དུ་གྱུར་པ། བདུད་ཀྱི་ཡུལ་ལས་འབྲོས་པ་ལ་བརྩོན་པ་ལ་ཆེད་ཆེར་བྱེད་པ་དང༌། ཞི་བ་དང་དབང་པོ་དུལ་བ་རྣམས་ཀྱིས་རྗེས་སུ་སྟེན་པར་བྱེད་པ་ནི། རི་<line/>
ཁྲོད་དང་རིའི་ཕུག་དང་བླ་གབ་མེད་པ་དག་ཏུ་རྒྱུ་བ་དང༌། རྟག་ཏུའང་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་ལ་གནས་པར་གྱུར་པ་འདི་ནི། རབ་ཏུ་རྟེན་པ་བདུན་<line/>
པ་ཡིན་ནོ། །དེ་ལྟར་ན་དགེ་སློང་གིས་རྣམ་པར་འཇོམས་པ་དང༌། འཆིང་བ་རྣམས་ཐམས་ཅད་ལས་རྣམ་པར་གྲོལ་བར་ཡང་འགྱུར་རོ། །དེ་ནས་དེའི་དུས་འདིར་རྨ་བྱའི་མངའ་<line/>
བདག་གིས་ཚིགས་སུ་བཅད་པ་གཞན་དག་བསྙད་པ་ཇི་ལྟར། ཇི་བཞིན་རབ་ཏུ་རྟེན་སྤྱོད་ལྡན། །ཡེ་ཤེས་སྤྱོད་ཡུལ་རྟེན་པ་པོ། །འཁོར་བའི་སྐྱོན་གྱིས་འཇིགས་པ་ཡི། །རབ་<line/>
</page>
<page index="176" id="89A">༄༅། །ཏུ་བྱུང་བ་འབྲས་བཅས་འདོད། །བསླབ་པའི་གཞི་ནི་ཉམས་མེད་དང༌། །སྡོམ་བདེ་བ་ལ་ཡང་སྤྲོ་མེད། །ཕུང་པོའི་རྒྱུན་གྱིས་འཇིགས་པ་ཡི། །ནགས་སུ་བསྟེན་<line/>
པ་འབྲས་དང་ལྡན། །ངག་འཇམ་པ་དང་ཞི་བ་དང༌། །མྱ་ངན་འདས་ལའང་ཁ་ཕྱོགས་པ། །ལུས་ནི་ཚུལ་ཁྲིམས་ཀྱིས་བརྒྱན་པའི། །རབ་ཏུ་བྱུང་བ་འབྲས་བཅས་འདོད། །བདག་<line/>
གི་དངོས་དང་གཞན་དངོས་ལ། །གང་གི་བློ་ནི་རྨོངས་མེད་པ། །ལས་ཀྱི་རྣམ་པར་སྨིན་པས་མིན། །ལམ་དང་ལམ་མིན་དེ་བཞིན་ཉིད། །བདེ་དང་སྡུག་བསྔལ་འཇིགས་པ་དང༌། །<line/>
སྒྲིབ་པ་དང་ཡང་མི་ལྡན་ལ། །ཁྱིམ་གྱི་ཞགས་པ་རྣམ་གྲོལ་བས། །སྡུག་བསྔལ་ཉིད་ན་གནས་པ་མིན། །དེ་ལྟར་རབ་ཏུ་རྟེན་པའི་ཡོན་ཏན་རྣམ་པ་དུ་མ་རྣམས་སུ་རྨ་བྱའི་<line/>
མངའ་བདག་འདིས་ལྷ་དེ་དག་རྣམས་ལ་བརྗོད་དེ། ལྷ་དེ་དག་རྣམས་སླར་ཡང་དད་པ་སྐྱེད་པར་བྱེད་པའི་ཕྱིར་རོ། །དེའི་ཚེ་ལྷ་དེ་དག་རྣམས་ཐམས་ཅད་ཀྱང་ཆོས་འདུལ་<line/>
བ་རྣམ་པ་དུ་མར་བརྗོད་པར་གྱུར་པ་ན་མཉམ་པར་བཞག་པའི་རྣ་བའི་བུག་པས་ཉན་པར་བྱེད་དོ། །དེ་ནས་གཞན་ཡང་རྨ་བྱའི་མངའ་བདག་དེ་སྤྲོ་བ་ལྡོག་པ་མེད་པར་གྱུར་<line/>
པས་སླར་ཡང་ཆོས་དེ་ཉིད་སྟོན་པར་བྱེད་དེ། འཐབ་བྲལ་གྱི་ལྷ་དེ་དག་རྣམས་དང༌། ཀུན་ཏུ་ལྷགས་པར་གྱུར་པའི་དགའ་ལྡན་གྱི་ལྷ་དེ་དག་རྣམས་ལ་དམ་པའི་ཆོས་སྒྲོག་<line/>
</page>
<page index="177" id="89B">པ་ལ་གུས་པས་ཕྱིར་ཡང་རྨ་བྱའི་བདག་པོ་དེ་ཉིད་ཀྱིས་ཆོས་སྟོན་པར་བྱེད་དོ། །ཐེག་པ་ཆེན་པོ་ལ་རབ་ཏུ་གནས་པའི་དགེ་སྦྱོང་ངམ་བྲམ་ཟེ་ལའང་ཇི་ལྟར་གཅེས་པར་བྱ་བར་གྱུར་པའི་<line/>
ཆོས་གཞན་དེའང་གང་ཞེ་ན། འདི་ལྟ་སྟེ། ལས་ལ་དད་པ་དང་ལྡན་པའོ། །ལས་དང་འབྲས་བུ་ལ་དད་པ་དང་ལྡན་པ་ཞེས་བྱ་བའི་ཆོས་ནི། ཆེན་པོར་གྱུར་པ་ཡིན་ནོ། །གང་ཡང་དགེ་<line/>
སློང་ངམ་བྲམ་ཟེའམ་དེ་དག་དང་མཚུངས་པར་གྱུར་པ་རྣམས་ཀྱང་རུང་སྟེ། ལས་དང་འབྲས་བུ་ལ་དད་པ་དང་ལྡན་པར་གྱུར་པའི་ཡིད་ཅན་དེས་ནི། ལུས་ཀྱི་ཉེས་པ་སྤྱོད་པར་བྱེད་<line/>
པ་ན་ཤེས་པར་བྱེད་དེ་ཇི་ལྟར། ལུས་ཀྱི་ཉེས་པར་སྤྱད་པ་འདི་བསྟེན་ཅིང་བསྒོམས་ལ་ལན་མང་དུ་བྱས་པས་ནི། མི་འདོད་པ་མི་སྡུག་པ་ཡིད་དུ་མི་འོང་བའི་རྣམ་པར་སྨིན་པ་རྣམས་<line/>
བདག་ལ་འབྱུང་བར་འགྱུར་བ་ཡིན་ཏེ། དམྱལ་བ་དང་ཡི་དྭགས་དང་དུད་འགྲོའི་འགྲོ་བའི་ཡུལ་རྣམས་ལ་འབྲས་བུ་མི་འདོད་པ་མི་སྡུག་པ་ཡིད་དུ་མི་འོང་བའི་སྡུག་བསྔལ་བ་རྣམས་<line/>
སོ་སོར་མྱོང་བར་འགྱུར་ཏ་རེ། དེ་བཞིན་དུ་རང་ཉིད་ངག་གི་ཉེས་པར་སྤྱོད་པ་རྣམས་སྤྱོད་པ་ནའང་འདི་ལྟར་ཡིད་ལ་བྱེད་དོ། །ཇི་ལྟར་བདག་གི་ངག་གི་ཉེས་པར་སྤྱོད་པ་འདི་ཉིད་<line/>
བསྟེན་ཅིང་སྒོམ་ལ་ལན་མང་དུ་བྱས་པས་ནི། མི་འདོད་པ་མི་སྡུག་པ་ཡིད་དུ་མི་འོང་བའི་འབྲས་བུ་རྣམ་པར་སྨིན་པ་འབྱུང་བར་འགྱུར་ཏེ། དམྱལ་བ་དང་ཡི་དྭགས་དང་དུད་<line/>
</page>
<page index="178" id="90A">༄༅། །འགྲོའི་འགྲོ་བ་རྣམས་སུ་མི་དགེ་བའི་ལས་ཀྱིས་སྐྱེ་བ་རབ་ཏུ་མྱོང་བར་འགྱུར་རོ། །དེ་བཞིན་དུ་ཡིད་ཀྱིས་ཉེས་པར་སྤྱོད་པའང་བྱེད་པ་དང་བསྟེན་ཅིང་བསྒོམས་<line/>
ལ་ལན་མང་དུ་བྱས་པར་གྱུར་པས་ནི། མི་སྡུག་ཅིང་ཡིད་དུ་མི་འོང་ལ་མི་འདོད་པ་མི་སྡུག་པ་ཡིད་དུ་མི་འོང་བའི་འབྲས་བུ་དམྱལ་བ་དང་ཡི་དྭགས་དང་དུད་འགྲོའི་ཡུལ་རྣམས་<line/>
སུ་འབྱུང་བར་འགྱུར་ཏེ། དགེ་སྦྱོང་ངམ་བྲམ་ཟེའམ་དེ་དག་དང་མཚུངས་པར་གྱུར་པ་གཞན་རྣམས་སམ། གང་ཡང་དེ་དག་དང་འདྲ་བར་གྱུར་པ་རྣམས་ཀྱིས་གང་སྔོན་གྱི་<line/>
དུས་ན་སྡིག་པའི་ལས་བྱས་པར་གྱུར་པ་རྣམས་དྲན་པར་བྱས་ནས་བཤགས་པར་བྱེད་དོ། །འགྱོད་པར་ཡང་བྱེད་དོ། །སངས་རྒྱས་ལ་རྗེས་སུ་སྟེན་པར་བྱེད་དོ། །ཇི་ལྟར་<line/>
བདག་ཅག་གི་ལས་ཀྱི་འབྲས་བུ་ཉེས་པར་བྱས་པ་རྣམས་ལས་གྲོལ་བར་འགྱུར་ཞེས་དེ་དག་རྣམས་ནི། ཡོངས་སུ་འདྲི་བའི་རང་བཞིན་ཅན་དུ་འགྱུར་རོ། །དེ་ནས་དེ་རྒན་<line/>
པོ་ཤེས་ཉེན་དང་ལྡན་པ་དུལ་བ་ལ་སྤྲོ་བར་བྱས་ནས་ལྟུང་བ་འདི་དག་བཤགས་པར་བྱེད་དོ། །འདི་ལས་ལངས་པས་དེ་སྲིད་ཀྱི་སྡིག་པའི་ལས་རྣམས་ཟད་པར་འགྱུར་རོ། །<line/>
དེ་ལྟར་རེ་ཞིག་གང་སྔོན་གྱི་དུས་ན་ལས་བྱས་པར་འགྱུར་བ་དམ་པ་མ་ཡིན་པའི་ལས་ཉེ་བར་བྱས་པ་དེ་དག་ཕྱིས་ཡང་མི་བྱེད་དོ། །ལྡང་བ་ལ་ཡང་སྤྱོད་པར་བྱེད་དོ། །<line/>
</page>
<page index="179" id="90B">དེས་མི་དག་པའི་ལས་འདི་དག་ཐམས་ཅད་ནས་ཐམས་ཅད་དུ་རབ་ཏུ་བྲལ་བར་འགྱུར་བའམ། དེ་དག་མགོ་སྨོད་པར་འགྱུར་རོ། །དེ་བཞིན་དུ་ད་ལྟར་བའི་དུས་སུ་ཉེས་པར་བྱས་<line/>
པའི་ལས་བྱས་པར་གྱུར་པ་ལུས་ཀྱིས་དང་ངག་གིས་དང་ཡིད་ཀྱིས་ཀྱང་སྟེ། རྣམ་པ་གསུམ་པོ་སེམས་ཡང་མོར་ཡོངས་སུ་འཇུག་པས་གལ་ཏེ་བྱས་པར་གྱུར་ནའང་དུས་འཇུག་པ་ཡུན་<line/>
ཐུང་དུས་དེ་མ་ཐག་ཏུ་གང་དག་སེམས་ཀྱིས་ཡོངས་སུ་བཏང་ནས་བཤགས་པར་བྱེད་དོ། །འགྱོད་པ་སྐྱེད་པར་བྱད་ཅིང་ཕྱིས་ཡང་མི་བྱེད་དོ། །དེ་དེ་བཞིན་དུ་རབ་ཏུ་འགྱོད་པར་བྱེད་<line/>
པར་གྱུར་པ་ཡིན་ན། གང་ལ་ལས་དེའི་ཕྱི་བཞིན་ལྟ་བར་བྱེད་པར་མི་འགྱུར། སྡིག་པའི་ལས་རྣམས་ཡོད་པ་མ་ཡིན་ལྡན་པ་མ་ཡིན་ནོ། །དེ་ཐམས་ཅད་ནས་ཐམས་ཅད་དུ་མེད་པར་<line/>
འགྱུར་བའམ། ཟད་པར་བྱེད་པའམ། ཉམས་སྨོད་པར་ཡང་འགྱུར་རོ། །ཇི་ལྟར་ལས་ཀྱི་འབྲས་བུ་རྣམ་པར་སྨིན་པར་ཤེས་པའི་དགེ་སྦྱོང་ངམ། བྲམ་ཟེའམ། གཞན་ཡང་དེ་དང་<line/>
འདྲ་བ་རྣམས་དཔྱོད་པར་བྱེད་ད། ཇི་ལྟར་གལ་ཏེ་བདག་གིས་ལུས་ཀྱིས་ཉེས་པར་སྤྱོད་པའམ། ངག་གིས་ཉེས་པར་སྤྱོད་པ་འདི་དག་རྣམས་བྱས་ཤིང་གོམས་པར་བྱས་པར་<line/>
གྱུར་ན༑ དེས་བདག་དམྱལ་བ་དང་ཡི་དྭགས་དང་དུད་འགྲོའི་འགྲོ་བའི་ཡུལ་རྣམས་སུ་འབྲས་བུ་རྩུབ་པོ་འབྱུང་བར་འགྱུར་བས་ན། དེ་མི་དགེ་བའི་ལས་ཀྱི་འབྲས་བུ་མ་སྐྱེས་པ་<line/>
</page>
<page index="180" id="91A">༄༅། །དེ་རྣམས་མི་སྐྱེ་བར་བྱ་བའི་དོན་དུ་འབད་ཅིང་རྩོལ་ལ་བརྩོན་འགྲུས་རྩོམ་པར་བྱེད་དོ། །དེ་ལ་དེ་ལྟར་འདས་པའི་དུས་ཀྱིས་ལས་ཀྱི་འབྲས་བུ་རྣམས་ལ་དད་<line/>
པའི་སྟོབས་དང་ལྡན་པའི་དགེ་སྦྱོང་ངམ་བྲམ་ཟེ་རྣམས་ཀྱིས་ཀྱང་རུང་སྟེ། དེ་དག་རྣམས་ཀྱི་དམྱལ་བ་མྱོང་བར་འགྱུར་བའི་ལས་དུས་རིང་དུ་ཀུན་ཏུ་མྱོང་བར་གྱུར་པ་ཆེས་འཇིགས་<line/>
པར་གྱུར་པའི་ཚོར་བ་གང་ཡིན་པ་དེའང་དུས་ཐུང་བ་དང་ཤིན་ཏུ་ཞན་པའི་ཚོར་བར་གྱུར་པའམ། ཐམས་ཅད་ཀྱི་ཐམས་ཅད་དུའང་མེད་པར་འགྱུར་རོ། །དེ་དེ་ལྟར་གཞན་ཡང་<line/>
སྤྱོད་པར་བྱེད། འབད་པར་བྱེད། བརྩོན་འགྲུས་རྩོམ་པར་བྱེད་པས་ནི། གང་དེ་ཡི་དྭགས་སུ་སྐྱེ་བར་བྱེད་པའི་ལས་ངན་པ་རྣམས་དུས་རིང་དུ་མྱོང་བར་འགྱུར་བ་དང༌། བཀྲེས་<line/>
པ་དང་སྐོམ་པའི་རང་བཞིན་གྱིས་ཆེས་དྲག་པ་ཡོད་པ་དེ་དག་རྣམས་དམན་པར་འགྱུར་རོ། །དུས་ཐུང་བར་འགྱུར་བའམ་ཐམས་ཅད་ཀྱི་ཐམས་ཅད་དུའང་མེད་པར་འགྱུར་རོ། །<line/>
དེ་དེ་བཞིན་དུ་དགེ་སྦྱོང་ངམ་བྲམ་ཟེ་རྣམས་དང་གང་ཡང་དེ་དག་དང་འདྲ་བར་ལས་དང་འབྲས་བུ་ལ་དད་པ་དང་ལྡན་པ་རྣམས་གང་ཡིན་པ་རྣམས་དེ་དག་གིས་དུད་འགྲོར་<line/>
སྐྱེ་བར་འགྱུར་བའི་ལས་ཆེས་འཇིགས་པ་རྣམས་བྱས་པས་དེ་དག་ཕན་ཚུན་དུ་ཟ་བར་བྱེད་པ་དུས་རིང་བར་མྱོང་བར་འགྱུར་བ་དེ་དག་རྣམས་ཀྱང་ཤིན་ཏུ་ཆུང་བ་དང༌། ཕན་<line/>
</page>
<page index="181" id="91B">ཚུན་དུ་ཟ་བ་མི་མྱོང་བར་འགྱུར་བ་དང༌། དུས་ཐུང་བ་དང༌། ཐམས་ཅད་ནས་ཐམས་ཅད་དུའང་མེད་པར་འགྱུར་རོ། །གང་བྱས་ཤིང་བསགས་ལ་ངེས་པ་ཁོ་ནར་སོ་སོར་མྱོང་བར་འགྱུར་<line/>
བའི་ལས་ཀྱི་འབྲས་བུ་གང་དང་གང་ལ་འཕེན་པར་བྱེད་པའི་དམྱལ་བ་དང་ཡི་དྭགས་དང་དུད་འགྲོའི་འགྲོ་བའི་ལུས་རྣམས་ནི། མ་གཏོགས་སོ། །གཞན་ཡང་ལས་ཀྱི་འབྲས་བུ་དེ་<line/>
ཉིད་ལ་དད་པ་དང་ལྡན་པ་ཡིན་ཏེ། འདི་ལྟར་ལས་དེ་ནི། ཤིན་ཏུ་རྟོགས་པར་དཀའ་བ་དང་མཆོག་ཏུ་ཕྲ་བར་གྱུར་པའི་ལས་ཀྱི་འབྲས་བུ་རྣམས་ལ་དཔྱོད་པར་བྱེད་དོ། །དེ་ལ་མི་<line/>
དགེ་བའི་ལས་རྣམ་པ་གསུམ་པོ་དེ་དག་བྱས་པར་གྱུར་པ་རྣམས་དེ་སོ་སོར་བཤགས་པར་བྱེད་པ་དང་ཁ་ན་མ་ཐོ་བ་དེ་དག་རྣམས་རབ་ཏུ་སྤངས་པར་བྱེད་པ་དེ་ལ་གང་ཁོ་ན་<line/>
ངེས་པར་མྱོང་བར་འགྱུར་བ་རྣམས་ལས་དུད་འགྲོའི་འགྲོ་བ་མྱོང་བར་འགྱུར་བ་དེ་དག་འདི་ལྟར་སེམས་ཀྱིས་ལེགས་པར་བསྒོམས་ཤིང་ཡོངས་སུ་དག་པས་དེ་སྤོང་བར་བྱེད་<line/>
དོ། །དེ་ལ་གང་དམྱལ་བ་མྱོང་བར་འགྱུར་བ་དང༌། དུད་འགྲོའི་འགྲོ་བ་མྱོང་བར་འགྱུར་བ་དང༌། ལན་གྲངས་གཞན་ལ་མྱོང་བར་འགྱུར་བ་རྣམས་སེམས་ཀྱིས་རྣམ་པར་འགྱོད་<line/>
པ་བྱེད་པ་དང༌། གཉེན་པོ་དཀར་པོའི་ཆོས་རྣམས་ཀྱིས་ཉེ་བར་བཅོམ་པའི་དབང་གིས་ཀྱང་རྣམ་པ་ཐམས་ཅད་དུ་མི་འགྱུར་བའམ། ཉམས་སྨོད་པར་མི་བྱེད་པའམ་ལས་དེ་ཉིད་<line/>
</page>
<page index="182" id="92A">༄༅། །ཀྱིས་གང་ཆེས་སྡུག་བསྔལ་པའི་དུད་འགྲོའི་སྐྱེ་གནས་སོ་སོར་རབ་ཏུ་མྱོང་བར་འགྱུར་བའང་རུང་སྟེ། ཉེས་པར་བྱས་པ་དེ་བཤགས་པ་ལས་ལངས་བས་སམ་<line/>
ཆོས་ཤིན་ཏུ་དཀར་བར་གྱུར་བའི་ལེགས་པར་བྱས་པའི་ལས་རྣམས་ཀྱིས་ཀྱང་གང་དུད་འགྲོར་ཚེ་རིང་བར་འཚེད་པར་བྱེད་པ་རྣམས་ཉེ་བར་བཅོམ་པས་དེ་ཚེ་ཐུང་དུ་དང་སྡུག་<line/>
བསྔལ་ཆུང་བར་ཡོངས་སུ་འཚེད་པ་རྣམས་ཐམས་ཅད་དུ་མེད་པར་བྱེད་དོ། །དེ་ལ་རྒྱུ་བ་འདི་དང་མཚན་མ་འདི་དག་གིས་ལས་དང་འབྲས་བུ་ལ་དད་པ་དང་ལྡན་པ་ཉིད་དུ་བྱའོ། །<line/>
དགེ་སྦྱོང་ངམ་བྲམ་ཟེའམ་དེ་དག་དང་འདྲ་བར་གྱུར་པ་གཞན་རྣམས་ཀྱང་རུང་སྟེ། གང་ཡང་ལས་དང་འབྲས་བུ་ལ་དད་པ་དང་ལྡན་པ་དེ་ནི། ཆུ་ཀླུང་གི་ངོས་དང་བཅས་ནས་<line/>
ཚད་ཡོད་པར་འཁོར་བ་ནས་འཁོར་བ་ཡིན་ནོ། །དེ་ཅིའི་ཕྱིར་ཞེ་ན། གང་འགྲོ་བ་ལྡན་དགེ་བ་དང་མི་དགེ་བའི་ལས་རྣམས་ཀྱིས་མ་བསྐྱེད་པའི་འབྲས་བུར་གྱུར་པ་གང་ཡང་<line/>
ཡིན་པའི་སྐྱེ་བ་ནི། ཅུང་ཟད་ཅིག་ཀྱང་ཡོད་པ་མ་ཡིན་ནོ། །དེའི་ཕྱིར་དེ་ཁོ་ན་བཞིན་དུ་སྐྱེས་བུའི་སྙིང་པོ་ནི། གང་ལས་དང་འབྲས་བུ་ལ་དད་པ་དང་ལྡན་པ་ཞེས་བྱ་བ་ཡིན་<line/>
ཏེ༑ སྲོག་ཆགས་རྣམས་ནི། ཐམས་ཅད་ཀྱང་ལས་རྣམས་ཐམས་ཅད་ཀྱི་འབྲས་བུའི་བགོ་སྐལ་ལ་སྤྱོད་པ་ཡིན་ནོ། །དེའི་ཕྱིར་ན་བུད་མེད་དམ་སྐྱེས་པ་རྣམས་ཀྱིས་ཀྱང་<line/>
</page>
<page index="183" id="92B">རུང་སྟེ༑ ཐམས་ཅད་ཀྱིས་ཀྱང་རབ་ཏུ་བརྩོན་པས་ཉིན་མོ་དང་མཚན་མོར་ཡང་བདག་ཉིད་ཐམས་ཅད་ཀྱིས་ལས་དང་འབྲས་བུ་ལ་དད་པའི་སྟོབས་བསྐྱེད་པར་བྱའོ། །འདིར་རེ་<line/>
ཞིག་འཁོར་བའི་སྲོག་ཆགས་རྣམས་ལ་དེ་དག་སྙིང་པོར་གྱུར་པའོ། །ཆོས་གཞན་ཡང་དགེ་སྦྱོང་ངམ། བྲམ་ཟེའམ། གཞན་ཡང་དེ་དང་རང་བཞིན་མཚུངས་པ་རྣམས་ཀྱི་ཡིད་ལ་<line/>
བྱའོ༑ ༑འདིའང་གང་ཞེ་ན། འདི་ལྟ་སྟེ། མི་གནས་པས་ཉེ་བར་བཅོམ་པ་ཉིད་དོ། །མི་གནས་པས་ཉེ་བར་བཅོམ་པ་ནི། གང་གི་ཕྱིར་དགེ་སྦྱོང་ངམ་བྲམ་ཟེ་རྣམས་གང་དག་ཡིན་ཡང་<line/>
རུང་སྟེ་དེ་དག་རྣམས་ནི། བློ་གྲོས་དམན་པ་རྣམས་ཡིན་ནོ། །མི་གནས་པས་ཉེ་བར་བཅོམ་པར་གྱུར་པའི་སྐྱོན་དེས་སེམས་ཆགས་པར་བྱེད་དོ། །མི་གནས་པ་དེ་ཉིད་ཀྱིས་ཀུན་<line/>
ཏུ་འཁོད་པར་བྱེད་དེ། དགེ་འདུན་གྱི་ཀུན་དགའ་ར་བ་དང་གཙུག་ལག་ཁང་དང་གྲོང་དང་ཡུལ་དང་གྲོང་ཁྱེར་དང་གཞན་དག་ཏུའང་རུང་སྟེ། རྟག་ཏུའང་ལེ་ལོ་ཅན་དུ་འགྱུར་རོ། །<line/>
དེ་དང་དེ་ཉིད་ལ་དགའ་བར་འགྱུར་རོ། །དེ་ཞི་བའི་དགོན་པ་རྣམས་དང་ཞི་བའི་གནས་གཞན་དག་རྣམས་སུའང་མངོན་པར་དགའ་བར་མི་འགྱུར་རོ། །ལེགས་པར་འགྲོ་བའི་<line/>
རང་བཞིན་ཅན་མ་ཡིན་ཏེ། མགྲོན་ལམ་དུ་འགྲོ་བའི་དབང་དུ་བྱས་པ་ནའང་དེ་ནི། རབ་ཏུ་བྱུང་བའང་མ་ཡིན་ལ་ཁྱིམ་པའང་མ་ཡིན་ནོ། །དེ་ཐམས་ཅད་དུ་རིགས་མཚུངས་<line/>
</page>
<page index="184" id="93A">༄༅། །པར་འགྱུར་རོ། །ཡུལ་ཕྱོགས་གཅིག་པོ་དེ་ཉིད་ལ་གནས་པས་ཀྱང་དུས་འདའ་བར་བྱེད་དོ། །དེ་གང་གི་དོན་དུ་རབ་ཏུ་བྱུང་བར་གྱུར་པའི་བསམ་གཏན་<line/>
གྱིས་བདེ་བར་གནས་པར་བྱ་བ་དེ་ཉིད་ནི། མི་བྱེད། ཀུན་ཏུ་གནས་པའི་སྐྱོན་གྱིས་ཉེ་བར་བཅོམ་པའི་ཕྱིར་རོ། །གང་ཡང་མི་ཚུགས་པའི་སྐྱོན་དེ་རིག་པར་གྱུར་ནས་དགེ་<line/>
སྦྱོང་ངམ་བྲམ་ཟེའམ་གཞན་ཡང་དེ་དང་རང་བཞིན་འདྲ་བ་དག་ལ་སྦྱིན་པ་པོ་དང་སྦྱིན་བདག་རྣམས་ཁ་དྲག་པར་འགྱུར་རོ། །འདི་དང་ཕྲད་པའི་དོན་དུ་ཐམས་ཅད་དུ་ཉེ་<line/>
བར་འོང་བར་ཡང་མི་འགྱུར་རོ། །འདི་ལ་གང་སྦྱིན་པ་པོ་དང་སྦྱིན་བདག་རྣམས་དབང་དུ་མི་འགྱུར་བར་དབང་ཆེན་པོར་འགྱུར་རོ། །འདི་དག་གི་ཚིག་ཉན་པར་མི་འགྱུར་<line/>
ཞིང༌། དེ་གཙོ་བོར་བྱས་ནས་སྦྱིན་པ་རྣམས་གཏོང་བར་མི་བྱེད་དོ། །ཤིན་ཏུ་སེམས་སྟོབས་ཡང་བར་གྱུར་པ་འདུག་པའི་ས་མི་ཟིན་པས་ཉེ་བར་བཅོམ་པ་རྟག་ཏུ་འཕྲད་པར་<line/>
བྱེད་པ་རྟག་ཏུ་ཞབས་འབྲིང་བྱེད་པ་ཡིན་ནོ། །དེ་ཀུན་ཏུ་གནས་པས་ཉེ་བར་བཅོམ་པའི་སྐྱོན་གྱིས་ཉེ་བར་བཅོམ་པར་གྱུར་པ་ལ་བཞད་གད་དུ་བྱེད་དོ། །ཁྱིམ་བདག་ཕན་<line/>
ཚུན་དུ་གླེང་བརྗོད་ཀྱང་བྱེད་དོ། །ཇི་ལྟར་དགེ་སྦྱོང་ངམ་བྲམ་ཟེ་ཆེ་གེ་མོ་ཞེས་བྱ་བ་གར་ཡང་མི་ཆགས་ཉེ་བར་བཅོམ་པས་དེ་དང་དེ་ཉིད་ལ་དགའོ། །དགོན་པ་ཞི་བ་<line/>
</page>
<page index="185" id="93B">རྣམས་སུ་ནི། མ་ཡིན་གྱི། རྟག་ཏུ་ཚོལ་གསོག་བྱེད་པའི་རང་བཞིན་ཅན་རྟག་ཏུ་ཁྱིམ་པ་རྣམས་ལྟ་བར་འདོད་པ་དང༌། ཞབས་འབྲིང་གི་དངོས་པོར་ཡང་འགྲོ་བ་དང༌། བྲན་བཞིན་དུ་<line/>
ཁྱིམ་པ་རྣམས་ཀྱི་གཡོག་བྱེད་དོ། །གཡོག་བྱེད་པར་གྱུར་པས་དེ་དག་གིས་ཁ་ཉེན་པར་བྱེད་དོ། །དེ་ཉིད་ཀྱིས་ཁྱིམ་པ་ཀུན་ཆུབ་པར་མི་འགྱུར་ལ། རབ་ཏུ་བྱུང་བར་ཡང་མི་འགྱུར་ཏེ།<line/>
མི་གནས་པའི་སྐྱོན་གྱིས་ཉེ་བར་བཅོམ་པའི་ཕྱིར་རོ། །གང་ལའང་སྐྱོན་འདི་དག་རྣམས་མེད་པ་དེ་ནི། སྐྱེ་བོ་རྣམས་ཐམས་ཅད་ཀྱིས་འབྱོར་བར་བྱེད་དོ། །གང་ཀུན་ཏུ་གནས་པས་ཉེ་<line/>
བར་བཅོམ་པའི་སྐྱོན་གྱིས་སྦྱིན་པ་པོ་དང་སྦྱིན་བདག་རྣམས་ཁ་མི་དྲག་པར་མི་འགྱུར་བ་ནི། འགའ་ཡང་ཡོད་པ་མ་ཡིན་ནོ། །གནས་པ་མེད་པར་ཀུན་ཏུ་ལྟ་བར་བྱེད་པའི་སྐྱོན་གྱིས་<line/>
ཡང་མོར་འགྱུར་ཞིང་དགེ་སྦྱོང་དང་བྲམ་ཟེ་གང་འགའ་ཞིག་ཀུན་ཏུ་གནས་པ་ཉེ་བར་བཅོམ་པར་གྱུར་པ་རྣམས་ལ་ནི། ཇི་སྲིད་དུ་རྣམ་པ་དེ་ལྟ་བུ་དང་སྐྱོན་གཞན་དག་རྣམས་ཀྱང་<line/>
འབྱུང་བར་འགྱུར་རོ། །དེའི་ཕྱིར་དགེ་སྦྱོང་དང་བྲམ་ཟེ་རྣམས་དང༌། དེ་དག་དང་མཚུངས་པ་གཞན་རྣམས་ཀྱིས་ཀྱང་གཅིག་བྱ་བར་བྱ་སྟེ། རྟག་ཏུ་ཆགས་པ་མེད་པའི་བློ་དང༌།<line/>
རྟག་ཏུ་གཅིག་པུ་མངོན་པར་དགའ་བ་དང་ཤིང་དྲུང་པ་དང་དུར་ཁྲོད་པ་དང་ཕུག་གི་ནང་དུ་བསམ་གཏན་བྱེད་པ་དང་རི་ཁྲོད་སྟེན་པ་དང་གཅིག་ཏུ་རྣམ་པར་རྒྱུ་བས་གནས་སྐབས་<line/>
</page>
<page index="186" id="94A">༄༅། །ཐམས་ཅད་དུ་ཇི་སྲིད་འཚོ་བའི་བར་དུ་མི་གནས་པས་ཉེ་བར་བཅོམ་པ་ཉིད་ཡོངས་སུ་སྤང་བར་བྱའོ། །གཅིག་པུ་ཞིག་འགའ་ཞིག་དང་ཡང་མངོན་པར་ཆགས་<line/>
པར་མི་བྱའོ། །ཆགས་པ་རྣམས་ཐམས་ཅད་ཡོངས་སུ་སྤང་བར་བྱའོ། །ཆགས་པ་རྣམས་ཐམས་ཅད་ཡོངས་སུ་སྤངས་པ་ལས་ཐར་པ་ཐོབ་པར་འགྱུར་རོ། །དེ་ནི། མི་གནས་<line/>
པས་ཉེ་བར་བཅོམ་པ་ཡིན་ནོ། །དེ་ནས་དུས་དེའི་ཚེ་རྨ་བྱའི་མངའ་བདག་དེས་ཚིགས་སུ་བཅད་པའི་དབྱངས་ཀྱིས་བསྙད་པ་ཇི་ལྟར། ཀུན་ནས་ཉེར་བཅོམ་དགེ་སློང་ནི། །མི་<line/>
རྣམས་ཀྱི་ནི་བྲན་བཞིན་མཐོང༌། །རྩྭ་བཞིན་དུ་ནི་ཡང་མོར་འགྱུར། །རང་དོན་ལས་ཀྱང་ཉམས་པར་འགྱུར། །གནས་ཀྱིས་ཉེར་བཅོམ་དགེ་སློང་ནི། །ཁྱིམ་པ་མ་ཡིན་ནགས་<line/>
གནས་མིན། །བསམ་གཏན་བསྒོམ་པར་བྱ་བ་ལ། །ཡིད་ཆེས་ཉིད་ནི་རབ་མི་འཇུག །མི་གནས་ཉེར་བཅོམ་དགེ་སློང་ནི། །རྟག་ཏུ་ཚོལ་གསོག་ལ་བརྩོན་ནོ། །ཚོལ་གསོག་<line/>
ལ་ནི་བྲེལ་བའི་ཡིད། །ཚེ་ཡང་ཡོངས་སུ་ཉམས་པར་འགྱུར། །སྐད་ཅིག་ཤིན་ཏུ་མྱུར་འཇུག་པའི། །གསོན་པ་གོ་བ་ཉིད་མ་ཡིན། །བདེ་བ་གཞན་དུ་ལོངས་སྤྱད་པ། །གང་<line/>
བྱས་པ་ནི་རིག་པའང་མིན། །གནས་ཀྱིས་ཉེ་བར་བཅོམ་དགེ་སློང༌། །སྐྱེ་བོ་ལ་ལྟ་ཆེད་ཆེར་བྱེད། །རྟག་ཏུ་སྡིག་པས་འགྲོ་བ་ཡིན། །དེས་ཀྱང་ངན་སོང་གནས་སུ་འགྲོ། །ཡིད་<line/>
</page>
<page index="187" id="94B">ནི་མངོན་པར་ཞེན་པ་མེད། །ཆགས་པ་མེད་པའི་ལུས་ཅན་རྣམས། །ཆགས་པ་ཀུན་ལས་རྣམ་གྲོལ་བ། །དགེ་སྦྱོང་འབྲས་དང་བཅས་པར་འདོད། །རི་ཡི་ཁྲོད་དང་ཤིང་གི་དྲུང༌། །རྟག་<line/>
ཏུ་བསམ་གཏན་གྱིས་གནས་པ། །དགེ་བ་རབ་ཏུ་དང་བ་དང༌། །ཡེ་ཤེས་སྐྱོན་དེ་ཡོངས་སུ་སྤངས། །ཆགས་པ་ཀུན་ལས་ངེས་རྣམ་གྲོལ། །ཡུལ་རྣམས་ཀྱིས་ཀྱང་བསླུས་མིན་པའི།<line/>
སྐམ་པོའི་ཤིང་ལ་མེ་བཞིན་དུ། །དགེ་སློང་དེ་ཡིས་ཉོན་མོངས་སྲེག །གཅིག་པུ་དགའ་བས་དགར་གྱུར་པའི། །དགེ་སློང་དབང་པོ་ལྔ་བསྡམས་པ། །ལུས་ཀྱི་མཚན་ཉིད་དེ་ཉིད་ཤེས་<line/>
མྱ་ངན་འདས་པ་རྟོགས་པར་འགྱུར། །བརྩོན་འགྲུས་ལྡན་ཞིང་དྲན་དང་ལྡན། །རྟག་པར་སྐྱོན་རྣམས་རྣམ་པར་སྤངས། །འགྱིང་བག་དོན་གྱི་སྐྱེད་ཚལ་བཞིན། །མྱ་ངན་འདས་<line/>
པ་ལྷག་པར་འགྲོ། །མྱ་ངན་འདས་ལ་རྟག་མངོན་དགའ། །སྲིད་གསུམ་ཆུ་བོས་ཀྱང་འཇིགས་པ། །ཀུན་གནས་ཀྱིས་ནི་མ་བསླུས་པའི། །དག་པའི་བདག་ཉིད་དགེ་སློང་ཡིན། །དེ་<line/>
ལྟར་མི་གནས་པས་ཉེ་བར་བཅོམ་པའི་སྐྱོན་རྣམས་དང་ལྡན་པས་དགེ་སློང་དག་ཤིན་ཏུའང་སོ་སོར་རྒྱུག་པར་བྱེད་དོ། །དེའི་ཕྱིར་གཅིག་པུ་ཉིད་སྙིང་པོར་བྱེད་པ་རྣམས་ཀྱིས་མི་<line/>
གནས་པར་ཉེ་བར་བཅོམ་པ་དགེ་སློང་རྣམས་ཡོངས་སུ་སྤང་བར་བྱའོ། །ཁྱིམ་པ་རྣམས་གྱིས་ཤིན་ཏུ་ཆུང་བར་ཉེ་བར་བཅོམ་པ་རྣམས་དང༌། དགེ་སློང་གནས་ཀྱི་ཉེ་བར་བཅོམ་པ་<line/>
</page>
<page index="188" id="95A">༄༅། །ལས་རེ་ཞིག་ཁྱིམ་པ་ལའང་སྐྱོན་དེ་དག་རྣམས་སུ་འགྱུར་ན། ཁྱིམ་གྱི་གནས་ནས་ངེས་པར་བྱུང་བའི་དགེ་སློང་ལ་སྐྱོན་རྣམས་ཐམས་ཅད་ཀྱི་སྐལ་པ་ཅན་དུ་<line/>
འགྱུར་བ་ལ་ལྟ་སྨོས་ཀྱང་ཅི་དགོས། འདི་ལྟ་སྟེ། བརྟན་པས་ནི། དགེ་བའི་ཆོས་རྣམས་ཐམས་ཅད་འཐོབ་པར་འགྱུར་རོ། །དེའི་ཕྱིར་ཀུན་ཏུ་མི་གནས་པས་ཉེ་བར་བཅོམ་པ་རབ་<line/>
ཏུ་བརྩོན་པས་ཀྱང་སྤང་བར་བྱའོ། །གཞན་ཡང་དགའ་ལྡན་པ་དེ་དག་རྣམས་དང༌། འཐབ་བྲལ་བའི་ལྷ་དེ་དག་རྣམས་ལ་རྨ་བྱའི་མངའ་བདག་དེས་བཅོམ་ལྡན་འདས་དེ་<line/>
ཉིད་ཀྱི་མདོ་འཆད་པར་བྱེད་པ་ལ་ཇི་ལྟར་ཆོས་གཞན་ཡང་འདོད་པ་སྡུག་པ་ཡིད་དུ་འོང་བ་མྱ་ངན་ལས་འདས་པ་ཐོབ་པར་འགྱུར་བ་ཡོད་དོ། །དེ་ཡང་གང་ཞེ་ན། འདི་<line/>
ལྟ་སྟེ༑ བརྟན་པ་དང་ལྡན་པའི་དགེ་སློང་རྣམས་ནི། རིགས་ཀྱི་དགེ་བའི་ཆོས་ཀྱི་ཁུར་ཁྱེར་བར་འགྱུར་རོ། །འཇིག་རྟེན་པ་རྣམས་ཀྱིས་ཤིན་ཏུ་ཡང་རབ་ཏུ་བསྔགས་པར་<line/>
འགྱུར་རོ། །བརྟན་པ་ནི། འཇིག་རྟེན་པ་དང་འཇིག་རྟེན་ལས་འདས་པའི་ལམ་རྣམས་ལའང་རྒྱན་དུ་གྱུར་པ་ཡིན་ནོ། །སྐྱོན་རྣམས་ཐམས་ཅད་ལས་ཀྱང་རྣམ་པར་གྲོལ་<line/>
ལོ༑ ༑བརྟན་པ་སྐྱོན་ཐམས་ཅད་ལས་ངེས་པར་རྣམ་པར་གྲོལ་བའང་གང་གི་ཕྱིར་འདི་ནི། ཐོག་མ་མེད་པའི་དུས་ནས་རབ་ཏུ་འཇུག་པའི་སྐྱོན་གྱི་དྲ་བ་རྣམ་པ་དུ་མ་རྣམས་རབ་ཏུ་<line/>
</page>
<page index="189" id="95B">འཕྲོ་བ་དམ་ཞིང་ཤིན་ཏུ་བརྟན་པོར་སེམས་ཀྱི་རྗེས་སུ་འབྲེལ་བ་དེ་དག་རྣམས་དུས་ཅུང་ཟད་ཙམ་དང༌། བརྩོན་འགྲུས་ཆུང་དུ་དང༌། ཏིང་ངེ་འཛིན་དང་བརྟན་པའང་ཅུང་ཟད་ཙམ་<line/>
གྱིས་གཞོམ་པར་མི་ནུས་ཤིང༌། སེམས་ཀྱིས་གཞི་ལ་རྣམ་པར་ཞེན་ནས་གནས་པའི་སྐྱོན་གྱི་དྲ་བ་དེ་དག་རྣམས་ནི། དགེ་སློང་གིས་འཁོར་བ་ལས་འགྲོལ་བར་བྱེད་པའི་བརྟན་པ་<line/>
མ་གཏོགས་པ་གཞན་རྣམས་ཀྱིས་ནི། ཆོད་པ་མ་ཡིན་ནོ། །དེ་དང་ཡང་དག་པར་ལྡན་པའི་རྣལ་འབྱོར་སྤྱོད་པ་རྣམས་ཀྱིས་ནི། རྐྱེན་རྣམས་ལས་ཉེ་བར་སྐྱེས་པའི་ཞེན་པ་མི་དགེ་བ་<line/>
རྣམས་བློ་གྲོས་བརྟན་པོ་དག་གིས་ཡོངས་སུ་སྤོང་བར་བྱེད་པའི་ཕྱིར་རོ། །དེ་ལ་ཀུན་ཏུ་ཆགས་པར་ཡང་མི་བྱེད་དོ། །བདག་ཉིད་ཐམས་ཅད་ཀྱིས་ཀྱང་བརྩོན་འགྲུས་བརྟན་པོར་<line/>
བྱས་ནས་མི་དགེ་བའི་ཆོས་རྣམས་ཀྱི་འཇིགས་པས་འཇིགས་པའི་ཕྱིར་ཡོངས་སུ་སྤོང་བར་བྱེད་དོ། །འདོད་ཆགས་སྐྱེས་པར་གྱུར་ནའང་དགེ་སློང་དག་བརྟན་པའི་བློས་མི་སྡུག་པ་སྒོམ་<line/>
པར་བྱེད་དོ། །དེ་དེ་དང་ཡང་དག་པར་ལྡན་ཞིང་དཔུང་གཉེན་དུ་གྱུར་པས་ནི། མུན་པར་གྱུར་པའི་འདོད་ཆགས་ཀྱི་རྐྱེན་གྱིས་སྐྱེ་བར་གྱུར་པའི་མི་དགེ་བའི་སེམས་རྣམས་ཡོངས་<line/>
སུ་སྤོང་བར་བྱེད་དོ། །དེས་ཀུན་ཏུ་འཁྲིད་པར་མི་འགྱུར་རོ། །དེ་བཞིན་དུ་ཞེ་སྡང་དང་ལྷན་ཅིག་འགྲོགས་པར་གྱུར་པའི་སེམས་སྐྱེས་པར་གྱུར་ནའང་དེས་འཕྲོག་པར་མི་འགྱུར་<line/>
</page>
<page index="190" id="96A">༄༅། །ཏེ༑ བརྟན་པ་དང་ལྡན་པར་གནས་པའི་བྱམས་པའི་གཉེན་པོ་གྲོགས་སུ་གྱུར་པའི་ཕྱིར་རོ། །དེ་བཞིན་དུ་གཏི་མུག་དང་ལྡན་པའི་སེམས་ཀུན་ཏུ་སྐྱེས་པ་<line/>
རྣམས་ལའང་རྟེན་ཅིང་འབྲེལ་བར་འབྱུང་བའི་གཉེན་པོས་སྒྲུབ་པར་བྱེད་དོ། །དེ་ནས་དུས་འདིར་རྨ་བྱའི་མངའ་བདག་དེས་ཚིགས་སུ་བཅད་པ་བརྗོད་པ་ཇི་ལྟར། ཀུན་གནས་<line/>
པས་ཀྱང་གང་ཆགས་པ། །དེ་ནི་སྲེད་པས་རྟག་ཏུ་ཆགས། །སྲེད་པའི་འཆིང་ལས་གྲོལ་མིན་རྣམས། །འཇིག་རྟེན་འདིར་མིན་ཕ་རོལ་མིན། །དེ་ལྟར་རྨ་བྱའི་མངའ་བདག་དེས་<line/>
དགའ་ལྡན་གྱི་ལྷ་དེ་དག་དང༌། འཐབ་བྲལ་བ་རྟག་ཏུ་གཅིག་ཏུ་དགའ་བ་རྣམས་ལ་ཀུན་ཏུ་གནས་པའི་སྐྱོན་རྣམས་པ་དུ་མ་སྟོན་པར་བྱེད་དོ། །དེ་ནས་ལྷ་དེ་དག་རྣམས་འཇིག་<line/>
རྟེན་གཉིས་ལ་ཕན་པའི་ཆོས་དེ་དག་རྣམས་རྣམ་པ་དུ་མར་ཉན་པར་གྱུར་ཀྱང་རྣམ་པ་ཐམས་ཅད་དུ་ངོམས་པ་མེད་པས། སླར་ཡང་རྨ་བྱའི་མངའ་བདག་ལ་བརྗོད་པ། ཇི་ལྟར་<line/>
ཁྱོད་ཀྱིས་བདག་ཅག་ལ་མཆོག་ཏུ་ངོ་མཚར་བར་གྱུར་པ་མཆོག་ཏུ་ཟབ་པའི་ཆོས་དེ་དག་རྣམས་བསྟན་པ་གང་ཡིན་པ་ནི། ཐོག་མ་དང་བར་དང་ཐ་མར་དགེ་བ། མྱ་ངན་<line/>
ལས་འདས་པའི་ཐར་ཐུག་པ། རྣམ་པར་རྟོག་པ་དུ་མར་འཁོར་བ་ལ་སྐྱོ་བར་བྱེད་པའི་ལམ་གྱི་མཆོག་དེ་སླར་ཉིད་ཀྱང་བདག་ཅག་རྣམས་ལ་རྗེས་སུ་བརྗོད་པའི་རིམ་པས་<line/>
</page>
<page index="191" id="96B">ཆོས་བསྟན་དུ་གསོལ། བདག་ཅག་ཐམས་ཅད་ཀྱང་སེམས་རྩེ་གཅིག་པས་མཉན་པར་བགྱིའོ། །རང་དང་གཞན་ལ་ཕན་པ་ལ་རབ་ཏུ་ཞུགས་པའི་ཆོས་ཀྱི་ལམ་དེ་དག་རྣམས་ལྷ་དེ་<line/>
དག་གི་དྲུང་ནས་ཐོས་པར་གྱུར་ནས་སླར་ཉིད་ཀྱང་རྨ་བྱའི་བདག་པོ་དེས་ལྷ་དེ་དག་རྣམས་ཐམས་ཅད་ཉིད་ཀྱང་སེམས་རྩེ་གཅིག་ཏུ་གྱུར་པས་ཇི་ལྟ་བ་བཞིན་དུ་ཆོས་ཉན་པར་བྱེད་པའི་<line/>
ལྷ་དེ་དག་རྣམས་ཀྱི་ཡིད་དེ་དག་ཀྱང་ཀུན་ཏུ་རྟོགས་པས། བདག་གིས་ཕྱིར་ཞིང་ཉིད་ཀྱང་ཆེས་རབ་ཏུ་རངས་པར་གྱུར་པའི་ཡིད་དུ་གྱུར་པས་སླར་ཉིད་ཀྱང་དེ་དག་རྣམས་ལ་བསྟན་པར་<line/>
བྱའོ༑ ༑དེ་ནས་ཕྱིར་ཡང་སེམས་རྟོགས་ནས་སླར་ཡང་ཆོས་དེ་ཉིད་རྣམ་པ་དུ་མ་རྣམས་སུ་སྒྲ་དབྱངས་བརྟན་ཞིང་རྒྱ་ཆེ་བ་དང༌། མཆོག་ཏུ་སྙན་པར་གྱུར་པ་དང༌། གཞན་ལ་ཕན་པ་<line/>
ལ་རབ་ཏུ་ཞུགས་པའི་སྙན་པས་སྟོན་པར་བྱེད་དེ། ཀྱེ་ཧེ་ལྷ་དག ། གཞན་ཡང་ཐེག་པ་ཆེན་པོ་ལ་རབ་ཏུ་གནས་པའི་དགེ་སྦྱོང་ངམ། བྲམ་ཟེའམ། དེ་དག་དང་འདྲ་བ་རྣམས་ཀྱིས་ཆོས་<line/>
ཡིད་ལ་བྱ་བར་བྱ་ཞིང༌། དེ་ལ་རབ་ཏུ་བརྩོན་པས་ཀྱང་འཇིགས་པར་བྱའོ། །འདིའང་གང་ཞེ་ན། འདི་ལྟ་སྟེ། གྲགས་པ་མ་ཡིན་པས་འཇིགས་པ་ཉིད་དོ། །གྲགས་པ་མ་ཡིན་པས་<line/>
འཇིགས་པའི་དགེ་སློང་ནི། གཅིག་ཏུ་ངེས་པའི་བློར་འགྱུར་རོ། །དེ་སྐྱོན་འདི་དག་རྣམས་གྲགས་པ་མ་ཡིན་པ་ལ་འཇིགས་པས་སྤོང་བར་བྱེད་དེ། ཇི་ལྟར་ཙབ་ཧྲལ་ཅན་གྱི་<line/>
</page>
<page index="192" id="97A">༄༅། །བུད་མེད་ཀྱི་སྐྱོན་གྱི་དྲི་མ་ཕལ་ཆེ་བར་གྱུར་པའི་ཁྱིམ་དུ་འཇུག་པར་མི་བྱེད་ཅིང་འདྲེ་བར་ཡང་མི་བྱེད་དོ། །ཆང་ཚོང་དང་ལྷན་ཅིག་ཀུན་རྗོད་པར་མི་བྱེད་<line/>
ཅིང་མི་སྲུང་པ་རྣམས་དང་མ་ཡིན་ནོ། །རྐུན་མ་དང་ཡང་མ་ཡིན་ལ་སྡིག་པ་བྱེད་པ་རྣམས་དང་མ་ཡིན་ནོ། །རྒོད་བག་ཅན་དང་མ་ཡིན་ཞིང་ཀུན་ཏུ་འགྱོད་པ་རྣམས་དང་<line/>
ཡང་མ་ཡིན་ནོ། །རྟགས་གཞན་པ་རྣམས་དང༌། རྟགས་གཞན་པ་ལ་སོ་སོར་འབྲང་བ་རྣམས་དང་མ་ཡིན་ནོ། །ཆོ་ལོ་བ་རྣམས་དང་མ་ཡིན་ཞིང་རྟོག་མི་རྣམས་དང་ཡང་མ་<line/>
ཡིན་ནོ༑ ༑བྱིས་པ་དང་མ་ཡིན་ཞིང་བུད་མེད་ཀྱིས་འཚོ་བ་ཡང་མ་ཡིན་ནོ། །རྐོ་ཏྲོག་ཅན་རྣམས་དང་མ་ཡིན་ཞིང་ཁ་མི་འཚམ་པ་རྣམས་དང་མ་ཡིན་ནོ། །ཤིན་ཏུ་བརྐམ་<line/>
ཆགས་ཅན་རྣམས་དང་མ་ཡིན་ཞིང་འཇལ་བ་ལ་སྒྱུ་བྱེད་པས་སླུ་བ་རྣམས་དང་ཡང་མ་ཡིན་ནོ། །འཇིག་རྟེན་པ་རྣམས་དང་འགལ་བར་གྱུར་པའི་ཚོང་པ་དང་མ་ཡིན་ཞིང་ཆུ་<line/>
ཀླུང་གི་ངོས་ལ་བཅོམ་ནས་སྒྲོལ་བ་རྣམས་དང་མ་ཡིན་ནོ། །མ་ནིང་རྣམས་དང་མ་ཡིན་ཞིང་ལམ་དུ་བུད་མེད་དང་གོམ་པ་གཅིག་ཀྱང་ལྷན་ཅིག་ཏུ་འགྲོ་བར་བྱེད་པ་མ་<line/>
ཡིན་ནོ༑ ༑གླང་པོ་ཆེ་འདུལ་བ་རྣམས་དང་མ་ཡིན་ནོ། །མི་འདུལ་བ་རྣམས་དང་མ་ཡིན་ནོ། །སྟག་འདུལ་བ་རྣམས་དང་མ་ཡིན་ནོ། །མེད་པར་སྨྲ་བ་རྣམས་དང་མ་<line/>
</page>
<page index="193" id="97B">ཡིན་ནོ༑ ༑དཀོན་མཆོག་གསུམ་ལ་ཁ་ཕྱིར་ཕྱོགས་པ་རྣམས་དང་མ་ཡིན་ནོ། །ཐེག་པ་ཆེན་པོ་ལ་ཞེ་སྡང་བར་གྱུར་པ་རྣམས་དང་མ་ཡིན་ནོ། །སྡོམ་པ་མ་ཡིན་པ་ལ་གནས་པ་<line/>
རྣམས་དང་མ་ཡིན་ནོ། །རིགས་ངན་པ་རྣམས་དང་མ་ཡིན་ཏེ། རྣམ་པ་དེ་ལྟ་བུའི་སྡིག་པའི་ལས་ཅན་རྣམས་དང་ལྷན་ཅིག་ཏུ་དགེ་སློང་གནས་པར་མི་བྱེད་དོ། །དེ་ཅིའི་ཕྱིར་ཞེ་ན།<line/>
ལྷན་ཅིག་ཏུ་གནས་པའི་བྱེད་པས་གང་གི་ཕྱིར་དགེ་སློང་ཆུད་ཟ་བར་འགྱུར་ལ་དེ་བཞིན་དུ་འཇིག་རྟེན་པས་ཀྱང་གོ་བར་འགྱུར་རོ། །ཇི་ལྟར་འདིའི་དྲི་མ་ཅན་གྱི་ལས་ཡིན་པ་དེ་<line/>
ཁོ་ན་ལྟར་དགེ་སློང་ལའང་རྟོག་པར་བྱེད་དོ། །གང་ཡང་ཡིད་ཅན་རྣམས་ཐམས་ཅད་རྣམས་པ་ཅི་ལྟ་བུ་དང་ལྷན་ཅིག་ཏུ་འདྲེ་བར་བྱེད་པ་ན། དེ་དག་རྣམ་པ་དེ་ཁོ་ན་བཞིན་དུ་སྐྱེ་<line/>
བོ་རྣམས་ཀྱིས་ཡང་རྟོག་པར་འགྱུར་རོ། །དེའི་ཕྱིར་གྲགས་པ་མ་ཡིན་པས་འཇིགས་པ་རྣམས་ཀྱིས་དྲི་མ་ཅན་གྱི་ལས་ཅན་རྣམས་དང་ལྷན་ཅིག་ཏུ་གོམ་པ་གཅིག་ཀྱང་<line/>
འགྲོགས་པར་མི་བྱའོ། །དེ་ནས་དེའི་དུས་འདིར་རྨ་བྱའི་མངའ་བདག་དེས་བཅོམ་ལྡན་འདས་ཀྱིས་གསུངས་པའི་ཚིགས་སུ་བཅད་པ་རྗོད་པར་བྱེད་པ་ཇི་ལྟར། མ་རྣགས་རྣག་<line/>
དང་འདྲེ་བྱེད་པ། །རང་ཉིད་ཉེ་བར་སྐྱེ་བར་འགྱུར། །དེ་ཕྱིར་རང་དང་འདྲེ་མ་བྱེད། །རང་མེད་བྱ་བར་འོས་པ་ཡིན། །སྐྱེས་བུ་ཅི་འདྲ་བ་དག་ལ། །མཚུངས་པར་རྟེན་གྲོགས་<line/>
</page>
<page index="194" id="98A">༄༅། །རྟག་བྱས་ནས། །དགེ་དང་གལ་ཏེ་མི་དགེ་ཡང༌། །དེ་དང་འདྲེ་ལས་དེ་འདྲར་མཐོང༌། །སྐྱེས་བུ་བདེ་དོན་གཉེར་ཀུན་གྱིས། །དགེ་བ་ཁོ་ན་རྗེས་སུ་བསྟན། །དེས་<line/>
འདིར་བདེ་བ་འཐོབ་འགྱུར་གྱི། །དགེ་བས་སྡུག་བསྔལ་བྱེད་པ་མིན། །ཀུན་འདྲེས་ཡོན་ཏན་སྐྱེ་བར་མཐོང༌། །འདྲེ་ལས་སྐྱོན་སྐྱེ་དེ་བཞིན་ཏེ། །ཡོན་ཏན་སྐྱོན་གྱི་མདོར་བསྡུས་<line/>
པའི༑ ༑མཚན་ཉིད་འདིར་ནི་བརྗོད་པ་ཡིན། །རྟག་ཏུ་བཟང་པོ་དང་འགྲོགས་པའི། །དགེ་སློང་སྙན་གྲགས་དང་ལེགས་ལྡན། །ངན་པ་དང་ནི་འགྲོགས་པ་ནི། །སྐྱེས་བུ་ངན་པར་<line/>
མྱུར་དུ་འགྲོ། །གང་དག་ངན་པ་རྣམ་སྤོང་བའི། །དེ་དག་སྙིང་པོ་རྟག་ཏུ་གྱིས། །ལེགས་རྟག་ལྷན་ཅིག་གནས་པ་དང༌། །མ་རུངས་པ་ཡང་སྤང་བར་གྱིས། །དེ་ལྟར་རྨ་བྱའི་<line/>
བདག་པོ་འདིས་ལྷ་དེ་དག་རྣམས་ལ་ཆོས་སྟོན་པར་བྱེད་དོ། །གྲགས་པ་མ་ཡིན་པས་འཇིགས་པར་གྱུར་པའི་དགེ་སློང་རྣམས་ཀྱང་ཡོན་ཏན་བདུན་དང་ཡང་དག་པར་ལྡན་<line/>
པར་འགྱུར་བ་ལ། འདི་ལྟ་སྟེ། སྡིག་པ་ཅན་གྱི་སྐྱེ་བོ་རྣམས་ལ་མི་སྟེན་ནོ། །རྙེད་པ་དང་བཀུར་སྟི་རྣམས་ལ་མངོན་པར་དགའ་བར་མི་འགྱུར་རོ། །ཆོག་ཤེས་པ་དང་ལྡན་པ་<line/>
རྣམས་ལ་སྦྱིན་པ་པོ་དང་སྦྱིན་བདག་རྣམས་རབ་ཏུ་དང་བར་འགྱུར་རོ། །རིའི་ཁྲོད་རྣམས་སུ་སྟེན་པར་འགྱུར་རོ། །དེ་དག་ནི། དགེ་ལེགས་ཀྱི་སྐལ་པ་ཅན་དུ་འགྱུར་རོ། །<line/>
</page>
<page index="195" id="98B">མང་དུ་ཀུན་བརྗོད་པར་མི་འགྱུར་རོ། །གྲོང་དུ་རྒྱུ་བར་མི་འགྱུར་ཞིང༌། འཐུང་བདག་གི་ཁང་པར་ཡང་མི་འཇུག་གོ །ཉོ་བ་དང་འཚོང་པར་ཡང་མི་བྱེད་དོ། །དེ་དེ་ལྟ་བུའི་ཡོན་ཏན་<line/>
རྣམས་དང་ཡང་དག་པར་ལྡན་པ་ལེགས་པར་རྒྱུ་བའི་དགེ་སློང་ནི། ཆུད་འཛའ་བར་མི་འགྱུར་རོ། །སྐྱེ་བོའི་ཚོགས་མང་པོ་རྣམས་ཀྱང་གུས་པ་དང་བཅས་པར་འགྱུར་རོ། །དེའི་<line/>
ཕྱིར་བག་མེད་པའི་རྒྱུའི་རྩེ་མོ་ནི། འདི་ཡིན་ཏེ། འདི་ལྟར་དགེ་སློང་གྲགས་པ་མ་ཡིན་པ་རྣམས་ཀྱིས་འཇིགས་པ་མེད་པའོ། །གང་ཡང་དགེ་སློང་གྲགས་པ་མ་ཡིན་ནས་འཇིགས་པ་<line/>
མེད་པ་དེ་ཁྱིམ་པ་རྣམས་ཀྱི་དྲུང་ནའང་ཤིན་ཏུ་ལྷག་པ་ཡིན་ཏེ། སྐྱོན་རྣམས་ལས་དེ་ཅི་དགའ་བར་སྤྱོད་པར་བྱེད་པ་དང༌། ཅི་རུང་བར་སྨྲ་བ་དང༌། ངོ་ཚ་མེད་པ་དང་ཁྲེལ་མེད་པ་དང༌།<line/>
ཚུལ་ཁྲིམས་འཆལ་པ་མང་དུ་བྱེད་པར་འགྱུར་རོ། །དེ་ལུས་ཞིག་པར་གྱུར་ནས་ངན་སོང་ལོག་པར་ལྟུང་བ་དམྱལ་བ་རྣམས་སུ་སྐྱེའོ། །གྲགས་པ་མ་ཡིན་པས་འཇིགས་པ་ནི། གཅིག་<line/>
པུ་རྒྱུ་བར་འགྱུར་བ་དང་ཁྱིམ་རྣམས་སུ་སྟེན་པར་མི་བྱེད་དོ། །དེ་དག་ནི། རྟག་ཏུ་ཡང་རི་དང་དགོན་པར་གནས་པར་འགྱུར་ཞིང་ཆོག་ཤེས་པར་ཡང་འགྱུར་རོ། །འདོད་པ་དང་བརྣབ་<line/>
སེམས་ལ་སྟེན་པར་མི་བྱེད་དོ། །ཡུལ་ལྗོངས་ཀྱི་སྐྱོན་རྣམས་ཐམས་ཅད་སྤོང་བར་བྱེད་དོ། །ཁ་ན་མ་ཐོ་བ་ཅུང་ཟད་ཙམ་ལའང་འཇིགས་པར་ལྟ་བར་འགྱུར་རོ། །དེ་ལྟར་འཇིག་རྟེན་<line/>
</page>
<page index="196" id="99A">༄༅། །ན་གྲགས་པ་མ་ཡིན་པ་རྣམས་ཀྱིས་འཇིགས་པར་གྱུར་པ་གང་ཡིན་པ་དེ་ནི། དགེ་སློང་ཡིན་ནོ། །དེ་ནི། དགེ་བའི་སྐལ་པ་ཅན་ཡིན་ནོ། །གཞན་ཡང་ཐེག་<line/>
པ་ཆེན་པོ་ལ་རབ་ཏུ་གནས་པའི་དགེ་སློང་རྣམས་ལ་གཅེས་པར་གྱུར་པའི་ཆོས་ཡོད་དོ། །འདིའང་གང་ཞེ་ན། འདི་ལྟ་སྟེ། མངོན་པར་ཞེན་པ་མེད་པའོ། །མངོན་པར་ཞེན་པ་<line/>
མེད་པ་ཞེས་བྱའི་ཆོས་ནི། མཆོག་ཏུ་དགའ་བར་གྱུར་པ་ཡིན་ནོ། །འདི་ནི། དགེ་སློང་དག་མངོན་པར་ཞེན་པ་མེད་པ་ནི། དག་པ་དང་འབའ་ཞིག་པ་དང་ཀུན་ཏུ་ཆགས་པ་མེད་<line/>
པའི་བློ་དང་ལྡན་པ་དང༌། གཅིག་ཏུ་ངེས་པར་རྒྱུ་བ་དང༌། བློ་ལེགས་པར་གནས་པར་གྱུར་པ་དང༌། འཚོ་བ་དག་པ་རྣམས་མཆོག་ཏུ་མྱ་ངན་དང་བྲལ་བར་འགྱུར་བ་ཡིན་ནོ། །<line/>
མཆོག་ཏུ་རྣལ་དུ་ཕེབས་པའི་ཡིད་འཛིན་པ་ཡིན་ནོ། །དེ་སྡུག་བསྔལ་པས་ཞུམ་པར་མི་འགྱུར་རོ། །ཁྲོ་བ་དང་འཁྲུག་པ་འབྱུང་བར་མི་འགྱུར་རོ། །དགའ་བ་ཡ་ཡ་བོའི་གནས་<line/>
རྣམས་ལ་དགའ་བར་ཡང་མི་འགྱུར་རོ། །འཇིགས་པའི་གནས་རྣམས་ལའང་རྣམ་པར་མི་འཇིགས་སོ། །གཉེན་བཤེས་རྣམས་ལ་སྙིང་ཉེ་བར་ཆགས་པར་གྱུར་ནས་རང་གི་<line/>
དོན་རྣམས་ལས་ཡོངས་སུ་ཉམས་པ་མ་ཡིན་ནོ། །གྲོང་ཁྱེར་པ་རྣམས་ཀྱིས་བགྱད་པ་དང་འགྱིང་བག་བྱས་པ་དང་རྩེས་པ་དང་ཡོངས་སུ་སྤྱད་པ་རྣམས་ལའང་མངོན་པར་<line/>
</page>
<page index="197" id="99B">ཞེན་པར་མི་བྱེད་དོ། །ཉེ་བར་འགྲོ་བའི་རང་བཞིན་ཅན་མ་ཡིན་ནོ། །གྲོང་ནས་གྲོང་དང༌། གྲོང་ཁྱེར་ནས་གྲོང་ཁྱེར་དང༌། ཚོང་འདུས་ནས་ཚོང་འདུས་རྣམས་དང༌། ཁྱིམ་ནས་ཁྱིམ་<line/>
ཀུན་ཏུ་ཆགས་པ་མེད་པའི་བློས་གཅིག་ཏུ་བདེ་བར་ཉལ་བ་དང་རབ་ཏུ་སད་པར་ཡང་འགྱུར་རོ། །དེའི་བློས་མངོན་པར་ཆགས་པ་མེད་པ་དང་རྣམ་པར་དག་པ་ཡིན་ནོ། །ཀུན་ཏུ་སྤྱོད་<line/>
པ་རྣམ་པར་དག་པ་དེ་ནི། བདུད་དམ་སྒྲ་དང་རེག་བྱ་དང༌། རོ་དང་གཟུགས་དང་དྲི་དང་དེ་དག་གིས་ཀྱང་འཕྲོག་པར་མི་འགྱུར་རོ། །རྙེད་པ་དང་བཀུར་སྟི་རྣམས་ལ་མངོན་པར་དགའ་<line/>
བར་མི་འགྱུར་རོ། །དེས་ཐོབ་པ་རྣམས་སམ། གཞན་ཡང་ཇི་ལྟར་སྐྱེས་པའི་ཡིད་ཀྱི་རྣམ་པར་རྟོག་པ་རྣམས་འཇོམས་པར་བྱེད་དོ། །ཡོངས་སུ་སྤོང་བར་བྱེད་དོ། །མི་དགེ་བའི་<line/>
རྣམ་པར་རྟོག་པ་དེ་དག་མི་སྐྱེ་བར་བྱ་བའི་དོན་དུ་རབ་ཏུ་འབད་པར་བྱེད་ཅིང་བརྩོན་འགྲུས་རྩོམ་པར་བྱེད་དོ། །ཇི་ལྟར་ལམ་འདི་དག་བསྐྱེད་པས་ནི། མི་དགེ་བ་ཡིད་ལ་བྱེད་<line/>
པའི་རྣམ་པར་རྟོག་པ་དེ་རྣམས་ཇི་ལྟར་ཕྱི་ནས་ཡང་བདག་གི་སེམས་རྣམ་པར་དཀྲུག་པའི་ངོ་བོར་མི་བྱེད་པ་དེ་ལྟར་བདག་གིས་གཞོམ་པར་བྱའོ། །ཞེས་དེ་རེ་ཞིག་རྣམ་པར་<line/>
རྟོག་པའི་རྐྱེན་གྱིས་སྐྱེས་པའི་མི་དགེ་བ་གཅིག་པོ་དེ་ཉིད་མི་བསྐྱེད་པར་བྱ་བའི་དོན་དུ་འབད་རྩོལ་བརྩོན་འགྲུས་རྩོམ་པར་བྱེད་པ་ཡིན་ན། མངོན་པར་ཞེན་པའི་ཆོས་རགས་<line/>
</page>
<page index="198" id="100A">༄༅། །པར་གྱུར་པ་འཇིག་རྟེན་པ་རྣམས་མི་བྱེད་པ་ལ་ལྟ་ཅི་སྨོས། གང་དག་རྣལ་འབྱོར་སྤྱོད་པར་གྱུར་པ་རྣམས་ཀྱིས་ཆོས་གསུམ་པོ་འདི་དག་ནི། བྱ་བ་ཡིན་ནོ། །<line/>
གསུམ་གང་ཞེ་ན། འདི་ལྟ་སྟེ། སེམས་ཀྱི་རྒྱུན་རབ་ཏུ་སུན་འབྱིན་པར་བྱེད་པ་སྐྱེས་པར་གྱུར་པའི་མི་དགེ་བའི་ཆོས་རྣམས་རྣམ་པ་ཐམས་ཅད་དུ་མི་སྐྱེ་བར་བྱ་བའི་དོན་དུ་<line/>
དང༌། མ་སྐྱེས་པ་རྣམས་མི་བསྐྱེད་པར་བྱ་བའི་དོན་དུ་དང༌། དེ་བཞིན་དུ་འདས་པའི་ཆོས་མི་དགེ་བ་རྣམས་དྲན་པར་བྱས་ལ་རབ་ཏུ་བརྩོན་པར་བྱ་སྟེ། དགེ་སློང་ཡིད་<line/>
ཤིན་ཏུ་མཉམ་པར་བཞག་པ་དང་སྤྱོད་པ་རྣམ་པར་དག་པ་རྣམས་དང༌། རྣམ་པ་ཐམས་ཅད་དུ་བློ་མངོན་པར་ཞེན་པ་མེད་པ་རྣམས་དང༌། རྣམ་པར་དག་པར་སྤྱོད་པར་བྱེད་<line/>
པ་རྣམས་དང༌། གཅིག་ཏུ་སྲེད་པ་ཟད་པར་འདོད་པ་རྣམས་དང༌། འདོད་ཆགས་དང་བྲལ་བར་འདོད་པ་རྣམས་དང༌། བདེ་བ་འདོད་པ་རྣམས་ཀྱིས་ཀྱང་མངོན་པར་ཞེན་པ་མེད་<line/>
པའི་བློ་བསྐྱེད་པར་བྱའོ། །ཡང་དགེ་སློང་གང་དག་བློ་མངོན་པར་ཆགས་པ་མེད་པར་གྱུར་པ་རྣམས་ནི། མཆོག་ཏུ་བདེ་བ་དང་ལྡན་པ་ཆེས་བདེ་བའི་གོ་འཕང་འཐོབ་པ་ཡིན་<line/>
ནོ༑ །དེ་ནས་དུས་འདིར་རྨ་བྱའི་མངའ་བདག་དེ་འཁོར་བ་འཇིག་གིས་གསུངས་པའི་ཚིགས་སུ་བཅད་པ་བརྗོད་པ་ཇི་ལྟར། རྟག་པར་ཀུན་ཏུ་ཆགས་མེད་བློ། །བསམ་གཏན་<line/>
</page>
<page index="199" id="100B">གྱིས་ནི་རྟག་ཏུ་གནས། །ཡིད་ནི་རྟག་ཏུ་རྣམ་པར་དག། རྩེ་གཅིག་ཡིད་ལ་མངོན་པར་དགའ། །སེམས་གང་ཤིན་ཏུ་རྩེ་གཅིག་པ། །དེ་ནི་སྐྱོན་གྱིས་འཆིང་བ་མེད། །སྐྱོན་བཅས་འཇིགས་<line/>
ལས་ངེས་གྲོལ་བ། །འདི་ལ་རང་བཞིན་གནས་ཞེས་བརྗོད། །རྩེ་གཅིག་ལ་ནི་མངོན་དགའི་སེམས། །རྣམ་རྟོག་ཉིད་ཀྱིས་བསྒྲུབ་པ་ཡིན། །རྣམ་པར་རྟོག་ལས་རྣམ་གྲོལ་ཏེ། །མཛེས་<line/>
པར་རང་བཞིན་གནས་པར་འགྱུར། །གང་གི་སེམས་ནི་རྟག་ཏུ་ཞི། །རྒྱུན་དུ་མྱ་ངན་འདས་མངོན་དགའ། །དེ་ནི་མི་དགེའི་རྒྱུ་རྣམས་ཀྱི། །དབང་སྐྱེས་སྐྱོན་ནི་འགྱུར་མ་ཡིན། །<line/>
གང་ཡང་བསམ་གཏན་གྱིས་བྱས་བདེ། །གང་ཡང་ཏིང་འཛིན་ལ་སྐྱེས་པ་དེ། །དེ་ཀུན་རྩེ་གཅིག་བློ་ཡི་ནི། །རྟག་ཏུ་ལུས་ཅན་རྣམས་ལ་འགྱུར། །རྩེ་གཅིག་དགའ་བའི་སྡོམ་<line/>
བརྩོན་གྱི། །བདེ་གང་སྙིང་ལ་སྐྱེ་བ་ནི། །དེ་འདིར་བདེ་བར་རྣམ་ཤེས་ཀྱིས། །འཇིག་རྟེན་པ་ཡི་བདེན་མིན་འདོད། །རྩེ་གཅིག་སེམས་ལ་མངོན་པར་དགའ། །རྣམ་པར་དག་པ་<line/>
བྱས་ཉིད་དེ། །སྐྱོན་དྲི་ལས་ནི་རྣམ་གྲོལ་བའི། །དེས་ནི་ཞི་བ་རྟོགས་པར་འགྱུར། །རྟག་ཏུ་ཡིད་ནི་གཅིག་ཏུ་ངེས། །དབང་པོ་ལྔ་རྣམས་ཀུན་ཏུ་བསྡུས། །སྲེད་པའི་མེས་སྲེག་<line/>
མི་བཟད་པ། །བློ་ཡི་ཡེ་ཤེས་ཆུ་ཡིས་འཇོམས། །སྲེད་པ་དང་ནི་ལྡན་མིན་ཏེ། །རྣམ་པར་དག་པའི་བདེ་འདོད་པ། །ཟད་མེད་འགྲིབ་པ་མེད་ཉིད་ཀྱི། །གོ་འཕང་མདུན་ན་<line/>
</page>
<page index="200" id="101A">༄༅། །གནས་དང་འདྲ། །རྣམ་པར་རྟོག་པ་གྱ་གྱུའི་སེམས། །གང་དང་གང་ལ་སྐྱེ་འགྱུར་བ། །གཅིག་ལ་དམིགས་པ་དང་ལྡན་པའི། །ཏིང་འཛིན་དེ་ཡིས་འཛིན་པར་<line/>
བྱེད༑ ༑དེ་ཕྱིར་ཆོས་དེ་དག་གི་མཆོག །མྱ་ངན་འདས་གྲོང་འགྲོ་བ་ཡི། །གང་ནི་རྩེ་གཅིག་ཡིད་བྱས་ལ། །བདུད་ཀྱི་སྒྲུབ་བྱེད་གཞོམ་པར་གྱིས། །རབ་བརྟན་ཡེ་ཤེས་འོད་ཟེར་<line/>
གྱིས༑ ༑ཡིད་ཀྱི་རྟ་ནི་བརྟུལ་བཟུང་ནས། །མྱ་ངན་ཉོན་མོངས་བཅོམ་པ་ཡི། །མཆོག་གི་གནས་སུ་འགྲོར་འགྱུར་ཏེ། །སྙིང་པོ་དེ་ནི་བརྟན་རྣམས་ཀྱིས། །རྣལ་འབྱོར་མཆོག་ཏུ་<line/>
འགྲོ་རྣམས་ཀྱིས། །རྩེ་གཅིག་ཡིད་ནི་གང་བྱས་པས། །གོ་འཕང་འཕོ་བ་མེད་པར་འགྲོ་།དེ་ལྟར་རྨ་བྱའི་བདག་པོ་དེས་རྣམ་པ་དུ་མར་ཆོས་སྟོན་པར་བྱེད་པ་ནི། ལྷ་དེ་དག་<line/>
རྣམས་ལ་བདེ་བའི་དོན་དུ་དང༌། ཕན་པར་བྱ་བའི་དོན་དུ་ཡིན་ནོ། །དེ་ནས་རྨ་བྱ་རྣམས་ཀྱང་མངའ་བདག་དེས་འཐབ་བྲལ་བ་དེ་དང༌། དགའ་ལྡན་པ་དེ་དག་རྣམས་ལ་<line/>
སླར་ཆོས་དེ་ཉིད་སྟོན་པར་བྱེད་དེ། མ་སྐྱེས་པས་དགའ་བར་བྱེད་པ་དགེ་བ་དང་མྱ་ངན་ལས་འདས་པར་འགྲོ་བའོ། །ཡང་ཆོས་གཞན་ཡང་སྟོན་པར་བྱེད་དེ། ཀྱེ་ཧེ་ལྷ་<line/>
དག །ཇི་ལྟར་ཆོས་གཞན་དག་ཉོན་དང་ཇི་ལྟར་དགེ་བའི་ཆོས་རྣམས་ཐམས་ཅད་ཀྱི་ཉིང་ཁུ་ནི། འདི་ཡིན་ཏེ། འདི་ལྟར་གཅིག་པུ་དགའ་བའོ། །དགེ་སློང་གཅིག་པུ་ལ་<line/>
</page>
<page index="201" id="101B">དགའ་བ་ཡང་ཤིན་ཏུ་ཀུན་ནས་བསྡམས་པར་རྒྱུ་བ་དང༌། ཤིན་ཏུ་ཀུན་ནས་བསྡམས་པར་སྤྱོད་པ་དང༌། ལེགས་པར་བསྡམས་པར་རྣམ་པར་གནས་པ་དང༌། མཆོག་ཏུ་ཞི་བ་<line/>
དང་མཆོག་ཏུ་གཙང་བར་འགྱུར་རོ། །འདི་ལྟ་སྟེ། གཅིག་པུ་དགའ་བས་མངོན་པར་དགའ་བའི་དགེ་སློང་རྣམས་ནི། གཅིག་ཏུ་ཀུན་ནས་བསྡམས་པར་ལེགས་པར་སྤྱོད་པ་<line/>
དང༌། ཞི་བ་དུལ་བ་ཤིན་ཏུ་བརྟན་པས་གཅིག་པུ་དགའ་བས་དགའ་བ་རྣམས་ནི། ཐམས་ཅད་དུ་དགའ་བར་འགྱུར་ཏེ། ཞི་བའི་གནས་སུ་གྱུར་པའི་རི་ཁྲོད་དག་དང་རིའི་ཕུག་<line/>
དང་དུར་ཁྲོད་དང་སོག་མའི་ཕུང་པོ་རྣམས་དང་ཐམས་ཅད་ལའང་མཚུངས་པར་བློ་ཀུན་བསྡམས་པར་འགྱུར་རོ། །གཅིག་པུ་རྣམ་པར་རྒྱུ་བ་གཅིག་པུ་དགའ་བའི་དགེ་སློང་<line/>
ལའང་ཆོས་བདུན་གཅེས་པར་བྱེད་པར་འགྱུར་བ་ཡིན་ཏེ། གང་ཞེ་ན། འདི་ལྟ་སྟེ། རྟག་ཏུ་ཡིད་རབ་ཏུ་བདེ་བར་འགྱུར་རོ། །རྟག་ཏུའང་སེམས་རབ་ཏུ་དད་པར་འགྱུར་རོ། །<line/>
འཇིག་རྟེན་པ་རྣམས་ཀྱིས་ཀྱང་འདི་མཉན་པར་བྱེད་ཅིང༌། ལྷ་དག་གིས་ཀྱང་འདི་མངོན་པར་སྲུང་བར་བྱེད་དོ། །དྲི་མ་རྣམས་དང་ཡང་ཡོངས་སུ་བྲལ་བར་འགྱུར་རོ། །དགེ་བའི་<line/>
ཆོས་རྣམས་ཀྱང་མངོན་པར་འཕེལ་ལོ། །དེའི་སེམས་ཤིན་ཏུ་མཉམ་པར་བཞག་པའི་མཆོག་ཏུ་འགྱུར་ཞིང༌། རབ་ཏུ་དང་བའི་ལུས་དང་ངག་དང་ཡིད་ཀྱི་ལས་ཀྱི་མཐའ་<line/>
</page>
<page index="202" id="102A">༄༅། །རྣམས་ཀྱིས་ཐར་པའི་ལམ་མངོན་སུམ་དུ་བྱེད་པར་འགྱུར་རོ། །དྲི་མ་རྣམས་ཀྱང་འདིས་རིང་དུ་བྱེད་པར་འགྱུར་རོ། །ཐ་མར་ཡང་འདིའི་དཀར་པོའི་ཆོས་རྣམས་<line/>
ཀྱི་ཐ་སྙད་ཀྱིས་འཇིག་རྟེན་པ་རྣམས་དང་ལྷན་ཅིག་ཏུ་མངོན་པར་དགའ་བར་འགྱུར་རོ། །རྣམ་པ་དུ་མ་རྣམས་སུ་ཐོག་མ་མེད་པའི་དུས་ནས་མང་དུ་འཇུག་པའི་ཉོན་མོངས་<line/>
པའི་དགྲ་རྣམས་ཀུན་ནས་འཇོམས་པར་བྱེད་དོ། །དེའི་ཕྱིར་གཅིག་པུ་མངོན་པར་དགའ་བའི་དགེ་སློང་ནི། ཤིན་ཏུ་ལེགས་པར་བསྡམས་པས་རྒྱུ་བ་དང༌། ཉོན་མོངས་<line/>
པ་རྣམས་ཀྱིས་འཇིགས་པས་ཁ་ན་མ་ཐོ་བ་ཕྲ་རབ་ཙམ་རྣམས་ལའང་འཇིགས་པར་ལྟ་བ་དང༌། རྟག་ཏུ་བརྩོན་པ་དང་ལྡན་པ་དང༌། ངེས་པར་གྲོལ་བ་དང་ཀུན་ཏུ་སྤྱོད་པ་<line/>
རྣམས་ཤིན་ཏུ་དྲི་མ་མེད་པ་དང་རབ་ཏུ་ཞི་བ་ལ་དགའ་བར་འགྱུར་རོ། །དེ་ནས་དུས་དེའི་ཚེ་རྨ་བྱའི་མངའ་བདག་དེས་ལྷ་རྣམས་ལ་ཕན་པར་བྱའི་དོན་དུ་ཚིགས་སུ་བཅད་པ་<line/>
བརྗོད་པ་ཇི་ལྟར། མི་བཟད་པ་དང་གཡོ་དང་དྲག། བཟོད་པར་དཀའ་དང་སྟོབས་པོ་ཆེ། །བརྟན་གང་སེམས་ལས་ངེས་རྒྱལ་བ། །འཇིག་རྟེན་པ་དེ་བདེ་ལྡན་འདོད། །གང་<line/>
གིས་འཇིག་རྟེན་འདི་སྲེག་པའི། །སྐྱོན་ནི་རྣམ་པ་གསུམ་པོ་སྤངས། །མི་དེ་རྣམས་ནི་ཡེ་ཤེས་ཆུས། །ཞི་བར་བྱས་པས་བདེ་བར་འགྱུར། །གང་དག་ཆོས་ནི་མི་འདོད་པའི། །<line/>
</page>
<page index="203" id="102B">མི་དེ་རྣམས་ནི་མི་མ་ཡིན། །གྲོང་ཁྱེར་མྱ་ངན་འདས་འགྲོ་བའི། །དེ་ཉིད་ལམ་ལ་གནས་པ་མིན། །ཆེན་པོར་གྱུར་པའི་བདེ་ལེགས་གནས། །མི་ཡིས་གང་ཕྱིར་ཐོབ་པར་འགྱུར། །<line/>
ཐེག་ཆེན་རྐྱལ་པ་ལ་ཞོན་པས། །སྲིད་པའི་མཚོ་ལས་སྒྲོལ་བར་འགྱུར། །གློག་དང་ཟོ་ཆུན་རྒྱུད་མོ་འདྲ། །དྲི་ཟའི་གྲོང་ཁྱེར་དང་མཚུངས་པར། །ཤིན་ཏུ་སྡུག་པ་རྟག་མྱུར་པ། །ལུས་<line/>
ཅན་ཀུན་གྱི་གསོན་པ་ཡིན། །ལུས་ཞེས་བྱ་བའི་མྱུ་གུ་ནི། །རྟག་ཏུ་སྐད་ཅིག་འཇིག་པ་ཡིན། །ཤིན་ཏུ་གཡོ་ཞིང་སྙིང་པོ་མེད། །རྒ་ཤི་འཇིགས་པ་ཆེན་པོ་ཡིས། །ནད་ཀྱིས་གྲོང་ཁྱེར་<line/>
འདི་དག་རྣམས། །མྱ་ངན་ཁོར་ཡུག་ཆེན་པོ་སྟེ། །དགེ་མི་དགེ་ཡི་ཞིང་ལ་ཡང༌། །ལུས་སུ་མངོན་པར་བརྗོད་པ་ཡིན། །སྦྱིན་དང་ཚུལ་ཁྲིམས་ཡིད་ཀྱིས་གང༌། །རྟག་ཏུ་ཡུལ་ནི་རྣམ་བརྒྱན་<line/>
པ༑ ༑སེམས་ཅན་དེ་ནི་སྙིང་པོ་གཅིག། ལུས་ནི་འབྲས་བུ་དང་བཅས་འདོད། །གང་ལ་སྙིང་པོ་བདུན་ཡོད་པ། །སངས་རྒྱས་ཡིན་པར་དེ་ཡོངས་བསྒྲགས། །བརྩོན་འགྲུས་སྦྱིན་པ་དེ་བཞིན་<line/>
ཁྲིམས༑ ༑ཡེ་ཤེས་བྱམས་པ་བཟོད་དང་དུལ། །གང་ཡང་གྲངས་མེད་འགྱུར་བ་ཡི། །ཐེག་ཆེན་དང་ཡང་ཡང་དག་ལྡན། །ཕ་རོལ་ཕྱིན་དྲུག་ལས་རྒལ་བའི། །དེ་ནི་སངས་རྒྱས་ཡིན་<line/>
པར་བསྒྲགས། །འདོད་པ་ཡོངས་སུ་སྤོང་བ་གང༌། །དེ་དག་ས་གསུམ་སྙིང་པོ་ཡིན། །འདོད་པ་ཐམས་ཅད་ཡོངས་བཏང་བ། །རྟག་ཏུ་བདེ་ཞེས་འདིར་བརྗོད་དོ། །འདོད་པ་རྣམས་ལ་<line/>
</page>
<page index="204" id="103A">༄༅། །ཆགས་ཡོད་གང༌། །དེ་ཡི་སྡུག་བསྔལ་འདི་མདུན་གནས། །དེ་དག་ཉེས་དམིགས་ཤེས་བྱས་ལ། །དེ་ཕྱིར་དེ་དག་ཡོངས་སུ་སྤོངས། །དེ་ལྟར་རྨ་བྱ་རྣམས་ཀྱི་<line/>
མངའ་བདག་དེས་དགའ་ལྡན་པ་དེ་དག་རྣམས་དང༌། འཐབ་བྲལ་གྱི་ལྷ་དེ་དག་རྣམས་ལ་ཆོས་སྟོན་པར་བྱེད་དོ། །གཞན་ཡང་རྨ་བྱའི་མངའ་བདག་དེས་ལྷ་དེ་དག་རྣམས་ལ་ཆོས་<line/>
སྟོན་པར་བྱེད་དེ། ཇི་ལྟར་ཆོས་གཞན་ཡང་ཐེག་པ་ཆེན་པོ་ལ་རབ་ཏུ་གནས་པའི་དགེ་སྦྱོང་དང་བྲམ་ཟེ་རྣམས་ལ་གཅེས་པར་གྱུར་པ་ཡོད་དོ། །འདི་དག་ཀྱང་གང་ཞེ་ན། འདི་ལྟ་སྟེ།<line/>
སེམས་རྣམ་པར་གཡེང་བ་མེད་པའོ། །སེམས་རྣམ་པར་མི་གཡེང་བའི་དགེ་སློང་ཡང་བློ་ཤིན་ཏུ་མཉམ་པར་བཞག་པ་དང༌། གཅིག་ཏུ་ངེས་པར་རྒྱུ་བར་བྱེད་པ་དང༌། རྟག་ཏུ་ཚངས་<line/>
བར་སྤྱོད་པ་ལ་མངོན་པར་དགའ་བ་དང༌། རྟག་ཏུ་བརྩོན་པ་དང་ལྡན་པར་ཡང་འགྱུར་རོ། །བདེ་ལེགས་རྣམས་ཐོབ་པར་འགྱུར་རོ། །ངན་སོང་གི་འཇིགས་པ་རྣམས་ཐམས་ཅད་<line/>
ལས་ཀྱང་གྲོལ་བར་འགྱུར་རོ། །གཅིག་པུ་དགའ་བའི་དགེ་སློང་ནི། དབང་པོ་དྲུག་ལེགས་པར་བསྡམས་པ་དང༌། ཡུལ་རྣམས་ཐམས་ཅད་ཡོངས་སུ་སྤངས་པ་དང༌། འཁོར་བའི་<line/>
འཇིགས་པ་རྣམས་ཀྱིས་སྐྲག་པར་གྱུར་པས་དགེ་བའི་ཆོས་རྣམས་ཐམས་ཅད་ཡོངས་སུ་སྤོང་བར་མི་བྱེད་པ་དང༌། མི་དགེ་བ་རྣམས་ཐམས་ཅད་ཡོངས་སུ་སྤོང་བར་བྱེད་པ་<line/>
</page>
<page index="205" id="103B">དང༌། རྟག་པ་ཉིད་དུའང་བདེ་བར་རྒྱུ་བར་འགྱུར་རོ། །གང་དག་གི་བློ་རྣམ་པར་གཡེང་བར་མ་གྱུར་པ་རྣམས་ནི། སྒྲ་དང་རེག་བྱ་དང་རོ་དང་གཟུགས་དང་དྲི་རྣམས་ལ་རྟག་པ་ཁོ་ནར་<line/>
ཡང་དེའི་སེམས་མཉམ་པར་བཞག་པར་འགྱུར་རོ། །དེའི་སེམས་མཉམ་པར་བཞག་པའི་ཕྱིར་ན་དགེ་བའི་ཆོས་རྣམས་མངོན་པར་འཕེལ་བར་འགྱུར་རོ། །དེ་དག་རྣམས་ཉིད་ལ་དགའ་<line/>
བར་འགྱུར་རོ། །འཁོར་བ་ལ་ནི། དགའ་བར་འགྱུར་བ་མ་ཡིན་ནོ། །རྟག་ཏུ་བརྩོན་པ་དང་ལྡན་པར་གྱུར་པས། ཏིང་ངེ་འཛིན་ལ་མཉམ་པར་བཞག་པའི་ཡིད་དེ་ལ་ལམ་རབ་ཏུ་སྐྱེ་བར་<line/>
འགྱུར་རོ། །རྟག་ཏུ་ལམ་ལ་སྟེན་པར་བྱེད་ཅིང་སྒོམ་པར་ཡང་བྱེད་དོ། །ལན་མང་དུ་བྱེད་དོ། །དེ་ནི། ལམ་དེ་དག་བསྟེན་ཅིང་བསྒོམས་ལ་ལན་མང་དུ་བྱས་པར་གྱུར་པ་ལས་ལམ་<line/>
མངོན་དུ་འགྱུར་རོ། །རྟག་པར་རྒྱུན་དུའང་ལམ་དེ་ཉིད་སྒོམ་པར་བྱེད་པ་ཡིན་ནོ། །དེ་ལམ་གྱི་རྗེས་སུ་རྟོགས་པའི་བློ་སྟེན་པར་བྱེད་ཅིང༌། དེ་སྟེན་པར་གྱུར་པ་ལས་ཀྱང་ཀུན་ཏུ་སྦྱོར་<line/>
བ་རྣམས་དང་བྲལ་བར་འགྱུར་རོ། །བག་ལ་ཉལ་རྣམས་ནི། འདྲུལ་བར་འགྱུར་རོ། །འདིའི་ཀུན་ཏུ་སྦྱོར་བ་གང་དག་དང་ཡོངས་སུ་བྲལ་བར་གྱུར་ན། འདི་ལྟ་སྟེ། རྗེས་སུ་ཆགས་པའི་<line/>
ཀུན་ཏུ་སྦྱོར་བ་དང༌། ཁོང་ཁྲོ་བའི་ཀུན་ཏུ་སྦྱོར་བ་དང༌། མ་རིག་པའི་ཀུན་ཏུ་སྦྱོར་བ་དང༌། ང་རྒྱལ་གྱི་ཀུན་ཏུ་སྦྱོར་བ་དང༌། ཕྲག་དོག་གི་ཀུན་ཏུ་སྦྱོར་བ་དང༌། སེར་སྣའི་ཀུན་ཏུ་སྦྱོར་<line/>
</page>
<page index="206" id="104A">༄༅། །པ་སྟེ༑ དེའི་ཀུན་ཏུ་སྦྱོར་བ་དེ་དག་རྣམས་དང་རབ་ཏུ་བྲལ་བ་ཡིན་ནོ། །འདི་ནི། བག་ལ་ཉལ་རྣམས་གང་དག་རུལ་བར་འགྱུར་བ་ཡིན་ན། འདི་ལྟ་སྟེ། འདོད་པའི་འདོད་<line/>
ཆགས་ཀྱི་བག་ལ་ཉལ་བ་དང༌། ཁོང་ཁྲོ་བའི་བག་ལ་ཉལ་དང༌། སྲིད་པའི་འདོད་ཆགས་ཀྱི་བག་ལ་ཉལ་དང༌། མ་རིག་པའི་བག་ལ་ཉལ་དང༌། ང་རྒྱལ་གྱི་བག་ལ་ཉལ་དང༌། ལྟ་བའི་<line/>
བག་ལ་ཉལ་དང༌། ཐེ་ཚོམ་གྱི་བག་ལ་ཉལ་དང་རྣམས་རུལ་ཅིང་མྱགས་པར་འགྱུར་རོ། །དེ་ལ་འགྲོ་བ་རྣམས་ཐམས་ཅད་དུ་བརྗེ་བསོར་བྱེད་པ་པོར་གྱུར་པ་ཁམས་གསུམ་གྱིས་<line/>
བསྡུས་པའི་སྟོབས་པོ་ཆེ་དེ་དག་རྣམས་ནི། རྣམ་པར་གཡེང་བ་མེད་པའི་སེམས་ཀྱིས་ནི། མི་ནུས་པ་ཡིན་ཏེ། མཐོང་བ་དང་སྒོམ་པའི་ལམ་དག་གིས་སོ། །དེ་ལྟར་ན་སེམས་རྩེ་གཅིག་<line/>
ཏུ་བྱེད་པར་གྱུར་པ་ནི། དགེ་སྦྱོང་དང་བྲམ་ཟེ་རྣམས་ལ་གཅེས་པ་ཡིན་ཏེ། གང་གི་ཕྱིར་གལ་ཏེ་ན་དགེ་བར་གྱུར་པ་རྣམས་སམ། གལ་ཏེ་ན་མི་དགེ་བར་གྱུར་པ་རྣམས་ཀྱང་རུང་<line/>
སྟེ༑ ཆོས་ཐམས་ཅད་ནི། སེམས་ཀྱི་རྩ་བ་ལས་ཡིན་པའི་ཕྱིར་རོ། །དེའི་ཕྱིར་སྲིད་པའི་འཇིགས་པའི་སྐྱོན་འདི་དག་རྣམས་ཀྱིས་འཇིགས་པས་དེ་ལྟར་རབ་ཏུ་བརྩོན་པས་ལམ་<line/>
སྟེན་པར་བྱེད་པ་རྣམས་ཐམས་ཅད་ཀྱིས་ཀྱང་རབ་ཏུ་འབད་པས་སེམས་རྩེ་གཅིག་ཏུ་བྱའོ། །དེ་ལྟར་ན་ཉོན་མོངས་པ་རྣམས་ཟད་པར་བྱ་བར་ནུས་པ་ཡིན་གྱི། གཞན་དུ་ན་ཐོག་མ་<line/>
</page>
<page index="207" id="104B">མེད་པའི་དུས་ནས་འཇུག་པའི་ཉོན་མོངས་པའི་ཚོགས་གང་ཡིན་པ་རྣམས་གཞོམ་པར་ནུས་པའང་མ་ཡིན་ནོ། །དེ་ནས་དུས་དེར་རྨ་བྱའི་མངའ་བདག་གིས་ཚིགས་སུ་བཅད་པ་ཐམས་ཅད་མཁྱེན་པས་<line/>
གསུངས་པ་འཆད་པ་ཇི་ལྟར། ཡིད་ནི་རྩེ་གཅིག་གྱུར་པ་ཡི། །སྐྱོན་གྱིས་འཇིགས་པའི་རྣལ་འབྱོར་པ། །ཡིད་ཉིད་ཀྱི་ནི་པདྨ་བཞིན། །ཡིད་ལ་ཟག་མེད་ཆོས་རྣམས་སྐྱེ། །རྩེ་གཅིག་གྱུར་པའི་ཡིད་<line/>
གྱིས་ནི༑ ༑དགེ་བའི་ལམ་ནི་སྒོམ་པར་བྱེད། །ཉི་མ་ཤར་བས་མུན་བསལ་ལྟར། །མི་དགེའི་ཆོས་རྣམས་འཇོམས་པར་བྱེད། །གང་གི་ཡིད་ནི་རྩེ་གཅིག་པ། །རྟག་ཏུ་ཞི་ཞིང་མཉམ་བཞག་པས།།<line/>
དུག་ལ་བྱ་ཁྱུང་ཇི་ལྟ་བར། །སྐྱོན་རྣམས་ལ་ནི་དེ་འཇིག་མིན། །གཡོ་བར་གྱུར་པའི་སེམས་འདི་ནི། །རླུང་ཆེན་ཤུགས་དང་འདྲ་བ་ཡིན། །འདུལ་མཁན་ཇི་བཞིན་འཛིན་པ་ཡིས། །ཇི་ལྟར་བར་<line/>
ནི་བརྟན་པས་འདུལ། །ཡེ་ཤེས་ཚུལ་ཁྲིམས་ཏིང་འཛིན་གྱིས། །སྐྱོན་གྱི་ནགས་ནི་གཏན་ནས་སྲེག །རླུང་དང་བཅས་པ་གང་གིས་ནི། །ནགས་སྐམ་པ་ལ་མེ་བཞིན་ནོ། །དེ་ཕྱིར་ཤེས་པ་<line/>
རྟག་ཏུ་སྟེན། །མི་ཤེས་པ་ཡང་ཡོངས་སུ་སྤོངས། །སྐྱེ་དང་འཆི་བ་སྤངས་པ་ཡི། །བླ་ན་མེད་པའི་གནས་སུ་འགྲོ་།སེམས་གང་རྩེ་གཅིག་འགྱུར་བ་ཡི། །དེ་ནི་རབ་ཏུ་བརྩོན་པར་གྱིས། །དེ་<line/>
འདུལ་བའི་དབང་གྱུར་པས། །སྐྱོན་སྐྱེད་བྱེད་པ་མིན་པར་འདོད། །རྟག་ཏུ་གཡོ་བའི་ཡུལ་རྣམས་ནི། །བརྟན་པར་ཡོངས་སུ་བསྡུས་གྱུར་ན། །ལག་ན་རྟེན་པའི་དུག་འདྲ་བའི། །ཆགས་<line/>
</page>
<page index="208" id="105A">༄༅། །སོགས་ཀྱིས་ནི་གནོད་མི་འགྱུར། །དེ་ཕྱིར་བརྩོན་དང་གཏན་སོགས་པའི། །ཡོན་ཏན་གྱིས་ནི་ཡིད་མྱུར་ཁྲིད། །སྲེད་ཆུ་ལམ་གསུམ་འགྲོ་བ་ལས། །འགོར་བ་མེད་པར་རྒལ་<line/>
བར་གྱིས། །དེ་ལྟར་རྨ་བྱ་རྣམས་ཀྱི་མངའ་བདག་དེས་གཅིག་ཏུ་སྤྱོད་པའི་དགའ་ལྡན་གྱི་ལྷ་དེ་དག་རྣམས་དང༌། འཐང་བྲལ་བ་དེ་དག་རྣམས་ལ་རྣམ་པ་དུ་མ་རྣམས་སུ་ཕན་པར་<line/>
གྱུར་པའི་དོན་དུའང་ཆོས་དེ་སྟོན་པར་བྱེད་དོ། །ལྷ་དེ་དག་རྣམས་ཀྱང་ཡིད་ཤིན་ཏུ་ལེགས་པར་བསྡམས་པ་དང༌། ཡིད་ཤིན་ཏུ་མཉམ་པར་བཞག་པས་བདེ་བའི་ཡུལ་དེ་དག་རྣམས་<line/>
ཐམས་ཅད་ཡོངས་སུ་སྤངས་ནས་ཆོས་དེ་ཉིད་ཁོ་ན་ཉན་པར་བྱེད་དེ། འཁོར་བས་འཇིགས་པར་གྱུར་པ་དེ་དག་རྣམས་ཀྱི་ཡིད་དེ་དག་རྟོགས་ནས་སླར་ཉིད་ཀྱང་ཆོས་དེ་དག་ཉིད་སྟོན་པར་<line/>
བྱེད་པ་ནི། ཇི་ལྟར་འདོད་པ། སྡུག་པ། ཡིད་དུ་འོང་བ། བག་མེད་པ་རྣམས་ཐམས་ཅད་ཀྱི་ལྕགས་ཀྱུ་ལྟ་བུར་གྱུར་པའི་ཆོས་གཞན་ཡང་ཐེག་པ་ཆེན་པོ་ལ་ལེགས་པར་གནས་པ་<line/>
རྣམས་ཀྱིས་ཡིད་ལ་བྱའོ། །འདི་དག་ཀྱང་གང་ཞེ་ན། འདི་ལྟ་སྟེ། འཆི་བ་རྗེས་སུ་དྲན་པའོ། །གང་གི་ཡིད་ལ་འཆི་བ་རྗེས་སུ་དྲན་པ་ཡོད་པར་གྱུར་ཞིང༌། རྟག་ཏུའང་བསྟེན་ཅིང་བསྒོམས་<line/>
ལ་ལན་མང་དུ་བྱས་པར་གྱུར་ན། ཇི་ལྟར་སྡུག་བསྔལ་འདི་དག་ནི། ལུས་ཅན་རྣམས་ཐམས་ཅད་ལ་སོ་སོར་མཚུངས་པ་ཡིན་ཏེ། ཕྱིར་བཟློག་ཏུ་མེད་པ་སྐྱེས་པ་རྣམས་ཐམས་ཅད་ལ་ནི།<line/>
</page>
<page index="209" id="105B">ཅི་ནས་ཀྱང་འབྱུང་བར་འགྱུར་བ། བདེན་ངེས་པར་འབྱུང་བ་རྣམས་ནི། འདུན་ཞིང་ཡིད་དུ་འོང་བ་ཐམས་ཅད་ཀྱང་ཐ་དད་དུ་འགྱུར་བ་མེད་པར་འགྱུར་བ་རྣམ་པར་འགྱེས་པ་རྣམ་པར་བྲལ་བ་<line/>
རྣམ་པར་བྱེ་བར་འགྱུར་བ་ཡིན་ནོ། །བདག་ཅག་ནི། འཇིག་རྟེན་འདི་ནས་ཤི་འཕོས་པར་གྱུར་ནས་གཞན་རྣམས་སུ་སྐྱེ་བར་འགྱུར་བ་ཡིན་ལ། གལ་ཏེ་ཤེད་ན་བདེ་བ་དང་སྡུག་བསྔལ་<line/>
རྣམས་ཀུན་ཏུ་འཐོབ་པར་འགྱུར་ཏེ། ལས་ལ་ཞོན་པར་གྱུར་པའི་སེམས་ཅན་དེ་དག་རྣམས་རང་གི་ལས་ཀྱི་འབྲས་བུ་རྣམས་ཀྱི་ལམ་གྱི་ཟས་ཟ་བར་བྱེད་པས་དམྱལ་བ་དང་ཡི་དྭགས་དང་<line/>
དུད་འགྲོ་རྣམས་སུ་སྐྱེ་བར་འགྱུར་རོ། །འདི་ནི། སྐྱེ་བ་དང་འཆི་བའི་དུས་བྱུང་བར་གྱུར་པ་ན་འགའ་ཞིག་ལའང་འགའ་ཞིག་གིའང་གྲོགས་མེད་དོ། །དེ་ལ་དགེ་བ་དང་མི་དགེ་བའི་ལས་དེ་<line/>
དག་རྣམས་གང་གི་ཕྱིར་དུས་དེ་ནི། གྲོགས་སུ་གྱུར་པ་ཡིན་ནོ། །གང་གི་ཕྱིར་ལེགས་པར་བྱས་པ་རྣམས་ཀྱིས་ནི། མ་དང་ཕ་ལྟ་བུར་གྱུར་པ་ཡིན་ནོ། །ཉེས་པར་བྱས་པ་རྣམས་ཀྱིས་<line/>
ནི༑ དགྲ་བོ་ལྟ་བུར་གྱུར་པས་དམྱལ་བ་དང་ཡི་དྭགས་དང་དུད་འགྲོ་རྣམས་སུ་སྐྱེ་བར་བྱེད་པར་འགྱུར་རོ། །དེའི་ཕྱིར་ལེགས་པར་སྤྱད་པ་རྣམས་ནི། རྟག་ཏུ་གྱིས་དང༌། ཉེས་པར་སྤྱད་<line/>
པ་རྣམས་ནི། སྤང་བར་བྱ་བ་ཡིན་ནོ། །དེས་འཆི་བ་རྗེས་སུ་དྲན་པ་གང་ཡིན་པ་དེ་དེ་ལྟར་བཤད་པ་ནི། དེའི་ཚེ་ན་འདིའི་ཡིད་སྐྱོ་བར་གྱུར་པས་ཡུལ་རྣམས་ལ་ཐོག་རྡུངས་སུ་འཇུག་<line/>
</page>
<page index="210" id="106A">༄༅། །པ་མ་ཡིན་ནོ། །འདོད་ཆགས་དང་ཞེ་སྡང་དང་གཏི་མུག་རྣམས་ཀྱིས་ཀྱང་འཕྲོག་པར་མི་འགྱུར་རོ། །བུ་དང་ཆུང་མ་དང་རང་གི་སྐྱེ་བོ་རྣམས་ཀྱི་དོན་དུ་མི་དགེ་བའི་ལས་<line/>
རྣམས་མི་བྱེད་དོ། །འཆི་བའི་འཇིགས་པས་སྐྲག་པར་གྱུར་པའི་ཁྱིམ་པ་རྣམས་ཐམས་ཅད་ཀྱང་ཡིད་རབ་ཏུ་ཞི་བར་འགྱུར་ན། རབ་ཏུ་བྱུང་བ་རྣམས་ལྟ་སྨོས་ཀྱང་ཅི་དགོས། རབ་ཏུ་<line/>
བྱུང་བའང་འཆི་བ་རྗེས་སུ་དྲན་པར་བྱེད་པ་ལས་བརྒྱ་ལམ་ཞིག་ལ་ཡང་ཚུལ་ཁྲིམས་འཆལ་པར་མི་འགྱུར་རོ། །ཡུལ་རྣམས་ལ་དགའ་བར་མི་འགྱུར་རོ། །ཡུལ་ལྗོངས་རྣམས་<line/>
སུ་རྒྱུ་བར་མི་བྱེད་དོ། །ལྗོངས་རྣམས་རྒྱུ་བར་བྱེད་པས་ཀྱང་སེམས་རྣམ་པར་གཡེང་བར་བྱེད་པ་ཡིན་པ་དང༌། འདུ་འཛི་དེ་དག་རྣམས་ཐམས་ཅད་ཀྱི་རྩ་བར་གྱུར་པའང་བུད་མེད་<line/>
ཀྱི་འགྲོ་བ་རྣམས་ཡིན་པ་དང༌། ཐམས་ཅད་ཀྱིའང་སྐྱེ་མཆེད་དུ་གྱུར་པ་དེ་ནི། དགེ་སློང་འདིས་སྤོང་བར་བྱེད་དོ། །འཆི་བ་རྗེས་སུ་དྲན་པ་དེ་ལྟར་སེམས་པར་བྱེད་དོ། །ཇི་ལྟར་<line/>
ལྗོངས་རྒྱུ་བ་ལ་མངོན་པར་དགའ་བ་རྣམས་ཡང་དགེ་བའི་ཆོས་རྣམས་ལས་འགའ་ཞིག་ཀྱང་སེམས་ལ་མེད་ལ། འཆི་བའི་ཡུལ་དང་དུས་སུའང་དེ་དག་རྣམས་ཐམས་ཅད་བདག་<line/>
ལ་ཕན་པ་མ་ཡིན་པ་དང༌། བདེ་བ་མ་ཡིན་པར་འགྱུར་རོ། །གང་གི་ཚེ་བདག་ལ་གྲོག་མ་པ་དང་ཁབ་ལ་སོགས་པའི་རླུང་རྣམས་ཀྱིས་འཆི་བའི་ཡུལ་དང་དུས་སུ་རབ་ཏུ་འདེབས་<line/>
</page>
<page index="211" id="106B">པར་བྱེད་པ་དེའི་ཚེ་ན་བདག་ལ་སྐྱབས་སམ་སྐྱོབ་པ་གང་ཞིག་འབྱུང་བར་འགྱུར། རང་རང་གི་ལས་ཀྱི་ཞགས་པས་ཀུན་ཏུ་བཅིངས་ནས་འདི་ནས་འཇིག་རྟེན་ཕ་རོལ་ཏུ་འཁྲིད་པར་བྱེད་པ་<line/>
ན༑ འདི་ནི་མའམ། ཕའམ། སྤུན་ཟླའམ། རང་གི་སྐྱེ་བོའམ། གྲོགས་པོ་དང་གཉེན་བཤེས་ཀྱི་ཚན་པར་གྱུར་པའི་སྐྱབས་མཆི་བའི་ཡུལ་དང་དུས་བྱུང་བར་གྱུར་པ་ནི། མེད་དོ། །དེས་འཆི་<line/>
བ་རྗེས་སུ་དྲན་པའང་དེ་ལྟར་སྒོམ་པར་བྱེད་དོ། །དེའི་ཚེ་སྦྱིན་པ་དང་ཚུལ་ཁྲིམས་དང་ཤེས་རབ་རྣམས་ལ་མངོན་པར་དགའ་བར་འགྱུར་རོ། །དེ་ལྟར་ལེགས་པར་བྱེད་པར་གྱུར་པ་དེ་རྣམས་<line/>
ཀྱི་དགེ་བའི་ལས་མངོན་པར་འཕེལ་བར་འགྱུར་རོ། །མི་དགེ་བའི་ལས་རྣམས་དང་ཡོངས་སུ་འབྲལ་བར་འགྱུར་རོ། །དེ་ལས་དེ་དག་རྣམས་ཀྱིས་ལྷ་དང་མི་རྣམས་སུ་བདེ་བ་ལ་ལོངས་<line/>
སྤྱད་ནས་ཕྱི་ནས་མྱ་ངན་ལས་འདས་པ་ཐོབ་པར་འགྱུར་རོ། །དེའི་ཕྱིར་ན་ཡོན་ཏན་དེ་དག་རྣམས་གོ་བར་བྱས་ལ་བུད་མེད་དམ། སྐྱེས་པའམ། ཁྱིམ་པའམ། རབ་ཏུ་བྱུང་བའམ།<line/>
དགེ་སྦྱོང་ངམ། བྲམ་ཟེ་རྣམས་ཀྱིས་ཀྱང་རྟག་པར་འཆི་བ་རྗེས་སུ་དྲན་པ་སྒོམ་པར་གྱིས་ཤིག །རྗེས་སུ་དྲན་པར་གྱུར་ན་ནི། འཆི་བདག་གི་འཇིགས་པས་འཇིགས་པའི་སྐྱེས་བུ་ནི། མི་<line/>
དགེ་བའི་ལས་རྣམས་ཐམས་ཅད་མི་བྱེད་དོ། །ཡིད་ཀྱིས་ཀྱང་སྒོམ་པར་བྱེད་པ་ལ་དེ་བཞིན་དུ། སེམས་ཅན་ཐམས་ཅད་འཆི་བར་འགྱུར་ཏེ། ལྷ་དང་མི་དང་དམྱལ་བ་དང་ཡི་དྭགས་ཀྱི་<line/>
</page>
<page index="212" id="107A">༄༅། །ཡུལ་དང་དུད་འགྲོ་རྣམས་ནའང་གང་དག་འཆི་བདག་གི་དབང་དུ་མི་འགྲོ་བའི་གནས་དེ་ནི། ཡོད་པ་མ་ཡིན་ནོ། །དེ་དེ་ལྟར་སྒོམ་པར་བྱེད་པ་ན་འཇིག་རྟེན་ཕ་རོལ་<line/>
གྱི་འཇིགས་པས་འཇིགས་པའི་སེམས་སྒྲ་དང་རེག་བྱ་དང་རོ་དང་གཟུགས་དང་དྲི་ལ་རབ་ཏུ་རྒྱུག་བར་མི་འགྱུར་རོ། །རྟག་པ་དང་བརྟན་པ་དང་ཐེར་ཟུག་གི་བློར་ཡང་མི་འགྱུར་རོ། །དེ་<line/>
མི་རྟག་པ་དང་སྡུག་བསྔལ་བ་དང་སྟོང་པ་ཉིད་དང་བདག་མེད་པ་རྣམས་ཀྱི་ཡང་བློར་འགྱུར་རོ། །དེ་གང་གི་ཚེ་འཆི་བ་རྗེས་སུ་དྲན་པར་གྱུར་པ་དེ་ལ་ནི། སྐྱོན་རྣམས་ཐམས་ཅད་<line/>
ཀྱིས་གནོད་པར་མི་འགྱུར་ཞིང༌། རྟག་པར་རྒྱུན་མི་འཆད་པར་ཡང་དགེ་བ་ལ་སེམས་པར་འགྱུར་རོ། །ཡིད་ལ་བྱེད་པ་རྣམས་ཀྱང་མངོན་པར་འཕེལ་བར་འགྱུར་རོ། །འཆི་བ་རྗེས་སུ་<line/>
དྲན་པ་རྟག་པར་རྒྱུན་དུ་བསྟེན་ཅིང་བསྒོམས་ལ་ལན་མང་དུ་བྱེད་པར་གྱུར་པ་དེ་ལ་ནི། ཡིད་ལ་བྱེད་པའི་དམིགས་པ་རྟག་ཏུ་སྐྱེ་བར་འགྱུར་རོ། །ཇི་ལྟར་འོག་དང་ཐད་ཀ་རྣམས་ནའང་<line/>
གང་དག་མ་ཞིག་པ་དང་མ་ལྷུང་བ་དང་བྱེ་བར་མ་གྱུར་པ་དང་རྣམ་པར་འགྱུར་བའི་ཆོས་སུ་མ་གྱུར་པ་ནི། འདི་ན་གནས་ཡོད་པ་མ་ཡིན་ཏེ། རིའི་ཁྲོད་དགའ་བར་གྱུར་པ་བརྒྱ་སྟོང་<line/>
རྣམས་ལས་ཏེ་ཐོག་མར་རི་ཐམས་ཅད་ཀྱི་རྒྱལ་པོ་རི་རབ་ལྷུན་པོའང་བསྐལ་པའི་མེས་ཉེ་བར་བཅོམ་པས་མེད་པར་འགྱུར་ན། ཨེ་མའོ་བདག་གི་ལུས་གནས་པར་འགྱུར་རམ་ཅི་།མཐའ་<line/>
</page>
<page index="213" id="107B">ཡས་པའི་རྒྱ་མཚོ་ཆུ་ཀླུང་རྣམས་ཐམས་ཅད་ཀྱི་བདག་པོར་གྱུར་པ་ཀླུ་རྣམས་ཐམས་ཅད་ཀྱི་གནས་དང་ལྷ་མ་ཡིན་རྣམས་ཡང་སྟེ། ཉི་མ་བདུན་གྱིས་ངེས་པ་ཁོ་ནར་ཉེ་བར་སྐམ་<line/>
པར་འགྱུར་བ་ཡིན་ན། བདག་གི་ལུས་ལ་ལྟ་སྨོས་ཀྱང་ཅི་དགོས། མདོར་བསྡུ་ན་འདོད་པའི་ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་དང་ཁམས་<line/>
གསུམ་པོ་དེ་དག་རྣམས་ཐམས་ཅད་ཀྱང་མི་རྟག་པ་དང་མི་བརྟན་པ་དང་ཐེར་ཟུག་མ་ཡིན་པ་དང་ཡོངས་སུ་རྣམ་པར་འགྱུར་བའི་ཆོས་ཅན་ཡིན་ན། བདག་གི་ལུས་<line/>
དང་སྲོག་ནི། མི་རྟག་པ་དང་མི་བརྟན་པ་དང་ཐེར་ཟུག་མ་ཡིན་པ་དང་རྣམ་པར་འགྱུར་བའི་ཆོས་ཅན་དུ་འབྱུང་བར་འགྱུར་བ་ལྟ་སྨོས་ཀྱང་ཅི་དགོས། དེ་གང་གི་ཚེ་<line/>
དེ་ལྟར་རྟག་པར་རྒྱུན་དུ་ཤིན་ཏུ་མཉམ་པར་བཞག་པའི་ཡིད་ཀྱིས་གཅིག་ཏུ་ངེས་པར་དགེ་བ་ཡིད་ལ་བྱེད་པར་གྱུར་པའི་བློས་དེ་དག་སྒོམ་པར་བྱེད་པ་དེའི་ཚེ་འདི་འགའ་<line/>
ཞིག་ལའང་མངོན་པར་ཞེན་པར་མི་འགྱུར་རོ། །ཀུན་ཏུ་ཆགས་པ་མེད་པར་གྱུར་པའི་བློས་ནི། འདོད་ཆགས་རྣམས་འགའ་ཞིག་གམ། ཞེ་སྡང་གིས་ཀྱང་འཆིང་བར་མི་འགྱུར་<line/>
རོ༑ ༑དེའི་འདོད་ཆགས་དང་ཞེ་སྡང་དག་རྟག་པར་རབ་ཏུ་བཅོམ་པས་གཏི་མུག་ཀྱང་མེད་པར་འགྱུར་རོ། །དེ་རྣམས་སྐྱོན་མ་ལུས་པ་ལས་གྲོལ་བར་གྱུར་པས་མཆོག་ཏུ་འཆི་བ་མེད་<line/>
</page>
<page index="214" id="108A">༄༅། །པ་དང་རྒ་བ་མེད་པ་དང་ཟད་པ་མེད་པའི་གོ་འཕང་ཐོབ་པར་འགྱུར་རོ། །དེའི་ཕྱིར་ན་འཆི་བ་རྗེས་སུ་དྲན་པ་དེ་དག་ལ་དམིགས་པར་བྱའོ། །དེའི་ཕྱིར་དྲན་པ་རྣམས་ཐམས་ཅད་ཀྱི་<line/>
མཆོག་ཏུ་གྱུར་པ་འདི་ནི། འདི་ལྟ་སྟེ། འཆི་བ་རྗེས་སུ་དྲན་པའོ། །འཆི་བ་རྗེས་སུ་དྲན་པ་སྒོམ་པར་བྱེད་པ་རྣམས་ལ་ཡོན་ཏན་གཞན་ཡང་ཡོད་དོ། །དགེ་སྦྱོང་ངམ་བྲམ་ཟེའང་རུང་སྟེ། གང་གི་ཚེ་དེ་<line/>
ཉིད་སྒོམ་པར་བྱེད་པ་དེའི་ཚེ་ལུས་པོ་སྡུག་བསྔལ་གྱི་སྒྲོམ་བུ་ལྟ་བུར་གྱུར་པ་ལ་སོ་སོར་རྟོག་པར་བྱེད་དོ། །ཇི་ལྟར་སྡུག་བསྔལ་རྣམས་རིག་པར་གྱུར་པ་ཡིན་ན། ཇི་ལྟར་བདག་གི་ལུས་<line/>
འདི་དག་ལ་ལུས་ནི། ནད་རྣམས་ཀྱིས་དང་འཆི་བདག་ཉེ་བར་འོངས་པས་ཀྱང་ཡང་ཉེ་བར་འཇོམས་པར་འགྱུར་རོ། །འཆི་བདག་གི་ཞགས་པ་དེས་བདག་ཉིད་ཀུན་ཏུ་བཅིངས་པར་གྱུར་<line/>
པས་ངས་ཅི་ཞིག་བྱར་ཡོད། སྦྱིན་པ་དང་ཚུལ་ཁྲིམས་དང་ཤེས་རབ་ཀྱང་བདག་གིས་སྒོམ་པར་ནི། མི་ནུས་སོ། །དེའི་ཕྱིར་ན་ཇི་སྲིད་དུ་འཆི་བདག་དེ་ཡིད་ལ་འོངས་པར་མ་གྱུར་པ་དེ་སྲིད་དུ་<line/>
སྦྱིན་པ་དང་ཚུལ་ཁྲིམས་དང་ཤེས་རབ་རྣམས་བསྒོམ་པར་བྱའོ། །སེམས་ཅན་རྣམས་ཐམས་ཅད་ཀྱི་སྲོག་འཇོམས་པར་བྱེད་པ་པོའི་འཆི་བདག་རིང་པོ་མི་ཐོགས་པར་འོང་བར་འགྱུར་<line/>
རོ༑ ༑དགེ་སྦྱོང་དང་བྲམ་ཟེ་དེ་དག་གང་ཁོ་ན་འཆི་བ་རྗེས་སུ་དྲན་པ་གཅིག་ཏུ་སེམས་ལ་བྱེད་པ་རྣམས་ལ་ནི། དེ་ལས་འདིའི་ཡིད་ལ་བྱེད་པ་རྣམས་འབྲས་བུ་ཡོད་པ་དང་མྱ་ངན་ལས་<line/>
</page>
<page index="215" id="108B">འདའ་བའི་མཐར་ཐུག་པར་ཡང་འགྱུར་རོ། །གཞན་ཡང་རྣམ་པ་གཞན་གྱི་སྒོ་ནས་ཀྱང་འཆི་བ་དེ་ཉིད་རྗེས་སུ་དྲན་པར་བྱེད་དེ། གང་ཞེ་ན། འདི་ལྟ་སྟེ། གཟུགས་ཀྱི་ཕུང་པོ་འདི་ནི། སྟོང་པ་ཉིད་དོ། །<line/>
ལུས་འདི་ནི། སྟོང་པ་མི་རྟག་པའོ། །འདུས་བྱས་ཀྱི་ཆོས་འདི་དག་རྣམས་ཐམས་ཅད་ཀྱང་མི་རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་པ་ཡིན་ཏེ། སྐད་ཅིག་མྱུར་བར་འཇུག་པས་<line/>
ཤིན་ཏུ་གཡོ་བ་རབ་ཏུ་ཉམས་པར་འགྱུར་བའི་ཆོས་ཅན་མེད་པ་ཆད་པ་སྟོང་པ་སྙིང་པོ་མེད་པ་ཟོ་ཆུན་འཁོར་བ་དང་དྲི་ཟའི་གྲོང་ཁྱེར་དང་འདྲ་བར་འགྱུར་བའོ། །ཀྱེ་མ་ཇི་ལྟར་འདུས་བྱས་ཀྱི་<line/>
ཆོས་འདི་དག་རྣམས་ཐམས་ཅད་པ་དེ་དག་དང༌། ལུས་འདི་དང་སྲོག་ཀྱང་དབུ་བ་དང་ཆུའི་ཆུ་བུར་དང་འདྲ་བར་སྙིང་པོ་མེད་པ་དྲི་ཟའི་གྲོང་ཁྱེར་དང་འདྲ་བ་ཡིན་ནོ། །གནས་སྐབས་རྣམས་<line/>
ཐམས་ཅད་ཀྱི་ཐམས་ཅད་དུའང་བདག་འཆི་བར་འགྱུར་བའི་འཇིགས་པའི་གནས་ཆེན་པོར་དེ་དག་རྣམས་འབྱུང་ངོ༌། །དེའི་ཕྱིར་ན་སྙིང་པོ་བླང་བར་གྱིས་དང་དགེ་བ་ནི། རྣམ་པ་གསུམ་<line/>
མོ༑ ༑མི་དགེ་བའང་རྣམ་པ་གསུམ་ཉིད་ནི། ཡོངས་སུ་སྤང་བར་བྱའོ། །དེ་བཞིན་དུའང་འཆི་བ་རྗེས་སུ་དྲན་པར་བྱའོ། །དེ་ནི། དགེ་སྦྱོང་ངམ་བྲམ་ཟེ་རྣམས་ལ་གཅེས་པར་གྱུར་པ་ཡིན་ནོ། །<line/>
རང་གི་སེམས་ལ་བསྒོམས་པས་ཡིད་ལ་བྱའོ། །དེ་ནས་དེའི་དུས་འདིར་རྨ་བྱའི་མངའ་བདག་དེས་ཚིགས་སུ་བཅད་པ་བརྗོད་པ་ཇི་ལྟར། གང་གིས་འཇིག་རྟེན་འདིར་འཇོམས་པའི། །འཇིགས་<line/>
</page>
<page index="216" id="109A">༄༅། །པ་ཆེན་པོའི་དགྲ་བོ་དྲུག །རྒ་དང་ན་དང་འཆི་བདག་དང༌། །འདོད་ཆགས་ལ་སོགས་དྲི་མ་གསུམ། །དགེ་བའི་རྫས་ནི་འཕྲོག་པ་ཡི། །རྐུན་མ་ཡང་ནི་ཡུལ་ལྔ་ཡིན། །དགྲ་<line/>
རྣམས་གྲོགས་པོའི་གཟུགས་ཀྱིས་ནི། །སྲིད་པའི་ངམ་གྲོག་དག་ན་རྒྱུ། །བག་མེད་པས་ནི་གང་བའི་སེམས། །ཡུལ་རྣམས་ཀྱིས་ནི་འཕེལ་བར་བྱེད། །སྐྱེས་བུ་མྱུར་དུ་གཞོམ་པ་ནི། །དམྱལ་<line/>
དང་ཡི་དྭགས་རིགས་རྣམས་ལ། །སྡུག་བསྔལ་ལ་སོགས་བདེན་པ་ཡང༌། །གང་ཚེ་ཤེས་པས་རྟོགས་པ་ཡི། །དེ་ཚེ་སྐྱེས་བུ་བླ་མེད་ཀྱིས། །བདེ་ལེགས་ཤིས་པའི་གནས་ཐོབ་འགྱུར། །<line/>
སྐྱོན་རྣམས་རྩད་ནས་གདོན་པ་དང༌། །ཡོན་ཏན་སྤེལ་ལ་ཀུན་ཏུ་སྤྱོད། །སྡིག་པའི་གྲོགས་པོ་མི་བྱ་ཞིང༌། །ལེ་ལོ་ཅན་ཁ་ཕྱིར་ཕྱོགས་ཀྱིས། །བརྩོན་འགྲུས་བརྩམས་ཤིང་དྲན་དང་ལྡན།<line/>
དགེ་སྦྱོང་ཤེས་རབ་དཔུང་གཉེན་ཅན། །རྒ་དང་འཆི་བ་སྤངས་པ་ཡི། །བླ་ན་མེད་པའི་གནས་སུ་འགྲོ། །དབང་པོ་དང་ནི་དབང་དོན་ཡང༌། །གང་ཚེ་དེ་ཉིད་ཁོ་ན་རིག །དེ་ཚེ་ཤེས་རབ་<line/>
ལ་བརྟེན་ནས། །སྲིད་པའི་རྒྱ་མཚོ་ལས་རྒལ་ལོ། །ང་རྒྱལ་ཅན་དང་ལེ་ལོ་ཅན། །ཐམས་ཅད་ལ་ནི་རྟོགས་དོགས་ཅན། །ཁེངས་དང་སྡིག་བློ་ཅན་རྣམས་ནི། །མཁས་པས་གྲོགས་པོ་བྱ་བ་མིན། །<line/>
ཤིན་ཏུ་བརྩོན་ལྡན་རང་བཞིན་འཇམ། །ཆོས་ལ་གནས་དང་སྐྱོན་སྤངས་པ། །ཡང་དག་ལྟ་དང་ཙབ་ཧྲལ་མེད། །གྲོགས་པོར་བསྟེན་གྱིས་མཛེས་པ་ཡིན། །སྡིག་ཅན་གྲོགས་པོའི་སྣོད་མ་<line/>
</page>
<page index="217" id="109B">ཡིན༑ ༑སྣོད་ནི་བླ་མེད་སྐྱེས་བུ་ཡིན། །བླ་མེད་སྣོད་དུ་བྱས་པ་ན། །སྐྱོན་རྣམས་ཀྱིས་ནི་འཇིགས་པ་མེད། །སྐད་ཅིག་ཐང་གཅིག་ཡུད་ཙམ་དང༌། །ཉིན་དང་མཚན་མོ་དེ་བཞིན་དུས། །འཆི་བ་<line/>
སེམས་དང་བརྟན་པ་ཡིས། །དེ་ལས་ཟློག་ཐབས་མེད་པ་ཡིན། །གང་འདི་འཆི་བ་འབྱུང་བ་ནི། །དྲན་པའི་མཆོག་ཏུ་རབ་ཏུ་བསྔགས། །དེ་བསྟེན་པ་ནི་ཞི་བའི་མཆོག །རྙོག་དང་བྲལ་བར་<line/>
འགྲོ་བ་ཡིན། །འཆི་བདག་འཇིགས་པ་དྲན་ནས་ནི། །སྐྱོན་ལ་ཇི་ལྟར་ཡིད་རྒྱུག་འགྱུར། །སྐྱོན་མེད་པས་ཀྱང་དྲི་མ་རྣམས། །ཐམས་ཅད་རྟག་ཏུ་ཞི་བར་འགྱུར། །བག་ཡོད་གོ་འཕང་འདི་<line/>
མཆོག་ཏུ། །དེ་བཞིན་གཤེགས་པ་རྣམས་ཀྱིས་གསུངས། །གང་ཡང་འཆི་བདག་རྟག་དྲན་དང༌། །མི་དགེ་རྣམས་ཀྱང་སྤང་བར་གྱིས། །ཞེས་བྱའོ། །དེ་ལྟར་རྨ་བྱ་རྣམས་ཀྱི་མངའ་བདག་དེས་<line/>
དགའ་ལྡན་གྱི་ལྷ་དེ་དག་རྣམས་དང༌། །འཐབ་བྲལ་བ་དེ་དག་རྣམས་དང་ཆོས་སྟོན་པར་བྱེད་དོ། །ཆོས་གཞན་ཡང་ཐེག་པ་ཆེན་པོ་ལ་རབ་ཏུ་གནས་པའི་དགེ་སྦྱོང་དང་བྲམ་ཟེ་རྣམས་ལ་<line/>
གཅེས་པར་གྱུར་པ་ཡོད་དོ། །འདིའང་གང་ཞེ་ན། འདི་ལྟ་སྟེ། གཟུགས་དང་རིགས་དང་དབང་ཕྱུག་གི་རྒྱགས་པ་དང་ཀུན་ཏུ་བྲལ་བར་བྱེད་པའོ། །གཟུགས་དང་རིགས་དང་བཙན་ཕྱུག་གི་<line/>
རྒྱགས་པ་ལ་ཆགས་པས་ཀྱང་བྱིས་པ་རྣམས་ལུས་ཀྱིས་ཉེས་པར་སྤྱད་པ་རྣམས་སྤྱོད་དོ། །ལུས་ཇི་ལྟ་བ་དེ་བཞིན་དུ་དག་དང་ཡིད་ཀྱིས་ཀྱང་སྤྱོད་པར་བྱེད་དོ། །རྒྱུ་དེ་དང་རྐྱེན་དེས་ཀྱང་ལུས་<line/>
</page>
<page index="218" id="110A">༄༅། །ཞིག་པར་གྱུར་ནས་ངན་སོང་ལོག་པར་ལྟུང་བ་དམྱལ་བ་རྣམས་སུ་སྐྱེ་བར་འགྱུར་རོ། །དུད་འགྲོའི་སྐྱེ་གནས་དང༌། དེ་བཞིན་དུ་ཡི་དྭགས་ཀྱི་ཡུལ་རྣམས་<line/>
ལའང་སྟེ། དེ་དང་དེ་དག་རྣམས་ལ་དེའི་སྐྱེ་བ་བརྗེ་བསོར་བྱེད་པར་གྱུར་པ་ན། རྣམ་པར་རྟོག་པ་དུ་མར་སྡུག་བསྔལ་རྣམ་པ་མང་པོ་རྣམས་སྐྱེ་བར་འགྱུར་བ་དེ་དག་རྣམས་གང་ཡིན་པའི་<line/>
མིང་ཙམ་ཡང་ཤེས་པར་སླ་བ་མ་ཡིན་ནོ། །དེའི་ཕྱིར་སྐྱོན་གྱི་འཇིགས་པ་འདི་དག་རྣམས་ཤེས་པར་གྱིས་ལ་གཟུགས་དང་རིགས་དང་དབང་ཕྱུག་གི་རྒྱགས་པ་དང་བྲལ་བར་འགྱུར་<line/>
ཞིང་གྱུར་པ་གང་ཡིན་པ་དེ་ནི། ལུས་དང་ངག་དང་ཡིད་ཀྱི་ཉེ་བར་སྤྱོད་པར་མི་བྱེད་དོ། །ཡང་དག་པ་ཇི་ལྟ་བ་བཞིན་དུ་གྱུར་པས་ལྟ་བར་བྱེད་པ་ནི། མི་རྟག་པ་དང་སྡུག་བསྔལ་བ་དང་སྟོང་པ་<line/>
དང་བདག་མེད་པའི་རྣམ་པ་རྣམས་སུ་དང༌། གསོག་གསོབ་སྙིང་པོ་མེད་པ་དང་མི་གཙང་བ་རྣམས་ཀྱི་སྣོད་དུ་གྱུར་པ་སྐྲ་དང་སྤུ་དང་སེན་མོ་དང་ཁྲག་དང་པགས་པའི་ཚོགས་ལ་<line/>
སོགས་པར་གྱུར་པ་རུས་པའི་འཁྲུལ་འཁོར་དུ་མ་དང༌། རྒྱུས་པ་དང་ཞག་དང་གཅིན་དང་རྟུག་པ་རྣམས་ཀྱིས་ཀུན་ཏུ་གང་བར་གྱུར་པའི་བདག་གི་གཟུགས་འདི་དང་པོར་གཙང་བ་མ་<line/>
ཡིན༑ བར་དུ་མ་ཡིན། ཐ་མར་མ་ཡིན་ཏེ། ལས་དང་ཉོན་མོངས་པ་དུ་མ་རྣམས་ཀྱིས་ཀུན་ཏུ་སྐྱེས་པ་འདི་ནི། སྙིང་པོར་གྱུར་པ་ནི། ཅུང་ཟད་ཀྱང་ཡོད་པ་མ་ཡིན་ནོ། །རྟག་པ་ཡང་མ་<line/>
</page>
<page index="219" id="110B">ཡིན་ཞིང་བདག་དང་བཅས་པའང་མ་ཡིན་ནོ། །བདག་འཆི་བར་གྱུར་པའི་ཡུལ་དང་དུས་ཀུན་ཏུ་བྱུང་བ་ན་ལུས་འདི་གོམ་པ་གང་ཡང་འགྲོ་བ་དང་རྗེས་སུ་འགྲོ་བར་འགྱུར་བའང་མ་ཡིན་ནོ། །དུར་<line/>
ཁྲོད་དུའང་མེས་སྲེག་པར་བྱེད་པ་འབྱུང་བར་འགྱུར་ཞིང༌། ཀུན་ཏུ་དྲངས་ནས་བྱ་རྒོད་དང་འུག་པ་དང་ལྕེ་སྤྱང་དང་ཁྭ་ཏ་ལ་སོགས་པ་རྣམས་ཀྱིས་ཀྱང་ཟ་བར་བྱེད་པར་འགྱུར་གྱི་ཞེས་དེ་ལྟར་<line/>
སྒོམ་པར་བྱེད་པའི་སྐྱེས་བུ་དེའི་གཟུགས་དང་བཙན་ཕྱུག་གི་རྒྱགས་པ་གང་ཡིན་པ་འདི་དག་དེས་ཐམས་ཅད་ནས་ཐམས་ཅད་དུ་བྲལ་བར་འགྱུར་བའམ་མགོ་གནོན་པར་འགྱུར་རོ། །གཞན་<line/>
ཡང་གང་གི་ཚེ་ཇི་ལྟ་བ་ནི། བཟང་པོའི་རིགས་སུ་སྐྱེས་པ་ཡིན་ནོ། །ཞེས་དགེ་སྦྱོང་དང་བྲམ་ཟེ་འདི་དག་རྣམས་ལ་རིགས་ཀྱི་རྒྱགས་པ་སྐྱེས་པར་གྱུར་ན། དེའི་ཚེ་གལ་ཏེ་ན་གང་ཁོ་ན་རིགས་ཡིན་<line/>
པ་ཡང་དག་པ་ཇི་ལྟ་བ་ཁོ་ན་བཞིན་དུ་སོ་སོར་རྟོག་པར་བྱེད་དེ། དོན་དམ་པར་ན་རིགས་ནི། ཡོད་པ་མ་ཡིན་གྱི། ཀུན་ཏུ་བརྟགས་པ་འབའ་ཞིག་ཙམ་ཁོ་ན་ལ་བྱིས་པ་རྣམས་ཀྱིས་འདི་དག་ཏུ་གོ་བར་ཟད་<line/>
དོ༑ ༑ཇི་ལྟར་རིགས་འདི་དག་རྣམས་ནི། རིགས་མེད་པ་ཡིན་ཏེ། རྒྱུ་མེད་པའི་ཕྱིར་རོ། །དེ་བཞིན་དུ་རུས་ཀྱང་མེད་པ་ཡིན་ནོ། །དགེ་བའི་རྒྱུ་རྣམས་ཀྱིས་གཞན་ཉིད་ཁོ་ན་རིགས་ཡིན་ནོ། །གང་དག་ཞེ་ན།<line/>
འདི་ལྟ་སྟེ། གང་ལ་བདེན་པ་དང་ཚུལ་ཁྲིམས་དང་སྦྱིན་པ་དང་ཤེས་རབ་དང་རབ་ཏུ་ཞི་བ་དང་དུལ་བའི་ཡོན་ཏན་རྣམས་ཡིན་ནོ། །གང་དག་རིགས་ངན་པར་གྱུར་པའང་ཆེན་པོའི་རིགས་སུ་ལེགས་པར་<line/>
</page>
<page index="220" id="111A">༄༅། །སྐྱེས་པ་ཡིན་ནོ། །རྒྱུ་གང་གི་ཕྱིར་ཡོན་ཏན་རིགས་ཡིན་པའི་ཕྱིར་དང༌། སྐྱེ་བ་ནི། རྒྱུ་མཚན་མ་ཡིན་པའི་ཕྱིར་རོ། །དེ་ལྟ་བས་ན་དགེ་སྦྱོང་ངམ་བྲམ་ཟེའམ་དེའི་རིགས་<line/>
ཅན་གཞན་དག་རྣམས་ཀྱིས་ཀྱང་དེ་ལྟར་སྐྱེ་བ་དང་རིགས་དང་བཙན་ཕྱུག་གིས་རྒྱགས་པར་མི་བྱའོ། །གཞན་ཡང་དེའི་ཚེ་ན་དགེ་སྦྱོང་ངམ་བྲམ་ཟེའམ་དེ་དག་གི་རིགས་ཅན་གཞན་རྣམས་ཀྱིས་<line/>
ཀྱང་གཟུགས་གང་ཡིན་པ་དེ་ཁོ་ན་ཡང་དག་པ་ཇི་ལྟ་བར་རྣམ་པ་གཞན་གྱི་སྒོ་ནས་སོ་སོར་རྟོག་པར་བྱེད་དོ། །ཇི་ལྟར་བདག་གི་གཟུགས་འདི་ནི། ཇི་ལྟ་བུའི་རྣམ་པར་བདག་བྱིས་པ་ཕྱིས་རྒན་ན་<line/>
ཉལ་བར་གྱུར་བའི་རྣམ་པ་དེ་ལྟ་བུ་ནི། གོག་འགྲོས་བྱེད་པར་གྱུར་པ་ན་མ་ཡིན་ལ། གོག་འགྲོས་བྱེད་པའི་རྣམ་པ་དེ་ལྟ་བུ་ནི། ཇི་སྲིད་གཙུག་ཕུད་བཞག་པ་ན་མ་ཡིན་ཏེ། གཙུག་ཕུད་ཀྱི་དེ་<line/>
ལྟར་ནི༑ ཇི་སྲིད་དུ་ལང་ཚོ་ལ་བབ་པའི་བདག་གི་གཟུགས་འབྱུང་བར་མི་འགྱུར་རོ། །བར་མའི་ན་ཚོད་ཀྱི་རྣམ་པ་ཇི་ལྟ་བུའི་རྣམ་པ་དེ་ལྟ་བུར་ནི། བདག་གློ་བུར་དུ་འཆི་བའི་དུས་མ་ཡིན་ནོ། །རྣམ་<line/>
པ་དེ་ལྟ་བུའི་ནི། ཡུན་རིང་བ་ན་འཆི་བ་ནའང་མ་ཡིན་ནོ། །བདག་གི་གཟུགས་འདི་རོར་གྱུར་ནས་སྦྲང་མ་ལ་སོགས་པ་དག་གིས་ཟ་བར་བྱེད་པ་འབྱུང་བར་འགྱུར་རོ། །དེ་ལས་ཀུན་ཏུ་བྱུང་བའི་འབུ་<line/>
གཞན་དག་གིས་ཀྱང་ཟ་བར་བྱེད་ལ་དེ་ལྟ་བུ་རྣམས་འབྱུང་བར་འགྱུར་རོ། །རླུང་དང་ཉི་མ་དང་ཆར་བས་ཀྱང་ཐམས་ཅད་ནས་ཐམས་ཅད་དུ་ཉམས་པར་འགྱུར་བ་འབྱུང་བ་ཡིན་ནོ། །དེའང་ཕྱོགས་བཅུ་<line/>
</page>
<page index="221" id="111B">རྣམས་སུ་ཆ་ཤས་ཐ་དད་པར་འབྱུང་བར་འགྱུར་རོ། །གཞན་དག་རྣམས་ཀྱིས་བདག་དུར་ཁྲོད་དུ་ཀུན་ནས་དྲངས་ཤིང་ལུས་འདི་རྣམ་པ་དུ་མར་ཆ་ཤས་ཐ་དད་པར་བྱེད་པར་འགྱུར་རོ། །གཞན་དག་གིས་<line/>
རུས་པ་རྣམས་དྲངས་ནས་འཁྱེར་བར་བྱེད་དོ། །གཞན་དག་གིས་ནི། མགོའི་ཐོད་པའོ། །གཞན་དག་གིས་ནི། མཇིང་བའི་རུས་པའོ། །གཞན་དག་གིས་ནི། སྣའི་སྟེ། གཞན་དག་གིས་ནི། ལག་པའི་གྲུ་མོ།<line/>
གཞན་དག་གིས་ལུས་ཀྱི་དཔུང་པ། གཞན་དག་རྣམས་ཀྱིས་ནི། སོར་མོའི་ཐུར་མ། གཞན་དག་རྣམས་ཀྱིས་ནི། སེན་མོའོ། །གཞན་དག་རྣམས་ཀྱིས་ནི། རྩིབ་ལོགས། གཞན་དག་རྣམས་ཀྱིས་ནི།<line/>
རྒྱབ་ཀྱི་རུས་པ། གཞན་གྱིས་ནི། ཨེན་ཏོང་བའི་རུས་པའོ། །གཞན་དག་གིས་ནི། བྲལ། གཞན་དག་གིས་ནི། རྐང་པའི་རུས་པ། གཞན་དག་གིས་ནི། རྐང་པའི་སོར་མོ་རྣམས་ཀྱི་ཚོགས་སོ། །དེ་<line/>
ལྟར་བདག་ཉིད་ཀྱི་གཟུགས་དེ་ཡང་དག་པ་ཇི་ལྟ་བར་སོ་སོར་རྟོག་པར་བྱེད་པ་རྣམས་ནི། གཟུགས་ཀྱིས་རྒྱགས་པར་མི་འགྱུར་རོ། །ཇི་ལྟར་ན་དབང་ཕྱུག་གི་རྒྱགས་པ་རྣམས་ལ་ཡང་དག་པ་ཇི་ལྟ་<line/>
བ་ཉིད་དུ་ལྟ་བར་བྱེད་པ་དང༌། ཤེས་པར་བྱེད་ན་མེད་པར་འགྱུར་བ་ཡིན་ཞེ་ན། གང་གི་ཚེ་སྐྱེ་རྒུ་དེ་དག་རྣམས་ཐམས་ཅད་ཀྱང་ཡང་དག་པ་ཇི་ལྟ་བ་བཞིན་དུ་རྟོགས་ཏེ། ཇི་ལྟར་འདི་དག་རྣམས་ཐམས་<line/>
ཅད་ནི༑ གཞན་གྱི་དབང་དུ་གྱུར་པ་དང་རང་དབང་མེད་པ་ཡིན་ནོ། །སྐྱེ་རྒུ་རྣམས་ནི། རྣམ་པ་དུ་མར་ཡང་གཞན་གྱི་དབང་དུ་གྱུར་པ་ཡིན་ན། དེ་ལ་ཇི་ལྟར་ན་འདི་རང་དབང་ཅན་དུ་འགྱུར་བ་ཡིན། གཞན་<line/>
</page>
<page index="222" id="112A">༄༅། །གྱི་དབང་དུ་གྱུར་པའི་འདུས་བྱས་ཀྱི་ཆོས་འདི་དག་རྣམས་ནི། གཞན་གྱི་སྐྱེ་མཆེད་ཀྱིས་རབ་ཏུ་འཇུག་པ་ཡིན་ཏེ། རྒྱུ་དང་རྐྱེན་རྣམས་ལས་ཀུན་ཏུ་བྱུང་བ་ཡིན་ནོ། །<line/>
ཇི་ལྟར་ཁང་པ་ལའང་རྣམ་པ་དུ་མ་རྣམས་སུ་བསྐོར་བ་ལ་སོགས་པ་ཚོགས་པ་རྣམས་ཕན་ཚུན་གྱི་དབང་གིས་དང་ཕན་ཚུན་ལ་ཀུན་ཏུ་བརྟེན་ནས་ཁང་པ་ཞེས་བྱ་བའི་ཐ་སྙད་དུ་འགྱུར་ལ། དེ་<line/>
བཞིན་དུ་ལུས་ཀྱི་ཐ་སྙད་ཅན་གྱི་གཟུགས་ཕུང་འདི་འང་པགས་པ་དང་ཤ་དང་རུས་པ་དང་ཚིལ་དག་གི་ཚོགས་སུ་གྱུར་པ་དབང་ཕྱུག་མེད་པ་བྱེད་པ་པོ་རྣམས་དང་རྣམ་པར་བྲལ་བའི་གཟུགས་<line/>
ཕུང་ལ་གཟུགས་ཀྱི་ཐ་སྙད་ཡིན་ནོ། །དེ་ལ་འདི་ལྟར་ཇི་ལྟར་དགེ་སྦྱོང་ངམ། བྲམ་ཟེའམ། གཞན་ཡང་དེའི་རིགས་ཅན་དག་གིས་དེ་ལྟར་རྗེས་སུ་འཇལ་བ་ལ་བརྟེན་ནས་གང་དག་གཟུགས་<line/>
ཡང་དག་པ་ཇི་ལྟ་བར་རྣམ་པར་ཕྱེ་བ་འདི་དག་རྣམས་ནི། གཟུགས་དང་རིགས་དང་དབང་ཕྱུག་གི་རྒྱགས་པ་དེ་ཐམས་ཅད་དང་རབ་ཏུ་བྲལ་བར་འགྱུར་བའམ་མགོ་སྨད་པར་འགྱུར་རོ།།<line/>
གཞན་ཡང་ཇི་ལྟར་བདག་ནི། མངོན་པར་མཐོ་བའི་རིགས་སུ་སྐྱེས་སོ་ཞེས་དེ་ལྟར་གང་གི་ཚེ་འདི་རིགས་ཀྱིས་རྒྱགས་པར་གྱུར་པ་ནི། ཡང་དག་པར་ཇི་ལྟ་བ་བཞིན་དུ་མཐོང་བ་མ་ཡིན་<line/>
ལ༑ ཕྱི་ནས་ནི། ཡང་དག་པ་ཁོ་ནར་མཐོང་བ་ཡིན་ཏེ། ཇི་ལྟར་རིགས་ཞེས་བྱ་བ་ནི། ཀུན་ཏུ་བརྟགས་པ་འབའ་ཞིག་ཙམ་ཁོ་ན་ལ་མིག་མེད་པ་རྣམས་ཀྱིས་འདི་དག་ཡོངས་སུ་རྟོགས་པར་བྱེད་པ་<line/>
</page>
<page index="223" id="112B">ཡིན་ནོ། །ཤེས་རབ་དང་ཚུལ་ཁྲིམས་དང་སྦྱིན་པ་རྣམས་ནི། མཐོང་བ་ཡིན་ཏེ། དེ་ལྟ་བུ་རྣམས་ནི། རྣམ་པར་དག་པའི་རིགས་དང་ལེགས་པར་ལྡན་པ་ཡིན་ནོ། །མེད་པ་ལ་བྱིས་པ་རྣམས་ཀྱིས་ང་རྒྱལ་དུ་<line/>
བྱས་པ་འབའ་ཞིག་ལ་འདི་དག་ཏུ་རྟོགས་པ་ཁོ་ན་ཡིན་ནོ། །དཔེར་ན། དགེ་སྦྱོང་ངམ་བྲམ་ཟེའམ་དེའི་རིགས་ཅན་གཞན་དག་རྣམས་ཀྱང་རུང་སྟེ། ཡང་དག་པ་ཇི་ལྟ་བ་བཞིན་དུ་དེ་ལྟར་རིགས་རྣམས་<line/>
རྟོགས་པ་ནི། དེའི་ཚེ་འདིའི་རིགས་ཀྱི་རྒྱགས་པ་གང་ཡིན་པ་དེ་དག་རྣམས་ཐམས་ཅད་ཀྱི་ཐམས་ཅད་དུ་རབ་ཏུ་འབྲལ་བར་འགྱུར་རོ། །མགོ་སྨད་པར་འགྱུར། དེ་ནས་དེའི་ཚེ་རྨ་བྱའི་རྒྱལ་པོ་དེས་<line/>
ཚིགས་སུ་བཅད་པའི་དབྱངས་ཀྱིས་བསྙད་པ་ཇི་ལྟར། གཟུགས་དང་བཙན་ཕྱུག་རིགས་རྒྱགས་པ། །ལུས་ཅན་གང་ལ་དམིགས་པ་ནི། །དེ་མྱོས་གླང་ཆེན་སྨྱོན་པ་འདྲ། །རབ་ཏུ་ལྟུང་ཉིང་མཐོང་<line/>
བ་མིན༑ ༑རྒོད་པའི་སྐྱེས་བུ་ཐམས་ཅད་ནི། །བག་མེད་པས་ནི་དབང་པོ་དཀྲུགས། །ཡང་མོར་འཇིག་རྟེན་འདིར་སོང་ནས། །ཕྱི་མར་ངན་སོང་དག་ཏུ་འཚེད། །གཟུགས་དང་དབང་ཕྱུག་རྒྱགས་པ་<line/>
ཡིས༑ ༑ལོང་བའི་མིག་གང་སྡིག་བྱེད་པ། །དེ་དག་བདེ་བ་ལེགས་རྙེད་མིན། །ཕྱི་མར་ངན་སྟོང་རྣམས་སུ་མཐོང༌། །གཟུགས་དང་དབང་ཕྱུག་རིགས་ཀྱིས་དྲིས། །གང་དེ་དེ་ཉིད་སྐལ་ལྡན་མིན། །དེ་ཉིད་<line/>
རྟོགས་མིན་བྱིས་པ་རྣམས། །སྲིད་པའི་མཚོ་ལས་རྒལ་མི་འགྱུར། །གང་ཡང་རིགས་དང་ཕུན་ཚོགས་གང༌། །གཞན་ཡང་བདེ་བར་འདོད་པ་གང༌། །དེ་དག་ཐམས་ཅད་མི་རྟག་པས། །དེ་ཕྱིར་འདི་ལ་བློ་<line/>
</page>
<page index="224" id="113A">༄༅། །མི་གཏད། །ཤེས་རབ་ཚུལ་ཁྲིམས་དེས་བྲལ་བའི། །རིགས་ནི་མཁས་པས་བསྔགས་པ་མིན། །གང་དག་ཤེས་རབ་དང་ཚུལ་ཁྲིམས། །དེ་ནི་ཆེན་པོའི་རིགས་ལ་གནས། །ཤེས་རབ་དང་བྲལ་དབང་ཕྱུག་<line/>
མིན༑ ༑རིགས་མིན་ལེགས་པའི་སྲོལ་ཡང་མིན། །དེ་ཕྱིར་ཤེས་རབ་འདི་རིགས་ཡིན། །ཤེས་རབ་དང་བྲལ་རིགས་མེད་ཡིན། །སྤྱོད་ལ་དྲི་མེད་གང་དག་གི །ཚུལ་ཁྲིམས་བསིལ་བའི་མཚེའུ་བཞིན་<line/>
ནོ༑ ༑དེ་ནི་ཆེན་པོའི་རིགས་སུ་སྐྱེ། །དྲི་མ་ཅན་གཞན་རིགས་མིན་ནོ། །ཚུལ་ཁྲིམས་དཀའ་ཐུབ་བསམ་གཏན་སྦྱིན། །བདེན་དང་བརྟན་དང་ཕ་རོལ་གནོན། །རིགས་གང་ཡང་དག་ལྡན་པ་དེའི། །<line/>
ཆོས་གང་རྣམ་པར་སྤངས་པ་ཡི། །སྐྲ་བྲེགས་དགེ་སྦྱོང་མིན་པར་མཐོང༌། །སྐྱེ་རིགས་ཉིད་ལས་བྲམ་ཟེ་མིན། །ཤེས་རབ་ཚུལ་ཁྲིམས་རང་བཞིན་གང༌། །དགེ་སྦྱོང་བྲམ་ཟེ་ཡང་དེ་ཡིན། །རྒ་བས་གཟུགས་<line/>
ནི་འཇོམས་པར་བྱེད། །འཆི་བདག་མི་རྣམས་སྲོག་མཐར་བྱེད། །རྒུད་པས་ནོར་ནི་འཇོམས་བྱེད་པས། །རྟག་པ་ཉིད་དུ་རྣམ་པར་གནས། །ནད་ཀྱང་ནད་མེད་འཇོམས་པར་ནི། །ལུས་ཅན་རྣམས་ལ་རབ་<line/>
ཏུ་འཇུག། །མཁས་པའི་སྐྱེས་བུས་ཐམས་ཅད་དུ། །དབང་ཕྱུག་རྒྱགས་པས་འདིར་མ་ལྟུང༌། །འཁོར་བའི་ཉེར་འཚེ་གོ་གྱིས་ལ། །སྐྱེས་བུ་རྒྱགས་ལྡན་མ་བྱེད་ཅིག །དེ་ཕྱིར་འདིར་ནི་སྒྲིན་པོ་ཡིས། །<line/>
གཟུགས་རྒྱགས་དབང་ཕྱུག་ལ་མ་ལྟ། །ལེགས་པར་སྤྱད་པས་ཆོས་ལ་སྤྱོད། །དེ་ལྟར་སྡུག་བསྔལ་གྱིས་མི་འཇོམས། །དེ་ལྟར་རྨ་བྱ་རྣམས་ཀྱི་མངའ་བདག་འདིས་ལྷ་དེ་དག་རྣམས་ལ་ཆོས་སྟོན་<line/>
</page>
<page index="225" id="113B">པར་བྱེད་དོ། །ཆོས་གཞན་ཡང་དགེ་སྦྱོང་དང་བྲམ་ཟེ་ཐེག་པ་ཆེན་པོ་ལ་ཡང་དག་པར་རབ་ཏུ་གནས་པ་རྣམས་ཀྱིས་བྱ་བར་བྱའོ། །འདིའང་གང་ཞེ་ན། འདི་ལྟ་སྟེ། སེམས་ཅན་ཐམས་ཅད་ལ་མཉམ་པ་ཉིད་<line/>
དོ༑ ༑སེམས་ཅན་ཐམས་ཅད་ལ་མཉམ་པ་ཉིད་ཅེས་བྱ་བའི་ཆོས་ནི། སེམས་ཅན་དུ་གྱུར་པ་རྣམས་ཐམས་ཅད་ལ་སྟེ། དགེ་སྦྱོང་དང་བྲམ་ཟེ་དང་དེའི་རིགས་ཅན་གཞན་དག་རྣམས་ཀྱང་མཆོག་ཏུ་<line/>
བདེ་བ་དང་ལྡན་པར་འགྱུར་རོ། །སེམས་ཅན་རྣམས་ཐམས་ཅད་ཀྱི་མཐུན་པར་བྱེད་པར་ཡང་འགྱུར་རོ། །ལུས་ཞིག་པར་གྱུར་ནས་ཀྱང་ཤི་བའི་འོག་ཏུའང་མཐོ་རིས་ཀྱི་འཇིག་རྟེན་དུ་སྐྱེའོ། །<line/>
དགེ་སྦྱོང་དང་བྲམ་ཟེ་དག་གིས་ཇི་ལྟར་ན་སེམས་ཅན་རྣམས་ཐམས་ཅད་ལ་མཉམ་པ་ཉིད་དུ་བསྒོམ་པར་བྱ་ན། གང་ཡང་དགེ་སྦྱོང་དང་བྲམ་ཟེ་དག་ཀུན་ཏུ་རྩོད་པར་བྱེད་པ་རྣམས་ཡོངས་སུ་<line/>
སྤོང་བར་བྱེད་དོ། །གང་འགའ་ཞིག་དང་ཡང་ཀུན་ཏུ་རྩོད་པར་མི་བྱེད་དོ། །ཀུན་ཏུ་རྩོད་པ་རྣམ་པར་སྤངས་པ་དེ་ནི། སེམས་ཅན་རྣམས་ཐམས་ཅད་ལའང་ཡིད་མཉམ་པ་ཉིད་དུ་འགྱུར་རོ། །དེའི་<line/>
ཕྱིར་རེ་ཞིག་དང་པོ་ཁོ་ནར་ཐམས་ཅད་ཀྱིས་གནས་སྐབས་ཐམས་ཅད་དུ་ཐམས་ཅད་ཀྱིས་ཀྱང་དགེ་སྦྱོང་དང་བྲམ་ཟེ་རྣམས་ཀྱིས་ཀུན་ཏུ་རྩོད་པར་བྱེད་པ་རྣམས་ཡོངས་སུ་སྤང་བར་བྱའོ། །དེ་<line/>
ལྟར་ན་སེམས་ཅན་རྣམས་ཐམས་ཅད་ལའང་མཉམ་པ་ཉིད་དུ་འགྱུར་རོ། །ཡང་གཉན་པོ་གཞན་དག་གིས་ཀྱང་དགེ་སྦྱོང་དང་བྲམ་ཟེ་རྣམས་སེམས་ཅན་ཐམས་ཅད་ལ་མཉམ་པ་ཉིད་ཀྱི་བློར་<line/>
</page>
<page index="226" id="114A">༄༅། །འགྱུར་རོ། །ཇི་ལྟ་བ་བཞིན་དུ་སེམས་ཅན་རྣམས་ཐམས་ཅད་ཀྱི་སྡུག་བསྔལ་ལ་རྟོག་པར་བྱེད་པ་ནི། གྲོགས་པོ་རྣམས་ལའང་ཇི་ལྟ་བ་དེ་ཁོ་ན་བཞིན་དུ་གྲོགས་པོ་མ་ཡིན་པ་<line/>
རྣམས་ལ་ཡང་སྟེ། འཁོར་བར་ཀུན་ཏུ་ཆུད་པར་གྱུར་པའི་སྲོག་ཆགས་འདི་རྣམས་ཐམས་ཅད་ཀྱང་སྐྱེ་བའི་རིགས་ཀྱི་ཆོས་རྣམས་ནི། རིགས་ཀྱི་ཆོས་ཉིད་ཀྱིས་བྲལ་བ་ཡིན་ལ། དེ་དག་གི་སྐྱེ་བ་<line/>
རྣམས་བདེན་པས་ནི། རྒ་བ་དང་ནད་དང་འཆི་བ་དང་མྱ་ངན་དང་སྨྲེ་སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་ངལ་དུ་བ་ཏུ་འགྱུར་བ་ཡིན་ནོ། །གྲང་བ་དང་ཚ་བ་དང་བཀྲེས་པ་དང་སྐོམ་པ་<line/>
དང་གསོད་པ་དང་འཆིང་བ་དག་གིས་སྐྱེ་བ་ཡིན་ནོ། །མི་སྡུག་པ་རྣམས་དང་ཕྲད་པ་དང་སྡུག་པ་དང་བྲལ་བའི་སྡུག་བསྔལ་གྱི་ཁྱད་པར་རྣམས་འབྱུང་བར་འགྱུར་རོ། །དེ་དེ་ལྟ་བུ་ཉིད་དུ་གྲོགས་པོའི་སྡུག་<line/>
བསྔལ་རྣམས་ཀྱང་ལ་འུར་ལྟ་བར་བྱེད་དོ། །དེ་ཁོ་ན་བཞིན་དུ་གྲོགས་པོ་མ་ཡིན་པ་ཡང་ངོ༌། །དེ་དེ་ལྟར་སྒོམ་པར་བྱེད་པ་ན་དགེ་སྦྱོང་ངམ་བྲམ་ཟེ་རྣམས་ཀྱང་སེམས་ཅན་ཐམས་ཅད་ལ་མཉམ་པ་ཉིད་<line/>
ཀྱི་བློར་འགྱུར་རོ། །གཞན་ཡང་དགེ་སྦྱོང་ངམ་བྲམ་ཟེ་དག་གིས་འདི་ལྟར་སེམས་པར་བྱེད་དེ། ཀྱེ་མ་སེམས་ཅན་འདི་དག་རྣམས་ནི། སྡུག་བསྔལ་ཤིན་ཏུ་གནམས་པའི་སྡུག་བསྔལ་མྱོང་བར་འགྱུར་<line/>
རོ༑ ༑དེ་གང་དག་ཞེ་ན། འདི་ལྟ་སྟེ། ནད་ཅེས་བྱ་བའོ། །སེམས་ཅན་རྣམས་ཐམས་ཅད་ནི། ནད་ཀྱིས་འཇོམས་པར་འགྱུར་རོ། །དེ་དག་གི་ལུས་དང་ཡིད་ཀྱང་ནད་ཀྱིས་གཟིར་བར་གྱུར་པ་རྣམས་ཤིན་<line/>
</page>
<page index="227" id="114B">ཏུ་སྡུག་བསྔལ་བར་འགྱུར་རོ། །དེ་ཇི་ལྟ་བ་བཞིན་དུ་གྲོགས་པོ་ལ་སེམས་པར་བྱེད་པ་ཁོ་ན་བཞིན་དུ་དགྲ་བོ་རྣམས་ལའང་སེམས་པར་བྱེད་དོ། །དེ་དེ་ལྟར་མཉམ་པ་ཉིད་དུ་གྱུར་པའི་བློས་སེམས་རབ་ཏུ་<line/>
དང་བར་འགྱུར་རོ། །དེའི་སེམས་རབ་ཏུ་དང་བར་གྱུར་པ་ལས་བརྗོད་པ་རྣམས་ཀྱང་རབ་ཏུ་དང་བར་འགྱུར་རོ། །ཁྲག་ཀྱང་རབ་ཏུ་དང་བས་བཞིན་གྱི་མདོག་ཀྱང་རབ་ཏུ་དང་ངོ༌། །དེའི་དབང་པོ་རྣམས་ཐམས་<line/>
ཅད་ཀྱང་རྟག་པར་རྒྱུན་དུ་ཀུན་ནས་རབ་ཏུ་དང་བར་འགྱུར་རོ། །འདི་ནི། དེའི་མཐོང་བའི་ཆོས་ཀྱི་འབྲས་བུ་ཡིན་ཞིང༌། སྐྱེ་བོ་རྣམས་ཐམས་ཅད་ཀྱིའང་འདོད་པ་སྡུག་པ་ཡིད་དུ་འོང་བར་འགྱུར་རོ། །དེ་ལྟར་<line/>
ཡང་སེམས་ཅན་རྣམས་ཐམས་ཅད་ལ་བྱམས་པར་གྱུར་པ་དེ་ནི། ལུས་ཞིག་པར་གྱུར་ནས་ཤི་བའི་འོག་ཏུ་མཐོ་རིས་བདེ་འགྲོའི་འཇིག་རྟེན་པ་ལྷ་རྣམས་སུ་སྐྱེ་བར་འགྱུར་རོ། །ཡང་རྣམ་པ་གཞན་<line/>
གྱིས་ཀྱང་དགེ་སྦྱོང་ངམ་བྲམ་ཟེ་རྣམས་སེམས་ཅན་ཐམས་ཅད་ལ་བློ་མཉམ་པ་ཉིད་དུ་འགྱུར་བ་ནི། འདི་ལྟ་སྟེ། གྲོགས་པོ་རྣམས་ཀྱི་ལ་སེམས་པར་བྱེད་ཅིང་དེ་ཁོ་ན་བཞིན་དུ་དགྲ་བོ་རྣམས་ཀྱི་ལའང་<line/>
སྟེ༑ ཇི་ལྟར་སྲོག་ཆགས་འདི་དག་རྣམས་ཐམས་ཅད་ནི། འཆི་བའི་ཆོས་ཅན། འཆི་བའི་ཆོས་ཉིད་ལས་རྣམ་པར་མ་གྲོལ་བ་ཡིན་ནོ། །སྐྱེ་བ་དང་བཅས་པར་གྱུར་པ་འདི་དག་རྣམས་ཐམས་ཅད་ཀྱང་<line/>
འཆི་བར་འགྱུར་བ་ཡིན་ནོ། །རང་རང་གི་ལས་རྣམས་ཀྱིས་སེམས་ཅན་འདི་དག་རྣམས་དམྱལ་བ་དང་ཡི་དྭགས་དང་དུད་འགྲོར་སྐྱེ་བས་སེམས་ཅན་འདི་དག་ནི། ཀྱེ་མ་རིང་བར་འགྱུར་རོ། །དེ་དེ་ལྟར་<line/>
</page>
<page index="228" id="115A">༄༅། །སྒོམ་པར་བྱེད་པ་དང་སེམས་ཅན་རྣམས་ཐམས་ཅད་ལའང་ཕན་པར་འདོད་པ་དེ་ནི། མཆོག་ཏུ་ཁྲག་རབ་ཏུ་དང་བར་འགྱུར་རོ། །ཁྲག་རབ་ཏུ་དང་བར་གྱུར་པས་བཞིན་གྱི་<line/>
མདོག་དང་ངོ༌། །དེའི་བཞིན་གྱི་མདོག་རབ་ཏུ་དང་བས་བལྟ་ན་མཛེས་པར་འགྱུར་རོ། །དེས་སེམས་ཅན་རྣམས་ཐམས་ཅད་དགའ་བར་འགྱུར་ཏེ། མཐོང་བའི་ཆོས་ལ་ཡིན་ནོ། །རྣམ་པར་སྨིན་པས་<line/>
ནི་ལུས་ཞིག་པར་གྱུར་ནས་ཀྱང་མཐོ་རིས་བདེ་འགྲོའི་འཇིག་རྟེན་གྱི་ལྷ་རྣམས་སུ་སྐྱེ་བར་འགྱུར་རོ། །དེ་ལྟར་ཡང་དགེ་སློང་རྣམས་སེམས་ཅན་ཐམས་ཅད་ལ་མཉམ་པ་ཉིད་ཀྱི་དབང་དུ་བྱས་ནས་<line/>
དགེ་བའི་ལས་ཆེན་པོ་རྣམས་བྱེད་པར་འགྱུར་རོ། །ཡང་རིམ་པ་གཞན་གྱིས་ཀྱང་དགེ་སྦྱོང་ངམ་བྲམ་ཟེའམ་གཞན་ཡང་དེའི་རིགས་ཅན་རྣམས་ཀྱིས་སེམས་ཅན་ཐམས་ཅད་ལ་མཉམ་པ་ཉིད་སྒོམ་<line/>
པར་བྱེད་དེ། ཇི་ལྟར་སེམས་ཅན་འདི་དག་རྣམས་ཐམས་ཅད་ནི། ལས་ཀྱི་བགོ་སྐལ་ལ་སྤྱོད་པ། ལས་ཀྱི་སྐྱེ་གནས་པ། ལས་བདག་གིར་བྱེད་པར་གྱུར་པས་ཇི་ལྟར་ལས་བྱས་པར་གྱུར་པ་དགེ་བའམ།<line/>
སྡིག་པ་ཅན་ཡང་རུང་སྟེ། ལས་དེ་དང་དེའི་སྐལ་པ་ཅན་དུ་འགྱུར་བ་ཡིན་ནོ། །ལེགས་པར་བྱས་པ་རྣམས་ཀྱིས་ནི། ལྷ་དང་མི་རྣམས་ཀྱི་ནང་དུའོ། །ཉེས་པར་བྱས་པ་རྣམས་ཀྱིས་ནི། དམྱལ་བ་དང་<line/>
ཡི་དྭགས་དང་དུད་འགྲོ་རྣམས་སུ་སྐྱེ་བར་འགྱུར་རོ། །དགེ་སྦྱོང་དང་བྲམ་ཟེའམ་གཞན་ཡང་དེའི་རིགས་ཅན་དེ་དག་རྣམས་ཀྱིས་དེ་ལྟར་སྒོམ་པར་བྱེད་པ་ན། དེའི་ཚེ་འདིའི་སེམས་ཅན་གྱི་དབང་<line/>
</page>
<page index="229" id="115B">དུ་བྱས་པའི་སེམས་རབ་ཏུ་དང་བར་འགྱུར་བས་བཞིན་གྱི་ཁ་དོག་རབ་ཏུ་དང་བར་འགྱུར་རོ། །བཞིན་གྱི་མདོག་རབ་ཏུ་དང་བར་གྱུར་པས་ཀྱང་སེམས་ཅན་རྣམས་ཐམས་ཅད་ཀྱི་འདོད་པ་སྡུག་པ་ཡིད་<line/>
དུ་འོང་བར་འགྱུར་རོ། །ལུས་ཞིག་ནས་ཀྱང་མཐོ་རིས་བདེ་འགྲོའི་འཇིག་རྟེན་པ་ལྷ་རྣམས་སུ་སྐྱེ་བར་འགྱུར་ལ། ཐ་མར་ཡང་ཡོངས་སུ་མྱ་ངན་ལས་འདའ་བ་ཡིན་ནོ། །དེའི་སེམས་རབ་ཏུ་དང་<line/>
བར་གྱུར་པ་དང་སེམས་ཅན་རྣམས་ཐམས་ཅད་ལ་མཉམ་པ་ཉིད་དུ་གྱུར་པའི་དགེ་སྦྱོང་དང་བྲམ་ཟེ་དག་རྣམས་ཀྱིའང་འབྲས་བུ་དེ་ལྟ་བུར་འགྱུར་བ་ཡིན་ནོ། །ཡང་རིམ་པ་གཞན་གྱིས་དགེ་<line/>
སྦྱོང་ངམ་བྲམ་ཟེ་རྣམས་ཀྱང་སེམས་ཅན་རྣམས་ཐམས་ཅད་ལ་མཉམ་པ་ཉིད་སྒོམ་པར་བྱེད་དོ། །གང་ཞེ་ན། འདི་ལྟ་སྟེ། སེམས་ཅན་རྣམས་ཐམས་ཅད་ལའང་སེམས་ཅན་རྣམས་ཐམས་<line/>
ཅད་ནི༑ སྡུག་པ་དང་ཡིད་དུ་འོང་བ་རྣམས་དང་ཐ་དད་དུ་འབྲལ་བར་འགྱུར་རོ། །མེད་པར་འགྱུར་རོ། །རྣམ་པར་འཐོར་བར་འགྱུར་རོ། །རྣམ་པར་འབྲལ་བར་འགྱུར་རོ། །སོ་སོར་འབྱུང་བར་<line/>
འགྱུར་རོ། །འཁོར་བར་གཏོགས་པའི་སེམས་ཅན་རྣམས་ཐམས་ཅད་ལའང་སྡུག་པ་ཡིད་དུ་འོང་བ་འདོད་པ་རྣམས་ཐམས་ཅད་དང་ཡང་ལྷན་ཅིག་ཏུ་བྲལ་བར་མ་གྱུར་ཅིང་འབྲལ་བར་མི་འགྱུར་བ་<line/>
རྣམས་ནི། འདི་ན་འགའ་ཞིག་ཀྱང་ཡོད་པ་མ་ཡིན་ནོ། །སྡུག་པ་རྣམས་དང་རབ་ཏུ་རྣམ་པར་བྲལ་བ་ནི། ཤིན་ཏུ་སྡུག་བསྔལ་བ་ཡིན་ནོ། །དེ་དེ་ལྟར་སྒོམ་པར་བྱེད་པས་སེམས་རབ་ཏུ་དང་བར་འགྱུར་<line/>
</page>
<page index="230" id="116A">༄༅། །ཞིང་སེམས་ཀུན་ནས་རབ་ཏུ་དང་བས་གདོང་གི་མདངས་གསལ་བར་འགྱུར་རོ། །དེའི་བཞིན་གྱི་མདངས་གསལ་བར་གྱུར་པས་ཀྱང་མངོན་པར་དགའ་བའི་གཟུགས་<line/>
སུ་འགྱུར་རོ། །དེའི་གཟུགས་བཟང་བ་སྐྱེ་བོ་རྣམས་ཐམས་ཅད་རབ་ཏུ་དང་བར་འགྱུར་རོ། །འདོད་པ་དང་སྡུག་པ་ཡིད་དུ་འོང་བར་ཡང་འགྱུར་རོ། །དེ་སེམས་ཅན་རྣམས་ཐམས་ཅད་ལ་མཉམ་པ་ཉིད་<line/>
ཀྱིས་མཐུ་སྟོབས་ཀྱི་མཐོང་བའི་ཆོས་ཀྱི་འབྲས་བུ་ནི། འདི་དག་ཡིན་ནོ། །ལུས་ཞིག་པར་གྱུར་ནས་ཀྱང་མཐོ་རིས་བདེ་འགྲོའི་འཇིག་རྟེན་དུ་ལྷ་རྣམས་སུ་སྐྱེ་བར་འགྱུར་རོ། །ལས་ཀྱི་ལྷག་མ་རྣམས་<line/>
ཀྱིས་ཀྱང་ཡོངས་སུ་མྱ་ངན་ལས་འདའ་བར་འགྱུར་རོ། །ཡང་རྣམ་གྲངས་གཞན་གྱིས་ཀྱང་དགེ་སྦྱོང་ངམ་བྲམ་ཟེ་རྣམས་ཀྱིས་སེམས་ཅན་ཐམས་ཅད་ལ་མཉམ་པ་ཉིད་ཀྱི་སེམས་བསྒོམ་<line/>
པར་བྱ་བ་ཡིན་ནོ། །གང་དག་ཞེ་ན། འདི་ལྟ་སྟེ། གང་གི་ཕྱིར་ཡང་མོར་མྱུར་དུ་འཇུག་པའི་ཕྱིར་ན་སེམས་ནི། ཀུན་ཏུ་གནས་པ་མེད་པ་ཡིན་པས་དགེ་སྦྱོང་དང་བྲམ་ཟེ་དེ་དག་རྣམས་ཡང་གལ་<line/>
ཏེ་འདོད་ཆགས་དང་བཅས་པར་གྱུར་པའི་སེམས་སྐྱེས་པར་གྱུར་ན། དེས་མི་སྡུག་པ་སྒོམ་པར་བྱེད་དོ། །གལ་ཏེ་ཞེ་སྡང་དང་བཅས་པར་གྱུར་ན། དེས་བྱམས་པ་སྒོམ་པར་བྱེད་དོ། །གལ་<line/>
ཏེ་གཏི་མུག་དང་བཅས་པའི་སེམས་སྐྱེས་པར་གྱུར་ན། དེས་རྟེན་ཅིང་འབྲེལ་པར་འབྱུང་བ་རྣམས་སྒོམ་པར་བྱེད་དོ། །དེ་དེ་ལྟར་སེམས་ཀྱི་གཉེན་པོར་གྱུར་པའི་གཉེན་པོ་གསུམ་པོ་རྣམས་<line/>
</page>
<page index="231" id="116B">སེམས་པར་བྱེད་པས་སེམས་ཅན་ཐམས་ཅད་ལ་མཉམ་པ་ཉིད་དུ་འགྱུར་རོ། །དེ་ནི། གྲོགས་པོ་དང་དགྲ་བོ་རྣམས་རབ་ཏུ་བྲལ་བ་དང་མཉམ་པ་དང་ཡང་པ་དང་རབ་ཏུ་དང་པའི་བློ་གྲོས་ཅན་ཐམས་ཅད་<line/>
དུ་དོགས་པ་མེད་པར་འགྲོ་ཞིང་རྣམ་པར་རྒྱུ་བ་དང༌། མཆོག་ཏུ་རྣམ་པར་དག་པ་བདེ་བར་གནས་པ་ཡིན་ནོ། །བདེ་བར་མཚན་མོ་ཉལ་བར་འགྱུར་བ་དང༌། བདེ་བར་ཡང་ཉིན་མོ་རབ་ཏུ་སད་པར་<line/>
འགྱུར་ལ། ལྷ་རྣམས་ཀྱིས་ཀྱང་འདི་དག་ལ་མངོན་པར་སྲུང་བར་བྱེད་དོ། །དེ་ནི། དབང་ཆེ་བར་ཡང་འགྱུར་རོ། །མཐུ་སྟོབས་ཆེ་བར་ཡང་འགྱུར་རོ། །དེ་དེ་ལྟར་རབ་ཏུ་ཡིད་རབ་ཏུ་དང་བས་ཁྲག་<line/>
རབ་ཏུ་དང་བར་འགྱུར་རོ། །ཁྲག་རབ་ཏུ་དང་བས་བཞིན་གྱི་མདོག་རབ་ཏུ་དང་ངོ༌། །དེའི་མདོག་རབ་ཏུ་དང་བས་བལྟ་ན་མཛེས་པའི་གཟུགས་སུ་འགྱུར། རབ་ཏུ་མཛེས་པ་དང་སྐྱེ་བོ་རྣམས་ཐམས་<line/>
ཅད་ལ་འདོད་པ་དང་སྡུག་པ་དང་མཐུན་པ་དང་ཡིད་དུ་འོང་བར་ཡང་འགྱུར་རོ། །དེ་སེམས་ཅན་ཐམས་ཅད་ལ་མཉམ་པ་ཉིད་དུ་གྱུར་པའི་ལས་ཀྱི་འབྲས་བུ་རྣམ་པར་སྨིན་པས་ལུས་ཞིག་པར་<line/>
གྱུར་ནས་ཤི་བའི་འོག་ཏུའང་བདེ་འགྲོ་མཐོ་རིས་ཀྱི་འཇིག་རྟེན་ལྷ་རྣམས་སུ་སྐྱེ་བར་འགྱུར་རོ། །ཀུན་ཏུ་ལྷག་པར་གྱུར་པའི་ལས་ཀྱིས་ཀྱང་ཇི་ལྟར་མོས་པ་བཞིན་དུ་ཡོངས་སུ་མྱ་ངན་ལས་<line/>
འདའ་བར་འགྱུར་རོ། །དེ་ནས་དེའི་ཚེ་རྨ་བྱའི་རྒྱལ་པོ་དེས་ཚིགས་སུ་བཅད་པའི་དབྱངས་ཀྱིས་བསྙད་པ་ཇི་ལྟར། གྲོགས་དང་གྲོགས་མིན་ཐམས་ཅད་ལ། །གང་བློ་ཀུན་ཏུ་ཆགས་མེད་པར། །ཕྱོགས་འཛིན་<line/>
</page>
<page index="232" id="117A">༄༅། །མེད་པར་ཆོས་ཤེས་པའི། །ཤེས་ལྡན་ཐུབ་པར་བརྗོད་པ་ཡིན། །སྐྱོན་གྱི་འདམ་གྱིས་ཡིད་གང་ལ། །ནམ་ཡང་དགོས་པ་མེད་པ་དང༌། །གཅིག་བུར་རྒྱུ་བར་དགའ་བ་<line/>
དང༌། །གང་དག་ཆགས་བྲལ་ཐུབ་པར་བརྗོད། །ང་ཡིར་མེད་དང་སྤྱོད་དྲི་མེད། །རྙོག་པའི་དྲི་མ་ཀུན་དང་བྲལ། །ཡུལ་རྣམས་ཉོན་མོངས་ཐམས་ཅད་ཀྱིས། །ཀུན་ཏུ་འཕྲོག་མེད་ཐུབ་པར་བརྗོད། །མི་རྟག་<line/>
ལ་སོགས་བདེན་པ་ནི། །ཇི་ལྟ་བཞིན་དུ་རྗེས་སུ་མཐོང༌། །འཇིག་རྟེན་འཇིག་རྟེན་མུན་ཉིད་ཀྱང༌། །བརྟན་པ་དེ་ནི་ཐུབ་པར་བརྗོད། །འཇིག་རྟེན་ཆོས་ཀྱིས་ནམ་ཡང་ནི། །རྗེས་སུ་སྐྱོ་བར་འགྱུར་མ་ཡིན།།<line/>
བདེ་སྡུག་མཚུངས་པའི་ཤེས་རབ་ནི། །དྲི་མེད་ཐུབ་པར་བརྗོད་པ་ཡིན། །རྟག་ཏུ་ཀུན་དགའ་མཆོག་གིས་ནི། །རྟག་ཏུ་འདོད་པ་རྣམ་པར་སྤངས། །སྲེད་པ་མེད་དང་ཉུང་དུས་འཚོ། །གཙང་བ་འདི་ནི་ཐུབ་<line/>
པར་བརྗོད། །གང་དག་དེ་དང་འགྲོགས་པ་ཡིས། །གང་ལ་དེ་ལ་རྗེས་འགྲོ་མིན། །གཅིག་པུ་རྒྱུ་ཞིང་བློ་གྲོས་བརྟན། །སྲུང་མཚམས་དང་ལྡན་ཐུབ་པར་བརྗོད། །འཇིགས་དང་རྒ་བ་ལས་རྣམ་གྲོལ། །<line/>
སྲེད་པའི་ཤུགས་ཀྱིས་འཇོམས་མིན་གང༌། །རབ་ཏུ་ཞི་བའི་དབང་དག་སེམས། །རོ་ལ་ཞེན་མེད་ཐུབ་པར་བརྗོད། །སེམས་ཅན་རྣམས་ལ་མཉམ་ཉིད་གང༌། །མི་མཉམ་པ་ལ་རྟག་ཏུ་མཉམ། །ཐམས་<line/>
ཅད་ལ་ནི་མཉམ་པ་ཉིད། །ཤེས་རབ་ལྡན་པ་ཐུབ་པར་བརྗོད། །དག་མི་དགེ་རྣམས་ཐམས་ཅད་ཀྱི། །ལས་དང་འབྲས་བུའི་དེ་ཉིད་<line/>
</page>
<page index="233" id="117B">ཐུབ་པར་བརྗོད། །ཤིན་ཏུ་སྐྱོན་རྣམས་འཇོམས་ལ་བརྩོན། །རྟག་ཏུ་ལུས་གཏོགས་པ་ཡི་དྲན། །ཚོར་བ་ལ་སོགས་དེ་ཉིད་ཤེས། །ཤེས་རབ་ལྡན་པ་ཐུབ་པར་བརྗོད། །ཡུལ་དུས་བྱས་པར་རྩོམ་པ་<line/>
དང༌། །རིགས་པ་སྨྲ་ཞིང་དབང་པོ་དུལ། །འཁོར་བའི་འཇིགས་པས་འཇིགས་པ་ཡི། །རབ་ཞི་གང་ཡིན་ཐུབ་པར་བརྗོད། །དེ་ལྟར་རྨ་བྱའི་མངའ་བདག་དེས་དགའ་ལྡན་པ་དེ་དག་རྣམས་དང་འཐབ་བྲལ་<line/>
བ་དེ་དག་རྣམས་ལ་རྣམ་པ་དུ་མར་ཆོས་སྟོན་པར་བྱེད་དོ། །དེ་ལ་དེ་དག་རྣམས་ཐམས་ཅད་ཀྱང་ཡིད་ཤིན་ཏུ་མཉམ་པར་བཞག་པ་ཡིན་ཏེ། ཐམས་ཅད་དུ་ཡུལ་གྱི་བདེ་བ་དེ་དག་རྣམས་ཐོབ་ཀྱང་གཅིག་<line/>
ཏུ་དགེ་བའི་ཆོས་ཀྱི་བཏུང་བས་ཡིད་ངོམས་པར་གྱུར་པ་ཡིན་ནོ། །དེ་ནས་ལྷ་དེ་དག་རྣམས་ཀྱི་ཡིད་ཞུ་བར་གྱུར་པ་ཉེ་བར་རྙེད་པ་དང༌། གཞན་ཡང་རྨ་བྱའི་རྒྱལ་པོ་དེ་གཙུག་ལག་གི་ཆོས་ཉིད་སྟོན་པར་<line/>
བྱེད་པ་ལ་ཇི་ལྟར་ཆོས་གཞན་ཡང་ཐེག་པ་ཆེན་པོ་ལ་རབ་ཏུ་གནས་པར་གྱུར་པའི་དགེ་སྦྱོང་ངམ་བྲམ་ཟེའམ་དེ་ལྟ་བུའི་རིགས་ཅན་གཞན་རྣམས་ཀྱིས་ཀྱང་ཡིད་ལ་བྱའོ། །བྱས་ནས་ཀྱང་ཀུན་ཏུ་<line/>
སྤྱོད་པར་བྱའོ། །འདི་དག་ཀྱང་གང་ཞེ་ན། འདི་ལྟ་སྟེ། ཆོག་ཤེས་པའོ། །ཆོག་ཤེས་པ་ཞེས་བྱ་བའི་ཆོས་ནི། མཆོག་ཏུ་གཅེས་པར་བྱ་བ་ཡིན་ཏེ། བདེ་བར་བྱེད་པའང་ཡིན་ནོ། །ལུས་དང་སེམས་<line/>
ཐམས་ཅད་ཚིམ་པར་ཡང་འགྱུར་རོ། །ཆོག་ཤེས་པའི་གྲོགས་པོ་དང་ལྡན་པ་དང༌། ཆོག་ཤེས་པའི་དཔུང་གཉེན་དང་ལྡན་པའི་དགེ་སྦྱོང་དང་བྲམ་ཟེ་རྣམས་ནི། མཆོག་ཏུ་གྱུར་པའི་བདེ་བ་རྣམས་ལ་<line/>
</page>
<page index="234" id="118A">༄༅། །ལོངས་སྤྱོད་དོ། །ཐམས་ཅད་དུའང་ཐམས་ཅད་ཀྱིས་ཆོག་ཤེས་པ་དེ་དག་རྣམས་ཐམས་ཅད་ནི། བདེ་བའི་མཆོག་རྣམས་ལ་ཉེ་བར་ལོངས་སྤྱོད་པར་བྱེད་པ་ཡིན་ནོ། །འདོད་<line/>
པ་སྡུག་པ་ཡིད་དུ་འོང་བའི་གཟུགས་དུ་མ་རྣམས་ལ་མིག་གིས་མངོན་པར་ཞེན་པར་མི་བྱེད་དོ། །དོན་དུ་གཉེར་བར་ཡང་མི་བྱེད་ཅིང་ཀུན་ཏུ་རྟོག་པར་ཡང་མི་བྱེད་དོ། །མིག་གི་ཡུལ་དུ་གྱུར་པའི་<line/>
གཟུགས་དེ་དག་རྣམས་ལ་ཀུན་ཏུ་རྟོག་པར་མི་བྱེད་དོ། །སེམས་ཀྱིས་བསམས་ཏེ་སྨོན་བར་མི་བྱེད་དོ། །ཕྱིར་ཞིང་དོན་དུ་གཉེར་བར་མི་བྱེད་དོ། །འདོད་པ་དང་སྡུག་པ་དང་ཡིད་དུ་འོང་བར་གྱུར་པའི་<line/>
འདས་པའི་གཟུགས་དེ་དག་རྣམས་ལ་ཀུན་ཏུ་རྟོག་པར་མི་བྱེད་དོ། །དེས་བྱས་པའི་འདུན་པའི་འདོད་ཆགས་སྐྱེད་པར་མི་བྱེད་དོ། །དེ་ཉིད་ལ་དྲན་པར་བྱས་ནས་སྨོན་པར་མི་བྱེད་དོ། །རྣམ་པར་<line/>
འཕེལ་བར་འཚལ་བར་མི་བྱེད་དོ། །བདག་ཉིད་རང་གིས་བདག་ཉིད་མཆོག་ཏུ་དགའ་བར་བྱེད་པའི་དགེ་སྦྱོང་ངམ་བྲམ་ཟེ་རྣམས་ནི། རྟག་པ་ཉིད་དུའང་སྐྱིད་པར་འགྱུར་རོ། །དེ་བཞིན་དུ་<line/>
རྣ་བས་འདོད་པ་སྡུག་པ་ཡིད་དུ་འོང་བའི་སྒྲ་རྣམས་ཐོས་པར་གྱུར་པ་ན་ཀུན་ཏུ་རྟོག་པར་མི་བྱེད་དོ། །ཡིད་ཀྱིས་རབ་ཏུ་སྨོན་པར་མི་བྱེད་དོ། །འདས་པའི་ཡུལ་དེ་དག་རྣམས་ལ་འདུན་པའི་<line/>
འདོད་ཆགས་སྐྱེད་པར་མི་འགྱུར་རོ། །ཀུན་ཏུ་རྟོག་པར་མི་བྱེད་དོ། །ཡང་དག་པ་ཇི་ལྟ་བ་བཞིན་དུ་གྱུར་པས་སྒྲ་རྣམས་ལ་སོ་སོར་རྟོག་པར་ཡང་བྱེད་དོ། །སྒྲ་འདི་དག་ནི། རྟག་པ་མ་ཡིན།<line/>
</page>
<page index="235" id="118B">བདེ་བ་མ་ཡིན། བདག་དང་བཅས་པ་མ་ཡིན་གྱི། ཀུན་ཏུ་རྟོག་པ་འབའ་ཞིག་གིས་བཅོམ་པར་གྱུར་པའི་བྱིས་པའི་སྲོག་ཆགས་རྣམས་ཀྱིས་ཇི་ལྟར་བདེ་བར་ཀུན་ནས་སྒྱུར་བར་བྱེད་པ་བོར་དེ་ལྟར་<line/>
ཡོངས་སུ་བརྟགས་ཤིང་ཞེན་པ་རྣམས་ལ་སྒྲ་རྣམས་རྣ་བའི་ཡུལ་དུ་འགྱུར་བས་སེམས་ཀུན་ནས་དཀྲུག་པར་བྱེད་པ་ཡིན་ནོ། །དེ་ལ་ཇི་ལྟ་བ་བཞིན་དུ་རྣམ་པ་དུ་མར་ཚུལ་བཞིན་དུ་ཡིད་ལ་བྱེད་<line/>
པས་ཡང་དག་པ་ཇི་ལྟ་བ་བཞིན་དུ་མཐོང་བས་འདིས་ཇི་ལྟ་བ་བཞིན་དུ་ཀུན་དགའ་བར་བྱེད་པ་ན་སྒྲ་དེ་དག་ཉིད་ཡང་དག་པ་ཇི་ལྟ་བ་བཞིན་དུ་སོ་སོར་རྟོག་པར་བྱེད་དེ། ཇི་ལྟར་སྒྲ་འདི་ནི། ཆང་བ་<line/>
སྟོང་བ་དང༌། རྒྱུན་འཆད་པ་དང༌། སྙིང་པོ་མེད་པ་ཡིན་ཏེ། འདི་ནི། སྙིང་པོ་ཅུང་ཟད་ཅིག་ཀྱང་ཡོད་པ་ནི་མ་ཡིན་གྱི། འཁོར་བར་རྟོག་པ་འབའ་ཞིག་གིས་ཀུན་ཏུ་འཕྲོག་པའི་བྱིས་པ་སོ་སོའི་སྐྱེ་བོ་<line/>
རྣམས་ཡིན་ནོ། །དེ་གང་གི་ཚེ་སྒྲ་དེ་ཉིད་ལ་ཀུན་ཏུ་ལྟ་བར་བྱེད་པ་ན། དེའི་ཚེ་ཐམས་ཅད་ཀྱང་སྙན་པ་འདོད་པ་སྡུག་པ་ཡིད་དུ་འོང་བར་གྱུར་པའི་ཁྱད་པར་ཐམས་ཅད་དང་ལྡན་པའི་སྒྲ་རྣམས་<line/>
ཐམས་ཅད་ཀྱིས་ཀྱང་འཕྲོག་པར་མི་འགྱུར་རོ། །ཆོག་ཤེས་པ་དེས་ནི། བདེ་བའི་མཆོག་རྣམས་ཐོབ་པར་འགྱུར་རོ། །གཞན་ཡང་དགེ་སྦྱོང་ངམ་བྲམ་ཟེ་རྣམས་དང་དེའི་རིགས་ཅན་གཞན་<line/>
རྣམས་ཀྱིས་ཀྱང་སྣས་དྲི་རྣམས་སྣོམ་པར་མི་བྱེད་ཅིང་ཀུན་ཏུ་རྟོག་པར་ཡང་མི་བྱེད་དོ། །ཡིད་ཀྱིས་ཀྱང་ཚུལ་བཞིན་མ་ཡིན་པ་ཡིད་ལ་བྱེད་པས་སེམས་པར་མི་བྱེད་དོ། །ཡང་དག་པ་ཇི་ལྟ་བ་<line/>
</page>
<page index="236" id="119A">༄༅། །བཞིན་དུ་སྣས་དྲི་འདི་དག་རྣམས་སྣོམ་པར་བྱེད་པ་རྣམས་ཀྱིས་ནི། ཡང་དག་པ་ཇི་ལྟ་བར་མཐོང་བར་བྱེད་པ་ཡིན་ཏེ། ཇི་ལྟར་དྲི་འདི་དག་རྣམས་ནི། རྟག་<line/>
པའམ། བརྟན་པའམ། ཐེར་ཟུག་གམ། རྣམ་པར་མི་འགྱུར་བའི་ཆོས་ཅན་ནི། མ་ཡིན་གྱི། དྲི་གང་ལ་ཀུན་ཏུ་ཆགས་པར་བྱེད་པ་དེས་རྨོངས་པར་བྱེད་པ་དང་ཚུལ་བཞིན་མ་ཡིན་<line/>
པའི་ཡིད་ལ་བྱེད་པས་སེམས་ཀྱི་རྒྱུན་དཀྲུགས་པ་དྲི་ལ་ཆགས་པ་གང་ཡིན་པ་རྣམས་ནི། མི་རྟག་པ་དང༌། འདི་དག་ནི། སྙིང་པོ་མེད་པ་གསོག་དང་གསོབ་ཡིན་ནོ། །དེ་ལྟར་ཆོག་<line/>
ཤེས་པར་གྱུར་པའི་དགེ་སྦྱོང་ངམ་བྲམ་ཟེའམ་གཞན་ཡང་དེའི་རིགས་ཅན་རྣམས་ནི། ཤིན་ཏུ་ཆོག་ཤེས་པར་གྱུར་པ་ཡིན་ནོ། །དེ་ནི། སྣའི་སྲེད་པ་དེ་དག་གིས་ཀུན་ཏུ་མི་<line/>
འཕྲོག་གོ །དེ་ཇི་ལྟ་ཇི་ལྟར་རྗེས་སུ་ལྟ་བར་བྱེད་པ་དེ་ལྟ་དེ་ལྟར་ཆེས་བདེ་བར་འགྱུར་ཏེ། ཆོག་ཤེས་པ་དེ་མཆོག་ཏུ་རྣམ་པར་དག་པར་གྱུར་པ་བསྟེན་ཅིང་བསྒོམས་ལ་ལན་མང་<line/>
དུ་བྱས་པའི་ཕྱིར་མཆོག་ཏུ་བདེ་བར་འགྱུར་རོ། །གཞན་ཡང་དགེ་སྦྱོང་དེ་ཉིད་དམ་བྲམ་ཟེའམ་གཞན་ཡང་དེའི་རིགས་ཅན་རྣམས་ཀྱིས་ལྕེས་རོ་མྱངས་པར་གྱུར་ནས་ཀུན་ཏུ་ཆགས་པར་<line/>
མི་འགྱུར་རོ། །ཀུན་ཏུ་རྟོགས་པར་ཡང་མི་བྱེད་དོ། །སྔོན་གྱི་དུས་སུ་མྱངས་པར་གྱུར་པའི་རོ་སྔ་མ་དག་རྗེས་སུ་དྲན་པར་མི་བྱེད་དོ། །ཚུལ་བཞིན་མ་ཡིན་པ་ཡིད་ལ་བྱེད་པས་ཀྱང་སེམས་<line/>
</page>
<page index="237" id="119B">པར་མི་བྱེད་དོ། །ཕྱིར་ཞིང་ཡང་དང་ཡང་དུ་རོ་དེ་ཉིད་མྱང་བ་ལ་དོན་དུ་གཉེར་བར་མི་བྱེད་དོ། །ཆོག་ཤེས་པ་ཉིད་ཀྱིས་ཀུན་ཏུ་བདེ་བར་འགྱུར་རོ། །ཆོག་མི་ཤེས་པ་ཉིད་ཀྱིས་ཀུན་ཏུ་འཁྲིད་པར་མི་<line/>
འགྱུར་རོ། །དེ་ལ་ནང་དུ་མངོན་པར་ཞེན་པར་མི་བྱེད་དོ། །ཡང་དག་པ་ཇི་ལྟ་བར་ཡང་རོ་དེ་ཡིད་ཀྱིས་རྟོག་པར་བྱེད་དེ། ཇི་ལྟར་རོ་འདི་དག་རང་བཞིན་གྱིས་སྙིང་པོའམ། བརྟན་པའམ། ཐེར་<line/>
ཟུག་གམ། རྣམ་པར་མི་འགྱུར་བའི་ཆོས་ཅན་ནི་མ་ཡིན་གྱི། འདི་ནི། ཀུན་ཏུ་རྟོག་པའི་འདོད་ཆགས་ཀྱིས་འཕྲོག་པ་འབའ་ཞིག་གི་སེམས་ཅན་རྣམས་ཀྱིས་ཇི་ལྟར་རོ་ནི། མཛེས་པ་ཁོ་<line/>
ནའོ༑ ༑ཞེས་རྟོག་པར་ཟད་དེ། གང་གི་ཚེ་ཡང་དག་པ་ཇི་ལྟ་བ་བཞིན་དུ་རོ་དེ་དག་ལ་སོ་སོར་རྟོག་པར་བྱེད་པ་ནི། དེའི་ཚེ་རོ་དེ་རྣམས་ལ་ཆགས་པར་མི་འགྱུར་རོ། །རྙོག་པ་ཅན་དུ་མི་འགྱུར་<line/>
ཞིང་འདིའི་ཡིད་ཀྱིས་རོའི་སྲེད་པ་ལས་བྱུང་བས་རོ་རྣམས་ལ་མྱང་བར་མི་བྱེད་དོ། །ཆོག་ཤེས་པ་ཉིད་ཀྱིས་དགའ་བར་འགྱུར་རོ། །དེ་ནི། རོས་ཀུན་ཏུ་འཁྲིད་པར་འགྱུར་བ་ཉིད་ཀྱང་མ་<line/>
ཡིན་ནོ། །གཞན་ཡང་དགེ་སྦྱོང་ངམ་བྲམ་ཟེ་རྣམས་ཀྱིས་ཀྱང་རེག་བྱ་ལ་རེག་པར་གྱུར་པ་ན་ཀུན་དགའ་བས་ཆོག་ཤེས་པ་དྲན་པ་དང་ལྡན་པ་རྣམས་རེག་བྱ་ལ་རེག་པར་གྱུར་ནས་ཡང་<line/>
དག་པ་ཇི་ལྟ་བ་བཞིན་དུ་ཀུན་ཏུ་ལྟ་བར་བྱེད་པ་ན། ཇི་ལྟར་རེག་བྱ་འདི་དག་རྣམས་རང་བཞིན་ཉིད་ཀྱིས་རྟག་པའམ། བརྟན་པའམ། ཐེར་ཟུག་གམ། ཡོངས་སུ་མི་འགྱུར་བའི་ཆོས་<line/>
</page>
<page index="238" id="120A">༄༅། །ཅན་ནི༑ མ་ཡིན་གྱི། འདི་དག་རྣམས་ནི། གསོག་གསོབ་སྙིང་པོ་མེད་པ་ཡིན་ཏེ། རེག་བྱ་འདི་དག་ནི། བྱུང་ནས་མེད་པར་འགྱུར་བ་དང༌། བྱུང་ནས་ཀྱང་<line/>
ཕྱིར་ལྡོག་པར་འགྱུར་བ་ཡིན་ནོ། །དེས་ཡང་དག་པ་ཇི་ལྟ་བ་བཞིན་དུ་རེག་བྱ་འདི་དག་རྣམས་ལ་ལྟ་བར་བྱེད་དོ། །རྣམ་པར་རྟོག་པར་མི་བྱེད་དོ། །འདས་པའི་རེག་བྱ་རྣམས་ལ་དྲན་པས་<line/>
རྗེས་སུ་འབྲེལ་བར་མི་བྱེད་དོ། །སྲེད་པ་རྣམས་སྐྱེད་པར་མི་བྱེད་ཅིང་རེག་བྱ་དེ་དག་རྣམས་ལ་ཆགས་པར་ཡང་མི་བྱེད་དོ། །ཕྱིར་ཞིང་ཡང་དང་ཡང་དུ་རེག་བྱ་གཞན་རྣམས་དོན་དུ་གཉེར་<line/>
བར་མི་ཕྱེད་དོ། །ཅིའང་རུང་བའི་རེག་བྱ་དེ་དག་གིས་ཀྱང་ཆོག་ཤེས་པར་ཡང་འགྱུར་རོ། །ཇི་ལྟ་བ་བཞིན་དུ་འདུན་པའི་འདོད་ཆགས་དང་རྣམ་པར་བྲལ་བའི་རེག་བྱ་དག་གིས་ཆོག་ཤེས་<line/>
པར་བྱེད་དོ། །འདི་ནི། རེག་བྱ་ཆོག་ཤེས་པ་ཞེས་བྱ་བར་ཡང་བརྗོད་དོ། །གཞན་ཡང་དགེ་སྦྱོང་ངམ་བྲམ་ཟེའམ་དེ་དག་གི་རིགས་ཅན་གཞན་རྣམས་ཀྱིས་ཀྱང་ཡིད་ཀྱིས་ཆོས་འདོད་པ་<line/>
རྣམས་དང་མི་འདོད་པ་རྣམས་དཔྱད་པར་གྱུར་ནས་ཡང་དག་པ་ཇི་ལྟ་བ་བཞིན་དུ་རྗེས་སུ་ལྟའོ། །ཆོས་འདི་དག་ནི། རྟག་པའམ་བརྟན་པའམ་ཐེར་ཟུག་གམ་ཡོངས་སུ་མི་འགྱུར་བའི་<line/>
ཆོས་ཅན་ནི། མ་ཡིན་གྱི། འདི་དག་རྣམས་ནི། སྟོང་པ་དང་མེད་པ་དང་སྙིང་པོ་མེད་པ་ཡིན་ནོ། །འདི་དག་ནི། མི་རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་པ་ཡིན་ཏེ། མེད་<line/>
</page>
<page index="239" id="120B">པར་གྱུར་ནས་ཀྱང་འབྱུང་བར་འགྱུར་ལ། བྱུང་ནས་ཀྱང་ཕྱིར་ལྡོག་པར་འགྱུར་བ་ཡིན་ནོ། །དེ་དག་རྣམས་ཐམས་ཅད་ཀྱང་རྣམ་པར་ཉམས་པར་འགྱུར་བའི་ཆོས་ཅན་གྱི་འདོད་པ་དང་མི་<line/>
འདོད་པའི་ཆོས་དེ་དག་རྣམས་པ་སམས་ནས་ཀུན་ཏུ་དགའ་བའི་མཆོག་ཏུ་གྱུར་པས་མི་འདོད་པ་རྣམས་ཀྱིས་རྣམ་པར་ཉམས་པར་མི་འགྱུར་ཞིང༌། འདོད་པ་རྣམས་ལ་ཆགས་པར་མི་<line/>
འགྱུར་རོ། །འདས་པ་རྣམས་ལའང་དྲན་པར་གྱུར་ནས་རྗེས་སུ་འབྲེལ་པར་མི་བྱེད་དོ། །འདས་པ་རྣམས་ཀྱི་རོ་མྱང་བར་ཡང་མི་བྱེད་དོ། །དེ་ལྟར་ཡིད་ཀྱིས་ཆོས་རྣམས་ལ་ཚུལ་བཞིན་དུ་<line/>
ཡིད་ལ་བྱེད་པས་མངོན་པར་ཞེན་པར་མི་བྱེད་དོ། །ཆོས་རྣམས་ཐམས་ཅད་ཀྱང་ཡིད་ཀྱིས་རོ་མྱང་བར་མི་བྱེད་དོ། །སྲེད་པ་རྣམས་ཀྱིས་ཀྱང་འཕྲོག་པར་མི་འགྱུར་རོ། །དེ་ལྟར་སྲེད་པ་དྲུག་གི་<line/>
ཚོགས་རྣམས་ལས་ཀུན་ནས་རྣམ་པར་གྲོལ་བའི་དགེ་སྦྱོང་ངམ་བྲམ་ཟེའམ་དེ་དག་དང་རིགས་འདྲ་བར་འགྱུར་བ་རྣམས་ཀྱང་ཆོག་ཤེས་པ་ཡིན་ནོ། །དེ་ནས་དུས་དེའི་ཚེ་རྨ་བྱའི་མངའ་<line/>
བདག་དེས་ཚིགས་སུ་བཅད་པའི་དབྱངས་ཀྱིས་བསྙད་པ་ཇི་ལྟར། སྲིད་པ་དྲུག་གིས་ཡུལ་གྲོལ་བའི། །ཆོག་ཤེས་པ་ཡང་སྐྱོབ་པ་ཡིན། །སྤྲོ་མེད་རོ་ལ་ཞེན་མེད་པའི། །མཐར་ཐུག་པ་ཡི་<line/>
བདེ་བར་འདོད། །དེ་ལྟར་གྱུར་པའི་གཟུགས་ལ་ནི། །གང་གིས་མཉམ་པར་བཞག་ལྟ་བ། །གཟུགས་ཀྱི་རང་བཞིན་སྲེད་པ་རྣམས། །དེ་ཡི་སེམས་ལ་རབ་འཇུག་མིན། །རྣ་བས་སྒྲ་རྣམས་ལ་<line/>
</page>
<page index="240" id="121A">༄༅། །རེག་ནས། །ཡིད་ནི་རབ་ཏུ་སྦྱོར་མི་བྱེད། །དེ་ཡི་རྣ་པའི་རང་བཞིན་གྱིས། །འདོད་ཆགས་སྙིང་ཉིད་ལ་རྒྱུག་མིན། །སྣ་ནི་ཡུལ་དང་ཡང་དག་ལྡན། །གང་ཕྱིར་དེ་ཁོ་ནར་<line/>
རིག་པ༑ ༑གང་ཕྱིར་དེ་ཡི་ཡིད་ཀྱང་ནི། །སྣ་ནད་སྐྱོན་གྱིས་འཆིང་བ་མིན། །བརྟན་པར་རོ་རྣམས་མྱངས་ནས་ཀྱང༌། །ཡང་དག་པར་དེ་རྗེས་སུ་རྟོགས། །དེ་ཡི་ཡིད་ཀྱི་ཁྱད་པར་ནི། །རོ་སྐྱེས་སྐྱོན་<line/>
གྱིས་ཉམས་མི་བྱེད། །རྣམ་པ་སྣ་ཚོགས་རེག་བྱ་རྣམས། །ལུས་ཀྱིས་རེག་ནས་རྨོངས་མི་འགྱུར། །རེག་བྱའི་ཐབས་བླག་ཤེས་པ་དེའི། །བདེ་བ་མཐའ་ནི་ཡས་པར་འགྱུར། །མཐུན་དང་<line/>
མི་མཐུན་ཡིད་གང་ལ། །འགའ་ཞིག་ཆོས་རྣམས་ལ་བཟོད་པ། །རབ་ཏུ་བརྟན་པ་བྲག་འདྲ་བར། །དེ་ཡི་ཡིད་ནི་ཡོངས་སུ་བསྒྲགས། །ཞེས་བྱ་བའོ། །དེ་ལྟར་དགེ་སྦྱོང་དང་བྲམ་ཟེའང་སྲེད་པ་<line/>
དང་ཀུན་ནས་རྣམ་པར་གྲོལ་བ་དེ་དག་རྣམས་ནི། ཆོག་ཤེས་པར་ཡོངས་སུ་བསྒྲགས་པ་ཡིན་ནོ། །དེ་ལྟ་དེ་ལྟར་རྨ་བྱའི་མངའ་བདག་དེ་ཉིད་ཀྱིས་འཐབ་བྲལ་བ་དེ་དག་དང༌། དགའ་ལྡན་པ་དེ་<line/>
རྣམས་ལ་གཙུག་ལག་གི་ཆོས་རྣམས་སྟོན་པར་བྱེད་དོ། །ཆོས་གཞན་ཡང་ཐེག་པ་ཆེན་པོ་ལ་རབ་ཏུ་གནས་པའི་དགེ་སྦྱོང་ངམ་བྲམ་ཟེ་རྣམས་ཀྱིས་ཀྱང་ཡིད་ལ་བྱའོ། །འདི་དག་ཀྱང་གང་ཞེ་ན།<line/>
འདི་ལྟ་སྟེ། ཡུལ་རྣམས་ལ་འཇིགས་པར་ལྟ་བ་ཞེས་བྱའོ། །བདེ་བའི་མཆོག་རྣམས་འབྱུང་བར་བྱེད་པའོ། །དགེ་སྦྱོང་ངམ་བྲམ་ཟེ་རྣམས་ཡུལ་གང་ཡིན་པ་ལས་ཀྱང་བཞིན་གཞན་དུ་ལྟ་བར་<line/>
</page>
<page index="241" id="121B">བྱེད་དོ༑ ༑གང་གི་ཚེ་མིག་གིས་གཟུགས་རྣམས་རྗེས་སུ་མཐོང་བར་འགྱུར་ན། དེའི་ཚེ་མིག་གི་རྣམ་པར་ཤེས་པ་སྐྱེས་པ་ལ་ཡིད་ཀྱི་རྣམ་པར་ཤེས་པས་ཉམས་སུ་མྱོང་བར་གྱུར་པ་ན་རྣམ་པར་འབྱེད་<line/>
པར་བྱེད་དོ། །ཇི་ལྟར་འདིར་འོངས་པའི་ཡུལ་འདི་ལ་ནི། འདུན་པའི་འདོད་ཆགས་ཀྱང་སྤང་བར་བྱའོ། །བདག་རབ་ཏུ་འཆིང་བར་བྱེད་པ་པོའི་ཡུལ་འདི་ལ་འདུན་པའི་འདོད་ཆགས་ལས་ཀུན་ཏུ་སྐྱེས་<line/>
པའི་འཇིགས་པ་རྣམས་འབྱུང་བར་འགྱུར་བས། འདུན་པའི་འདོད་ཆགས་རབ་ཏུ་གཞོམ་པར་བྱའོ། །སྲེད་པ་རྣམས་ནི། བསྐམ་པར་བྱའོ། །ཚུལ་བཞིན་མ་ཡིན་པའི་ཡིད་ལའང་སྤང་བར་<line/>
བྱའོ༑ ༑ཡུལ་མཐོང་བ་དང་ལྷན་ཅིག་ཉིད་དུ་ཇི་ལྟར་ཀུན་ཏུ་རྟོག་པ་སྐྱེས་པར་གྱུར་པས་དེ་ལྟར་ཡང་རྣམ་པར་ཤེས་པ་སྐྱེ་བ་ཡིན་ནོ། །དེའང་འདོད་ཆགས་དང་ལྷན་ཅིག་འགྲོགས་པར་གྱུར་པའམ་<line/>
དེའང་ཞེ་སྡང་དང་ལྷན་ཅིག་ཏུ་འགྲོགས་པ་དེ་དག་འདིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཉོན་མོངས་པ་ཅན་གྱི་མཐར་ཐུག་པའི་ཡིད་ལ་བྱེད་པ་འདི་དག་བདག་ལ་སྐྱེས་ལ། དེ་<line/>
དག་གིས་ཀྱང་བདག་ལ་ཕན་པ་མ་ཡིན་པ་རྣམས་འབྱུང་བར་འགྱུར་རོ། །འཇིག་རྟེན་འདི་དང་ཕ་རོལ་ཏུའང་བདེ་བར་མི་འགྱུར་ལ། ཉོན་མོངས་པས་ནི། བདག་གི་དོན་དུ་མི་འགྱུར་ཞིང་བདེ་བར་<line/>
ཡང་མི་འགྱུར་རོ། །འདི་དག་རྣམས་ནི། སེམས་ཅན་ཐམས་ཅད་ཀྱི་འཆིང་བར་གྱུར་པ་ཡིན་ཏེ། དེའང་གང་གི་ཚེ་དགེ་སྦྱོང་དང་བྲམ་ཟེ་རྣམས་ཀྱིས་ཡུལ་རྣམས་དེ་ལྟར་ཡོངས་སུ་རྟོག་པར་བྱེད་<line/>
</page>
<page index="242" id="122A">༄༅། །པ་དེའི་ཚེ་འདིའི་སྙིང་ལ་འདུན་པའི་འདོད་ཆགས་ཀུན་ཏུ་སྐྱེས་པར་གྱུར་པ་གང་ཡིན་པ་དེ་དག་རྣམས་ཐམས་ཅད་ཀྱི་ཐམས་ཅད་དུ་རབ་ཏུ་བྲལ་བར་འགྱུར་བའམ་<line/>
བསྐྱུངས་པར་འགྱུར་རོ། །དེ་ཇི་ལྟ་བ་ཁོ་ནར་མིག་གིས་གཟུགས་རྣམས་ཡང་དག་པ་ཇི་ལྟ་བར་སོ་སོར་རྟོག་པར་བྱེད་པ་དེ་ཁོ་ན་བཞིན་དུ་རྣ་བའི་སྒྲ་རྣམས་སྐྱེས་པའང་སོ་སོར་རྟོག་པར་<line/>
བྱེད་དོ༑ ༑རྣ་བའི་རྣམ་པར་ཤེས་པ་འདི་སྐྱེས་པ་ནི། རྣ་བའི་རྐྱེན་དང་དེ་སྐྱེས་པ་ཡིད་ལ་བྱེད་པའི་རྐྱེན་གྱིས་བདེ་བར་ཀུན་ཏུ་ཚོར་བའམ། སྡུག་བསྔལ་གྱི་ཚོར་བའམ། དེ་ལས་སྐྱེས་<line/>
པའི་རྣམ་པར་ཤེས་པའི་དབང་དུ་བྱས་པ་རྣམ་པ་དེ་ལྟ་བུའི་ཡིད་ལ་བྱེད་པ་རྣམས་བདག་ལས་སྐྱེས་སོ། །འདོད་ཆགས་ལྷག་པར་གྱུར་པའམ། ཞེ་སྡང་ལྷག་པར་གྱུར་པའམ།<line/>
གཏི་མུག་ལྷག་པར་གྱུར་པའང་རུང་སྟེ། རྣམ་པར་ཤེས་པ་དེ་མར་མེའི་འོད་བཞིན་དུ་འདུ་བར་གྱུར་པ་རྒྱུད་དང་ཀུན་ཏུ་འབྲེལ་བའི་རྣམ་པར་ཤེས་པ་གཞན་གྱིས་དེ་རྣམ་པར་ཤེས་པར་<line/>
བྱེད་པ་ནི༑ ཇི་ལྟར་བདག་ལ་མི་དགེ་བའི་ཡིད་ལ་བྱེད་པ་འདི་སྐྱེས་སོ། །ཞེས་དེས་ཡིད་ལ་བྱེད་པ་མི་དགེ་བ་དེ་དེ་ཉིད་དུ་མངོན་པར་ཤེས་སོ། །དེ་ཇི་ལྟ་བ་བཞིན་དུ་སོ་སོར་ཤེས་ཤིང་<line/>
རྐྱེན་གྱིས་བྱུང་བའི་མི་དགེ་བ་རྣམས་སྤོང་བར་བྱེད་དོ། །དེ་གང་གི་ཚེ་མི་དགེ་བའི་ཆོས་རྣམས་ཡོངས་སུ་སྤོང་བར་བྱེད་པ་དེའི་ཚེ་ན་དགེ་བའི་ཆོས་གཞན་རྣམས་ཀྱིས་ཀྱང་ཡོངས་སུ་<line/>
</page>
<page index="243" id="122B">གང་བར་ཡང་འགྱུར་རོ། །འདིར་ཡང་དག་པ་ཇི་ལྟ་བ་བཞིན་དུ་ཡུལ་རྣམས་ལྟ་བར་བྱེད་པ་ནའང་ཚུལ་བཞིན་ཡིད་ལ་བྱེད་པ་རྣམས་ནི། རབ་ཏུ་སྟོབས་དང་ལྡན་པར་འགྱུར་ལ། ཚུལ་བཞིན་<line/>
མ་ཡིན་པ་ཡིད་ལ་བྱེད་པ་རྣམས་ནི། མི་འབྱུང་བར་འགྱུར་རོ། །དགའ་བའི་འདོད་ཆགས་དང་ལྷན་ཅིག་འགྲོགས་པར་གྱུར་པ་འདིའི་སྲེད་པའི་ཡང་འབྱུང་བ་ཅན་གྱི་སྲེད་པ་དང་ལྡན་པར་མི་<line/>
འགྱུར་རོ། །དེ་དེ་ཟད་པར་གྱུར་པས་རྣམ་པར་དག་པར་འགྱུར་རོ། །ཉོན་མོངས་པའི་རྙོག་པ་རྣམས་དང་བྲལ་བ་དང༌། དེ་མི་དགེ་བའི་དྲི་མ་རྣམས་དང་བྲལ་བར་འགྱུར་ཞིང་ཐམས་ཅད་དུའང་<line/>
བདེ་བར་འགྱུར་རོ། །དེ་དག་གི་ཕྱིར་ན་ཡང་དགེ་སྦྱོང་ངམ་བྲམ་ཟེའམ་གཞན་དག་རྣམས་ཀྱིས་ཀྱང་དང་པོ་ཁོ་ནར་ཡུལ་རྣམས་ལ་འདུན་པའི་འདོད་ཆགས་སྐྱེས་པར་གྱུར་པའི་མི་དགེ་བ་<line/>
རྣམས་རབ་ཏུ་གཞོམ་པར་བྱའོ། །དགེ་བ་རྣམས་ཀྱང་རྟག་པར་<span class="conversion-problem" title="132: The ACIP {o} must be glued to the end of a tsheg bar, but this one was not.">o</span>མང་དུ་སོ་སོར་དཔྱད་པར་བྱའོ། །སྡིག་པ་མི་དགེ་བར་གྱུར་པའི་ཆོས་རྣམས་ཐམས་ཅད་ཀྱང་རབ་ཏུ་གཞོམ་པར་བྱའོ། །དེ་བཞིན་<line/>
དུ་རྣ་བས་ཀྱང་སྒྲ་རྣམས་ཐོས་ནས་ཡང་དག་པ་ཇི་ལྟ་བ་ཁོ་ནར་དགེ་བའི་རྣམ་པར་ཤེས་པ་རྣམས་སོ་སོར་བསྐྱེད་པར་བྱའོ། །གཞན་ཡང་དགེ་སྦྱོང་ངམ་བྲམ་ཟེ་དང་དེ་དག་ཉིད་དང་དེའི་རིགས་<line/>
ཅན་རྣམས་ཀྱིས་ཀྱང་སྣས་དྲི་རྣམས་བསྣམས་ནས་ཇི་ལྟར་ཤེས་པར་བྱེད་པ་ཡིན་ན། འདི་ན། སྣའི་རྐྱེན་དང་དྲིའི་རྐྱེན་ལས་ཀྱང་སྣའི་རྣམ་པར་ཤེས་པར་སྐྱེས་བར་འགྱུར་ལ། དེ་སྐྱེས་པའི་ཡིད་<line/>
</page>
<page index="244" id="123A">༄༅། །ལ་བྱེད་པའི་རྐྱེན་གྱིས་ཀྱང་གང་གི་ཚེ་མི་དགེ་བའི་ཡིད་ལ་བྱེད་པ་སྐྱེས་པར་གྱུར་པ་དེའི་ཚེ་དགེ་སྦྱོང་ངམ་བྲམ་ཟེ་འདི་དག་གིས་རྣམ་པར་ཤེས་པ་ཡིན་ཏེ། ཇི་<line/>
ལྟར་མི་དགེ་བའི་ཆོས་སྡིག་པ་ཅན་འདི་དག་སྐྱེས་པར་གྱུར་ཏོ། །དེས་ཀྱང་བདག་ལ་དོན་མ་ཡིན་པ་རྣམས་འབྱུང་བར་འགྱུར་རོ། །བདེ་བ་མ་ཡིན་པ་འདི་དག་བདག་གིས་ཡོངས་སུ་སྤང་བར་<line/>
བྱའོ༑ ༑དེ་གང་གི་ཚེ་མི་དགེ་བའི་ཡིད་ལ་བྱེད་པ་དེ་དག་རྣམས་ཡོངས་སུ་སྤོང་བར་བྱེད་པ་དེའི་ཚེ་འདི་ཡང་དག་པ་ཇི་ལྟ་བ་བཞིན་དུ་སོ་སོར་རྟོག་པར་བྱེད་དོ། །དེའི་ཚེ་འདི་ལ་ཚུལ་བཞིན་<line/>
ཡིད་ལ་བྱེད་པ་རྣམས་ལེགས་པར་སྐྱེ་བར་འགྱུར་རོ། །དེ་ཚུལ་དང་མཐུན་པའི་ཡིད་ལ་བྱེད་པ་དེ་དང་ཡང་དག་པར་ལྡན་པས་དགའ་བའི་འདོད་ཆགས་དང་ལྡན་པའི་སྲེད་པ་རྣམས་<line/>
རབ་ཏུ་འཇོམས་པར་བྱེད་དོ། །དེ་སླར་ཡང་དྲི་དེ་ཉིད་ལ་སོ་སོར་རྟོག་པར་བྱེད་དེ། དེ་ལྟར་སོ་སོར་རྟོགས་པར་གྱུར་པ་ན་དེ་ཐམས་ཅད་དུ་དྲི་རྣམས་ཐམས་ཅད་ལ་མངོན་པར་<line/>
ཆགས་པར་མི་འགྱུར་རོ། །དེ་རབ་ཏུ་བཅོམ་པ་ལས་ཀྱང་སྐྱིད་པར་འགྱུར་རོ། །དེ་ཇི་ལྟ་ཇི་ལྟར་ཡང་དག་པ་ཇི་ལྟ་བར་ཡུལ་རྣམས་མངོན་པར་ཤེས་པར་གྱུར་པ་དེ་ལྟ་དེ་ལྟར་ཤིན་<line/>
ཏུ་མཐར་ཐུག་པ་མཆོག་གི་བདེ་ལེགས་རྣམས་འཐོབ་པར་འགྱུར་རོ། །དེ་ལྟར་སྣས་ཀྱང་དྲི་རྣམས་བསྣམས་ནས་ཡང་དག་པ་ཇི་ལྟ་བ་བཞིན་དུ་ལྟ་བས་དྲི་དེ་དག་རྣམས་ཀུན་ཏུ་<line/>
</page>
<page index="245" id="123B">ཆགས་པར་མི་འགྱུར། །གཞན་ཡང་དགེ་སྦྱོང་དང་བྲམ་ཟེ་དེ་དག་རྣམས་ཉིད་ཀྱི་ལྕེས་རོ་རྣམས་མྱངས་པར་བྱས་པ་ནའང་གང་དེ་ལ་མི་དགེ་བའི་འདུན་པའི་འདོད་ཆགས་སྐྱེས་པར་གྱུར་པ་དེ་<line/>
དག་རྣམས་ཀྱང་འདིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། ཇི་ལྟར་ལྕེའི་རྐྱེན་གྱིས་དང་རོའི་རྐྱེན་གྱིས་ཀྱང་ལྕེའི་རྣམ་པར་ཤེས་པ་སྐྱེ་བར་འགྱུར་ཞིང༌། དེ་སྐྱེད་པའི་ཡིད་ལ་བྱེད་<line/>
པའི་རྐྱེན་ལས་ཀྱང་ལྕེའི་རྣམ་པར་ཤེས་པ་སྐྱེ་བ་ཡིན་ནོ། །རྣམ་པ་དེ་ལྟ་བུ་རྣམས་ཀྱི་མཚན་ཉིད་ལས་སྐྱེས་པའི་ལྕེའི་རྣམ་པར་ཤེས་པ་ལ་དེ་མངོན་པར་ཞེན་པར་མི་བྱེད་དོ། །དེ་ལ་<line/>
ཀུན་ཏུ་ཆགས་པར་ཡང་མི་བྱེད་དོ། །ཡང་དག་པ་ཇི་ལྟ་བ་བཞིན་དུ་ཡང་ལྕེའི་རྣམ་པར་ཤེས་པ་དེ་ཤེས་སོ། །དེ་གང་གི་ཚེ་ཡང་དག་པ་ཤེས་པ་དེའི་ཚེ་རོ་ལ་དམིགས་པའི་རྣམ་པར་<line/>
ཤེས་པ་དགའ་བའི་འདོད་ཆགས་དང་ཀུན་ཏུ་ལྡན་པའི་སྲེད་པས་མི་འཆིང་ངོ༌། །དེ་དེ་ལས་གྲོལ་བས་མཆོག་ཏུ་བདེ་བ་དང་ལྡན་པར་འགྱུར་རོ། །ཇི་ལྟ་ཇི་ལྟར་ཡུལ་རྣམས་ཡང་དག་པ་ཇི་ལྟ་བ་<line/>
བཞིན་དུ་མངོན་པར་ཤེས་པར་གྱུར་པ་ནའང་དེ་ལྟ་དེ་ལྟར་དྲི་མའི་རྙོག་མ་རྣམས་དང་རྣམ་པར་བྲལ་བའི་མཐར་ཕྱིན་པའི་བདེ་བ་རྣམས་འཐོབ་པའོ། །དེ་ལྟར་དགའ་བའི་འདོད་ཆགས་དང་ཀུན་<line/>
ཏུ་ལྡན་པའི་སྲེད་པ་རྣམས་ཀྱིས་མི་འཆིང་ངོ༌། །ཡང་དག་པ་ཇི་ལྟ་བ་བཞིན་དུ་དེས་ལྕེའི་རོ་རྣམས་ཐམས་ཅད་དང༌། གནས་སྐབས་ཐམས་ཅད་དུ་ཇི་ལྟ་བ་བཞིན་དུ་རྟོགས་ནས་ལུས་ཀྱི་རེག་<line/>
</page>
<page index="246" id="124A">༄༅། །བྱའི་ཡུལ་རྣམས་ལ་ཀུན་ཏུ་ལྟ་བར་བྱེད་དེ། དེ་ལ་ལུས་ཀྱི་རྐྱེན་དང་རེག་བྱའི་རྐྱེན་དང་དེ་སྐྱེད་པའི་ཡིད་ལ་བྱེད་པའི་རྐྱེན་ལས་ཀྱང་རེག་བྱའི་རྣམ་པར་ཤེས་<line/>
པ་སྐྱེ་བར་འགྱུར་རོ། །གསུམ་པོ་རྣམས་འདུས་པ་ལས་ནི། རེག་བྱའོ། །རེག་བྱ་དང་ལྷན་ཅིག་འགྲོགས་ནས་ཚོར་བ་དང་འདུ་ཤེས་དང་སེམས་པའོ། །དེའང་དགེ་སྦྱོང་དང་བྲམ་ཟེ་འདི་<line/>
དག་གིས་ཡང་དག་པ་ཇི་ལྟ་བར་རེག་བྱ་དེ་ཉིད་ལ་ཀུན་ཏུ་ལྟ་བར་བྱེད་དེ། རེག་བྱ་འདི་དག་ནི། རྟག་པ་དང་བརྟན་པ་དང་ཐེར་ཟུག་པ་མ་ཡིན་ནོ། །གང་འདི་ལ་བདག་གིས་ཚུལ་བཞིན་<line/>
མ་ཡིན་པ་ཡིད་ལ་བསྐྱེད་པར་གྱུར་ན། ཚུལ་བཞིན་མ་ཡིན་པར་ཡིད་ལ་བྱེད་པ་དེས་བདག་ལ་དོན་མ་ཡིན་པ་རྣམས་འབྱུང་བར་འགྱུར་རོ། །བདེ་བར་མི་འགྱུར་ཞིང་ཕན་པར་ཡང་<line/>
མི་འགྱུར་རོ། །དེ་གང་གི་ཚེ་རེག་བྱ་དེའང་ཇི་ལྟ་བ་བཞིན་དུ་ཀུན་ནས་རྟོགས་པར་འགྱུར་ཞིང་ཚུལ་བཞིན་དུ་ཡིད་ལ་བྱེད་པས་སོ་སོར་རྟོག་པར་བྱེད་པ་ན། དེའི་ཚེ་འདི་དགའ་བའི་<line/>
འདོད་ཆགས་དང་ལྡན་པར་གྱུར་པའི་སྲེད་པས་གནོད་པར་མི་འགྱུར་རོ། །ཡུལ་གྱི་སྟོབས་ཀྱིས་ཀྱང་ཀུན་ཏུ་སྤྱོད་པར་མི་བྱེད་དོ། །ཐབས་རྣམས་ཐམས་ཅད་ཀྱི་ལུས་ཀྱི་རེག་བྱ་<line/>
རྣམས་ཇི་ལྟ་བ་བཞིན་དུ་ཀུན་ཏུ་བརྟགས་པར་གྱུར་ནས་ཡིད་ཀྱིས་ཀྱང་ཆོས་ལ་ཀུན་ཏུ་ལྟ་བར་བྱེད་དོ། །ཇི་ལྟར་ཡིད་ཀྱི་ཆོས་རྣམས་ཡིན་ན། འདི་ན་ཡིད་ཀྱི་རྐྱེན་དང་ཆོས་ཀྱི་རྐྱེན་<line/>
</page>
<page index="247" id="124B">ལས་ཀྱང་ཡིད་ཀྱི་རྣམ་པར་ཤེས་པ་དགེ་བའམ་མི་དགེ་བའམ་ལུང་དུ་མ་བསྟན་པའང་སྐྱེ་བར་འགྱུར་རོ། །དེ་ལ་གང་གི་ཚེ་མི་དགེ་བ་ལ་དམིགས་པར་གྱུར་པའི་ཡིད་ཀྱི་རྣམ་པར་ཤེས་<line/>
བ་ཚུལ་བཞིན་མ་ཡིན་པ་འབྱུང་བར་འགྱུར་བ་དེའི་ཚེ་རིག་པར་འགྱུར་ཏེ། ཇི་ལྟར་བདག་ལས་སྐྱེས་པ་འདི་ནི། མི་དགེ་བའི་ཆོས་ཀྱི་དབང་དུ་བྱས་པའི་ཡིད་ཀྱི་རྣམ་པར་ཤེས་པ་སྐྱེས་<line/>
པ་ཡིན་ལ། དགའ་བའི་འདོད་ཆགས་དང་ཀུན་ཏུ་ལྡན་པའི་སྲེད་པ་ཡིད་ལ་བྱུང་བས་ནི། བདག་དོན་མེད་པར་འགྱུར་རོ། །ཕན་པར་མི་འགྱུར་ཞིང་བདེ་བར་ཡང་མི་འགྱུར་རོ། །གང་དེ་<line/>
ཁོ་ན་ལྟར་ཆོས་རྣམས་ཀྱི་འབྱུང་བ་དཔྱོད་པར་བྱེད་ཅིང༌། དེ་ལྟར་ཆོས་རྣམས་ལ་ཆོས་ཀྱིས་རྗེས་སུ་ལྟ་བས་གནས་པར་གྱུར་པ་ནི། ཆོས་རྣམས་ཐམས་ཅད་ཐམས་ཅད་ཀྱི་ཡང་རང་གི་<line/>
མཚན་ཉིད་དང་སྤྱིའི་མཚན་ཉིད་ལ་ཇི་ལྟ་བ་བཞིན་དུ་རྗེས་སུ་ལྟ་བས་དགའ་བའི་འདོད་ཆགས་དང་ལྷན་ཅིག་མཚུངས་པར་ལྡན་པའི་སྲིད་པའང་འབྱུང་བ་ཅན་གྱི་སྲེད་པ་རྣམས་<line/>
ཀྱིས་འཆིང་བར་མི་འགྱུར་རོ། །དེ་དགའ་བའི་འདོད་ཆགས་ཀྱིས་བྱས་པའི་སྲེད་པ་དེ་དག་རྣམས་ལས་གོལ་བས་མཆོག་ཏུ་བདེ་བ་དང་ལྡན་པར་འགྱུར་རོ། །ཆོས་རྣམས་ཀྱིའང་འཕེལ་<line/>
བ་དང་འགྲིབ་པ་ཤེས་པར་འགྱུར་རོ། །དེ་ལྟར་གང་གི་ཚེ་ཇི་ལྟ་བ་བཞིན་དུ་ཡུལ་རྣམས་ཐམས་ཅད་ལའང་སོ་སོར་རྟོག་པར་བྱེད་པ་དེའི་ཚེ་འདི་ལ་ཡང་དག་པའི་ཤེས་པ་སྐྱེ་བར་འགྱུར་<line/>
</page>
<page index="248" id="125A">༄༅། །རོ༑ ༑དེའི་ཡང་དག་པའི་ཤེས་པ་དེས་ཉོན་མོངས་པ་རྣམས་ཟད་པར་བྱེད་དོ། །དེ་ཉོན་མོངས་པ་ཟད་པས་ཀྱང་ཟག་པ་མེད་པའི་ཡེ་ཤེས་སྐྱེ་བར་འགྱུར་<line/>
རོ༑ ༑དེ་དེ་དང་ཡང་དག་པར་ལྡན་པས་གོ་འཕང་གི་མཆོག་འཐོབ་པར་འགྱུར་རོ། །དེ་ལྟར་དགེ་སྦྱོང་ངམ་བྲམ་ཟེའམ་གཞན་ཡང་དེའི་རིགས་ཅན་རྣམས་ཀྱིས་རྟག་པ་ཉིད་དུ་<line/>
ཡུལ་རྣམས་ལ་ཡིད་ཆེས་པར་མི་བྱའོ། །དགྲ་ལྟ་བུར་གྱུར་པ་ཡིན་པ་གང་གི་ཕྱིར་ཡུལ་རྣམས་ནི། བཏང་སྙོམས་སུ་གཞག་པར་བྱ་སྟེ། སྲོག་ཆགས་རྣམས་ཐམས་ཅད་<line/>
ཐུལ་འོག་ཏུ་འཇུག་པར་བྱེད་པ་ཡིན་ནོ། །དེའི་ཕྱིར་ཇི་སྲིད་དུ་ཟག་པ་མེད་པའི་ཡེ་ཤེས་སྐྱེས་པར་མ་གྱུར་བདེ་སྲིད་དུ་ཡུལ་རྣམས་ལ་ནམ་ཡང་འགའ་ཞིག་ལ་ཡང་ཡིད་ཆེས་<line/>
བར་མི་བྱའོ། །རྐོ་ཏྲོག་ཅན་དེ་དག་ནི། གྲོགས་པོའི་གཟུགས་སུ་འཆོས་པའི་དགྲ་རྣམས་ཡིན་ཞིང༌། འཁོར་བའི་འཆིང་བ་རྣམས་ཐམས་ཅད་ཀྱང་དེ་དག་རྣམས་ཡིན་ནོ། །དེ་ནས་<line/>
དེའི་དུས་དེར་རྨ་བྱའི་མངའ་བདག་དེས་ཚིགས་སུ་བཅད་པ་བརྗོད་པ་ཇི་ལྟར། ཡུལ་གྱི་དེ་ཉིད་མཐོང་བ་ཡིས། །ཡེ་ཤེས་ལྕགས་ཀྱུས་འཛིན་པར་བྱེད། །དེས་མ་བཟུང་བས་མི་<line/>
བཟང་གཡོ། །དོན་མིན་ཐམས་ཅད་བྱེད་པར་འདོད། །ཡུལ་གྱི་བསམ་པ་རྨོངས་པ་རྣམས། །ཀུན་ཏུ་རྟོག་པ་སྙིང་ལ་སམས། །འཚོ་བའི་བསམ་པ་ཀུན་སྡོམ་པའི། །འཆི་བདག་<line/>
</page>
<page index="249" id="125B">ཞགས་པ་འདིར་འོང་འགྱུར། །ཡང་མོའི་སེམས་ཀྱི་སྲོག་ཆགས་རྣམས། །ཡུལ་རྣམས་ཀྱིས་ནི་ཡོངས་སུ་དྲངས། །གཏི་མུག་གིས་ནི་ཡོངས་བསླུས་པས། །ཀུན་རྨོངས་ཀྱིས་ཀྱང་ཤེས་པ་ཡིན།།<line/>
གཡོ་བས་ཡུལ་རྣམས་ཐམས་ཅད་ནི། །དྲི་ཟའི་གྲོང་ཁྱེར་འདྲ་བ་ཡིན། །སྡུག་བསྔལ་ཀུན་ཏུ་སྤེལ་བྱེད་དོ། །དམྱལ་བ་ཡི་ཡང་རྒྱུ་རྣམས་ཡིན། །འདོད་པས་རྣམ་རྨོངས་བྱིས་པ་རྣམས། །<line/>
ཡུལ་རྣམས་མེ་ཡིས་སྲེག་པར་བྱེད། །སྲེག་བཞིན་དུ་ཡང་མི་གོ་བར། །དེ་ཉིད་ལ་ནི་ཡོངས་སུ་འཇུག །ཀུན་རྟོག་ལས་ནི་འདོད་ཆགས་སྐྱེ། །ཆགས་ལས་ཁོང་ཁྲོ་རབ་ཏུ་འཇུག །ཁྲོ་བས་<line/>
གཟིར་བའི་སྐྱེས་བུ་ནི། །དམྱལ་བའི་རྗེས་སུ་རྒྱུག་པར་འགྱུར། །དེ་ཕྱིར་འདོད་པ་ཡོངས་སུ་སྤོངས། །མཁས་པས་ཁྲོ་བ་ཞི་བར་གྱིས། །གཏི་མུག་མྱུར་དུ་ཡོངས་སྤངས་ནས། །མྱ་ངན་<line/>
འདས་པ་མངོན་དུ་འགྱུར། །དགྲ་བོ་བཞིན་དུ་ཡུལ་ཤེས་བྱ། །གྲོགས་པོ་དང་འདྲ་མྱ་ངན་འདས། །མྱང་འདས་ཡུལ་ཅན་བརྟན་པ་ནི། །མྱ་ངན་འདས་པ་རྟོགས་པར་འགྱུར། །དེ་ལྟར་རྨ་བྱ་རྣམས་<line/>
ཀྱི་བདག་པོ་དེས་ལྷ་དེ་དག་རྣམས་ལ་གཙུག་ལག་གི་མདོ་དེ་དག་སྟོན་པར་བྱེད་དོ། །ཆོས་གཞན་ཡང་ལེགས་པར་བསྲུང་བར་བྱ་བ་གཅེས་པ་ཡོད་དོ། །འདིའང་གང་ཞེ་ན། འདི་ལྟ་སྟེ། སེམས་<line/>
ལ་ཡིད་ཆེས་པར་མི་བྱའོ། །འདི་ན་དགེ་སྦྱོང་ངམ་བྲམ་ཟེའམ་གཞན་ཡང་དེའི་རིགས་ཅན་རྣམས་ཀྱིས་ཀྱང་ཇི་སྲིད་འཚོའི་བར་དུ་དེ་ལྟར་སེམས་ལ་ཡིད་ཆེས་པས་བགྲོད་པར་མི་བྱའོ། །དེ་<line/>
</page>
<page index="250" id="126A">༄༅། །དག་ཀྱང་གང་གི་ཕྱིར་ཀུན་ཏུ་གཡོ་བར་གྱུར་པ་བཟློག་ཏུ་མེད་པའི་རང་བཞིན་གྱི་གྱུས་རྣམ་པར་གནས་པ་མེད་པ་ཡུལ་རྣམས་ལ་བརྐམ་པར་གྱུར་པ་ཡོངས་<line/>
སུ་སྐྱེས་པར་བྱེད་པ་འདིས་ཀྱང་བྱིས་པ་སོ་སོའི་སྐྱེ་བོ་རྣམས་ཐམས་ཅད་དམྱལ་བ་དང་ཡི་དྭགས་དང་དུད་འགྲོ་རྣམས་ཀྱི་འགྲོ་བ་ལ་རྣམ་པ་དུ་མར་ཡོངས་སུ་འཁྱམས་པར་བྱེད་དོ། །<line/>
ནམ་ཞིག་ཀྱང་འདི་དག་དང་ཡོངས་སུ་འདྲིས་པར་འགྱུར་བར་མི་འགྱུར་ཏེ། ཡུལ་འགྱུར་ཟློག་ཅན་འདི་དག་རྣམས་ཀྱིས་ཀུན་ཏུ་རྨོངས་པར་གྱུར་པས། བྱིས་པ་སོ་སོའི་སྐྱེ་བོ་རྣམས་ཐམས་<line/>
ཅད་ཀྱང་དམྱལ་བ་དང་ཡི་དྭགས་དང་དུད་འགྲོ་རྣམས་སུ་ལན་གཅིག་དང༌། ཕྱོགས་གཅིག་མ་ཡིན་པར་ཡོངས་སུ་འཁོར་བར་བྱེད་དོ། །དེ་ལྟ་ནའང་སྐྱོ་བ་སྐྱེ་བར་ཡང་མི་འགྱུར་རོ། །དེ་ལྟར་དེ་<line/>
དག་ནི༑ ཐམས་ཅད་འཇིག་པར་བྱེད་པའི་དྲག་ཅིང་རྩུབ་པར་གྱུར་པའི་སྡུག་བསྔལ་ཅན་ནི། འཁོར་བ་ཡིན། དེའི་ཕྱིར་ཤིན་ཏུ་མི་བཟད་ཅིང་མཆོག་ཏུ་དྲག་པར་གྱུར་པའི་སེམས་འདི་ལ་<line/>
ཇི་སྲིད་དང་ཇི་སྲིད་དུ་འཕགས་པའི་རྒྱས་མ་བཏབ་པ་དེ་སྲིད་དུ་ཡིད་ཆེས་པར་མི་བྱའོ། །ཇི་སྲིད་དུ་རྒྱུན་དུ་ཞུགས་པའི་འབྲས་བུ་ཐོབ་པར་མ་གྱུར་གྱི་བར་དུ་སྟེ། ཕྱི་ནས་ནི། ངན་སོང་གི་<line/>
སྒོ་བཅད་པར་འགྱུར་རོ། །གཞན་དུ་ན་ནི། འགྲོ་བ་རྣམས་ཐམས་ཅད་དུ་རྒྱུ་བ་དང་སྡུག་བསྔལ་རྣམས་ཐམས་ཅད་བཅས་པར་འགྱུར་རོ། །འཆིང་བ་རྣམས་ཐམས་ཅད་ཀྱིས་བཅིངས་པར་<line/>
</page>
<page index="251" id="126B">གྱུར་པ་རྗེས་སུ་འབྲེལ་བ་རྣམས་ཐམས་ཅད་དང་ཀུན་ནས་ལྡན་པ་མཆོག་ཏུ་སྒྲུབ་པར་དཀའ་བ་མཆོག་ཏུ་གདུལ་བར་དཀའ་བར་གྱུར་པ་ཡིན་ནོ། །དེའི་ཕྱིར་ཐེག་པ་ཆེན་པོ་ལ་རབ་ཏུ་གནས་པའི་དགེ་སྦྱོང་<line/>
ངམ་བྲམ་ཟེའམ་གཞན་ཡང་དེའི་རིགས་ཅན་རྣམས་ཀྱིས་ཀྱང་རུང་སྟེ། བརྒྱ་ལ་ནམ་ཞིག་ཀྱང་ཡིད་ཆེས་པར་མི་བྱའོ། །དེ་ནས་དེའི་ཚེ་རྨ་བྱ་རྣམས་ཀྱི་མངའ་བདག་དེས་ཚིགས་སུ་བཅད་པའི་<line/>
དབྱངས་ཀྱིས་བསྙད་པ་ཇི་ལྟར། རྒལ་དཀའ་མྱུར་དུ་དྲི་བྲལ་དང༌། །སེམས་ཅན་ཀུན་ལ་འགྱུར་བ་ཆེ། །སེམས་ནི་སྐྱེ་རྒུ་ཐམས་ཅད་ལ། །རྒྱལ་པོ་བཞིན་དུ་རབ་ཏུ་འཇུག། མཐོང་བ་མེད་དང་<line/>
འཇིགས་བཅས་པའི། །ལས་ཀྱིས་དམྱལ་བ་གཡོ་བ་འདི། །གང་གི་སེམས་འཛིན་དེ་ཤེས་རབ། །དེ་ནི་འགྲོ་བའི་མཆོག་ཏུ་འགྲོ། །དེ་བཞིན་བདེ་བའི་གནས་སུ་གཞོལ། །དེས་ནི་ངན་འགྲོ་དག་ཏུ་འབབ།།<line/>
དེ་ཉིད་བཏུལ་བས་དྲི་མེད་པའི། །མྱ་ངན་འདས་པ་རྟོགས་པར་འགྱུར། །བདེ་དང་སྡུག་བསྔལ་བྱེད་པ་སེམས། །དེ་བཏུལ་བ་ལས་བདེ་བ་འབབ། །ལས་རྣམས་རྣམ་པ་སྣ་ཚོགས་པ། །སེམས་ཀྱི་འཕེན་<line/>
པའི་རྗེས་སུ་འཇུག །དེ་ཕྱིར་སེམས་ནི་རྟག་ཏུ་སྲུངས། །དེ་བརྟུལ་བས་ཀྱང་བདེ་བ་འབྱུང༌། །གང་གི་ཡིད་ནི་རབ་ཞི་བ། །དབང་པོ་སྤྱོད་ཡུལ་ལས་རབ་ཞི། །སྐྱེ་དང་མྱ་ངན་བྲལ་བའི་དེ། །གོ་འཕང་ནད་<line/>
མེད་དག་ཏུ་སོང༌། །དེ་ལྟར་རྨ་བྱ་རྣམས་ཀྱི་མངའ་བདག་དེས་འཐབ་བྲལ་གྱི་ལྷ་དེ་དག་རྣམས་དང༌། དགའ་ལྡན་པ་རྣམས་ལ་བཅོམ་ལྡན་འདས་འཁོར་པ་འཇིག་གིས་གསུངས་པའི་གཙུག་ལག་གི་<line/>
</page>
<page index="252" id="127A">༄༅། །མདོ་དེ་བཤད་དོ། །དེ་ནས་ལྷ་དེ་དག་ཉིད་ཐམས་ཅད་ཀྱིས་ཀྱང་དེ་ཡོངས་སུ་བསྐོར་ནས་ཀུན་ཏུ་གནས་ནས་ཆེས་རབ་ཏུ་རངས་པར་གྱུར་པའི་ཡིད་ཀྱིས་དེ་ལ་འདི་སྐད་ཅེས་<line/>
བརྗོད་དོ། །ལེགས་སོ་ལེགས་སོ་སྐལ་པ་ཆེན་པོ་ཆོས་འདི་ནི། མཛེས་པ་ལེགས་སོ། །ཐོག་མ་དང་བར་དང་ཐ་མར་མཛེས་པར་གྱུར་པ་མྱ་ངན་ལས་འདས་པའི་མཐར་ཐུག་པར་གྱུར་པ་ཁྱོད་<line/>
ཉིད་ཀྱིས་བདག་ཅག་ལ་བཤད་དོ། །དེ་ནས་ལྷ་དེ་དག་རྣམས་ལ་སླར་ཡང་རྨ་བྱའི་རྒྱལ་པོ་དེས་བརྗོད་པ་ཇི་ལྟར། གང་བདག་ཉིད་ཀྱིས་ལྷག་པའི་ཆོས་ཉི་ཤུའི་ཆོས་ཀྱི་རྣམ་གྲངས་བཅོམ་<line/>
ལྡན་འདས་ཀྱི་སྤྱན་སྔ་ནས་ཐོས་པ་དེ་དག་བདག་གིས་ཁྱེད་ལ་བསྟན་པ་ཡིན་ཏེ། དོན་དང་ལྡན་པ་དང་ཕན་པའི་དོན་དུ་དང༌། བདེ་བའི་དོན་དུ་དང༌། མྱ་ངན་ལས་འདས་པའི་མཐར་ཐུག་པར་<line/>
འགྱུར་བར་བདག་གིས་མཆོག་ཏུ་ཕན་པར་འགྱུར་བའི་ཆོས་འདུལ་བ་འདི་ཁྱེད་རྣམས་ལ་བསྟན་པ་ཡིན་ནོ། །དེ་ནས་ལྷ་དེ་དག་རྣམས་ཐམས་ཅད་ཀྱིས་ཀྱང་བཤད་པ་དེ་ལ་མངོན་པར་<line/>
བསྟོད་ནས་རྨ་བྱའི་རྒྱལ་པོ་དེ་མཆོད་ཅིང་མངོན་པར་ཕྱག་འཚལ་བར་གྱུར་ནས་ཡང་གང་དག་འཐབ་བྲལ་བ་དེ་དག་རྣམས་ནི། ནགས་དང༌། ཉེ་བའི་ནགས་དང༌། རྫིང་བུ་དང༌། པདྨའི་རྫིང་<line/>
བུ་རྣམས་སུ་རྩེད་མོའི་དོན་དུ་རབ་ཏུ་ཞུགས་པར་གྱུར་ཏོ། །དགའ་ལྡན་གྱི་ལྷ་གང་ཡིན་པ་དེ་དག་རྣམས་ཀྱང་ནམ་མཁའི་དབྱིངས་ནས་གང་ན་དགའ་ལྡན་གྱི་ལྷ་རྣམས་ཡོད་པ་དེར་དེ་དག་<line/>
</page>
<page index="253" id="127B">རྣམས་ཕྱིར་སོང་ངོ༌། །ཆོས་ཀྱི་རྣམ་གྲངས་ཉི་ཤུ་རྩ་གཉིས་པར་གྱུར་པ་རྫོགས་སོ།། །།དེ་ནས་འཐབ་བྲལ་གྱི་ལྷ་དེ་དག་རྣམས་ནགས་དང་ཉེ་བའི་ནགས་དེ་དག་ལ་ཇི་སྲིད་དུ་འདོད་པ་སྡུག་པ་<line/>
ཡིད་དུ་འོང་བ་ངེས་པར་མྱོང་བར་འགྱུར་བའི་ལས་རྣམས་ཟད་པར་མ་གྱུར་གྱི་བར་དེ་སྲིད་དུ་དགའ་བར་བྱེད་རྩེ་བར་བྱེད་དོ། །དེ་ནས་རང་གིས་བྱས་པའི་ལས་ལ་ལོངས་སྤྱོད་པས་དམྱལ་བ་དང་ཡི་<line/>
དྭགས་དང་དུད་འགྲོ་རྣམས་སུ་སྐྱེ་བར་འགྱུར་རོ། །ཡང་གལ་ཏེ་ལན་གྲངས་གཞན་ལ་མྱོང་བར་འགྱུར་བའི་ལས་ཀྱིས་མི་རྣམས་སུ་སྐྱེས་པར་གྱུར་ན། དེ་རྟག་ཏུ་ཆོས་ལ་གནས་པར་འགྱུར་<line/>
ཞིང་ཆེན་པོའི་རིགས་དང་མདངས་དང་དབང་ཕྱུག་གི་ཡོན་ཏན་རྣམས་ཕུན་སུམ་ཚོགས་པར་གྱུར་པའི་ཡུལ་བཟང་པོ་རྣམས་སུ་རྒྱལ་པོའམ་རྒྱལ་པོའི་བློན་པོར་ཡང་ལེགས་པར་བྱས་པའི་ལས་<line/>
དེའི་རྒྱུ་མཐུན་པས་འགྱུར་རོ། །གཞན་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་འཐབ་བྲལ་བའི་ལྷ་རྣམས་ཀྱི་ས་ལ་ཀུན་ཏུ་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་<line/>
པས་སམ། ལྷའི་མིག་གིས་ཇི་ལྟར་ཡོད་པའི་འཐབ་བྲལ་བ་རྣམས་ཀྱིས་མཐོང་བར་གྱུར་པ་ནི། རཱ་ཛ་ནི་ན་རྒྱུ་བ་ཞེས་བྱ་བའོ། །ས་དེ་ལ་ལས་གང་དག་གིས་སེམས་ཅན་རྣམས་སྐྱེ་བར་འགྱུར་<line/>
བའང་དེས་མཐོང་བ་ནི། སེམས་ཅན་ཆེན་པོ་སྐྱེས་བུ་དམ་པ་དགེ་ལེགས་སུ་སྤྱོད་པ་དྲང་པོ་དྲང་པོའི་རིགས་ཅན་གང་དག་གིས་རྟག་ཏུ་འང་ཚུལ་ཁྲིམས་དང་ལྡན་པར་གྱུར་པས་སྲོག་གཅོད་པ་དང་མ་<line/>
</page>
<page index="254" id="128A">༄༅། །བྱིན་པར་ལེན་པ་ཡོངས་སུ་སྤངས་པར་གྱུར་བ་ནི། སྔ་མ་བཞིན་ཏེ། འདོད་པ་ལ་ལོག་པར་གཡེམ་པའང་ཡོངས་སུ་སྤངས་པར་གྱུར་པ་ནི། བུད་མེད་ཀྱི་ཡུལ་<line/>
རྣམས་ལ་རྩིག་པ་ལས་གྱུར་པའང་རུང་སྟེ། རྣམ་པ་ཐམས་ཅད་དུ་བག་ཙམ་ཞིག་ཀྱང་ཚུལ་བཞིན་མ་ཡིན་པའི་ཡིད་ལ་བྱེད་པར་གྱུར་པ་འདོད་ཆགས་དང་ལྷན་ཅིག་འགྲོགས་པས་ཀུན་ཏུ་<line/>
ལྟ་བར་མི་བྱེད་དོ། །གཞན་དག་བྱེད་པར་གྱུར་པ་རྣམས་ཀྱང་རབ་ཏུ་འགོད་པར་བྱེད་དོ། །ཚུལ་ཁྲིམས་ལ་རབ་ཏུ་འགོད་པར་བྱེད་དོ། །ཆོས་རྣམས་ཀྱང་ལན་གཅིག་དང་ལན་གཅིག་མ་<line/>
ཡིན་པར་སྟོན་པར་བྱེད་དོ། །དེ་དག་ལའང་རབ་ཏུ་འགོད་པར་བྱེད་དོ། །སེམས་ཅན་རྣམས་ཐམས་ཅད་ལའང་འདོད་པའི་ལས་ལོག་པར་གཡེམ་པའི་སྐྱོན་རྗོད་པར་བྱེད་དོ། །ལས་ཀྱི་<line/>
འབྲས་བུ་རྣམ་པར་སྨིན་པ་སྟོན་པར་བྱེད་དོ། །ཇི་ལྟར་གང་འགའ་ཞིག་འདོད་པ་ལ་ལོག་པར་གཡེམ་པར་གྱུར་པའི་སེམས་ཅན་དམན་པ་དེ་དག་ནི། ལུས་ཞིག་ནས་ངན་སོང་ལོག་པར་<line/>
ལྟུང་བ་དམྱལ་བ་རྣམས་སུ་སྐྱེ་བར་འགྱུར་རོ། །དེའི་ཕྱིར་ན་དམྱལ་བའི་ལས་ཀྱི་རྣམ་པར་སྨིན་པ་མཆོག་ཏུ་རྩུབ་པ་ཤིན་ཏུ་སྡུག་བསྔལ་པ་རྣམས་ཡིད་ལ་གྱིས་ལ། འདོད་པ་ལོག་པར་<line/>
གཡེམ་པར་མ་བྱེད་ཅིག། ཕྱི་ནས་འགྱོད་པར་མ་བྱེད་ཅིག །སྡུག་བསྔལ་རྣམས་ཀྱང་ནི། དྲག་པ་དང་རྩུབ་པ་དང་ཚ་བར་གྱུར་པ་ཡིན་ནོ། །ཞེས་དེ་ལྟར་འདོད་པ་ལ་ལོག་པར་གཡེམ་པའི་<line/>
</page>
<page index="255" id="128B">རྣམ་པར་སྨིན་པ་རྣམས་གཞན་དག་ལའང་སྟོན་པར་བྱེད་དོ། །དེ་དག་ལའང་སོ་སོར་ཀུན་ཏུ་འཇུག་པར་བྱེད་དེ། ངན་འགྲོ་རྣམས་སུ་འགྲོ་བར་འགྱུར་བའི་འཇིགས་པ་རྣམས་ཀྱིས་སྐྲག་པར་<line/>
བྱེད་དོ༑ ༑དགེ་ལེགས་སུ་གྱུར་པའི་སེམས་ཅན་དེ་རང་དང་གཞན་ལ་ཕན་པ་ལ་རབ་ཏུ་ཞུགས་པ། ཚུལ་ཁྲིམས་དང་ལྡན་པ། ཚུལ་ཁྲིམས་ལ་རབ་ཏུ་གནས་པ། ཚུལ་ཁྲིམས་དེ་ཉིད་ལ་ཀུན་ཏུ་<line/>
བརྟེན་ནས་ཇི་སྲིད་འཚོའི་བར་དུ་མ་ཉམས་པ་དང་རྒྱུན་མ་ཆད་པ་དང་མ་རྡོལ་བར་འཛིན་པར་བྱེད་པ་དེ་ནི། ལུས་ཞིག་ནས་ཤི་བའི་འོག་ཏུ་མཐོ་རིས་བདེ་འགྲོའི་འཇིག་རྟེན་འཐབ་བྲལ་གྱི་ལྷ་<line/>
རྣམས་ཀྱི་ནང་གི་རཱ་ཛ་ནི་ན་རྒྱུ་བའི་སར་སྐྱེ་བར་འགྱུར་རོ། །དེར་ཉེ་བར་སྐྱེས་པ་ནའང་འདིའི་བདེ་བ་མཉམ་པ་མེད་པ་རྣམས་ཕུན་སུམ་ཚོགས་ཤིང་མཚུངས་པ་མེད་པའི་ལོངས་སྤྱོད་རྣམས་དང་<line/>
ཡང་དག་པར་ལྡན་པ་ལ་བདེ་བ་འདི་དག་རྣམས་ཡིན་ཏེ། རཱ་ཛ་ནི་ན་ཞེས་བྱ་བའི་རྫིང་བུ་དཔག་ཚད་ལྔ་བརྒྱ་བར་གྱུར་པ། བསིལ་བའི་ཆུ་རབ་ཏུ་དང་བ་ལྟེམ་བར་གྱུར་པའི་ཆུའི་འོད་ཀྱིས་ཡུལ་<line/>
འགའ་ཞིག་ཏུའང་གསལ་བར་བྱས་པ། ཉེ་འཁོར་དག་ནའང་གསེར་དང་བཻཌཱུཪྻའི་རང་བཞིན་ལ་གསེར་བཙོ་མའི་འདབ་མ་དང་ཨིནྡྲ་ནཱི་ལའི་རང་བཞིན་གྱི་ཡལ་གས་ཡོངས་སུ་གང་བའི་ཤིང་<line/>
ལྗོན་པ་རྣམས་ཀྱིས་ཉེ་འཁོར་ཡོངས་སུ་གང་བ། དཔག་ཚད་ལྔ་བརྒྱར་གྱུར་པའི་རྫིང་བུ་པདྨ་རྣམས་ཀྱིས་ཀྱང་ཉེ་འཁོར་ཀུན་ཏུ་གང་བ་རྣམས་ལ་བཻཌཱུཪྻའི་ཡུ་བ་ཅན་རྣམས་ལ་ནི། གསེར་གྱི་<line/>
</page>
<page index="256" id="129A">༄༅། །འདབ་མ་རྣམས་སོ། །གསེར་གྱི་ཡུ་བ་ཅན་རྣམས་སོ། །གསེར་གྱི་ཡུ་བ་ཅན་རྣམས་ལ་ནི། བཻ་ཌཱུཪྻའི་ཟེ་བ་རྣམས་སོ། །པདྨ་གཞན་འགའ་ཞིག་ནི། རིན་པོ་ཆེ་<line/>
བདུན་གྱི་རང་བཞིན་ཡིན་ཏེ། རྣམ་པ་སྣ་ཚོགས་ཤིང་རྣམ་པར་བཀྲ་བའི་པདྨ་རྣམས་ཀྱིས་ཀྱང་ཐམས་ཅད་ནས་ཡོངས་སུ་ཁྱབ་པར་གྱུར་པའོ། །རྫིང་བུ་དེའི་ཉེ་འཁོར་རྣམས་ནས་ཡང་བྱ་<line/>
ཁ་དོག་རྣམ་པ་སྣ་ཚོགས་པ་དང་ལྡན་པར་གྱུར་པ། རིན་པོ་ཆེ་བདུན་དང་ཆ་འདྲ་བའི་ཁ་དོག་གི་ལུས་ཅན་གྱི་བྱ་རྣམས་ཀྱིས་ཀུན་ནས་ཉེ་བར་མཛེས་པ། མཆོག་ཏུ་སྙན་བར་འགྱུར་བའི་<line/>
དབྱངས་ཀྱིས་ཀུན་ཏུ་གང་བ་ཡིན་ཏེ། རཱ་ཛ་ནི་ནའི་རྫིང་བུ་དེའང་ལྷ་བརྒྱ་སྟོང་གིས་ཡོངས་སུ་བསྐོར་བར་གྱུར་པ་ཡིན་ཏེ། འདི་གང་ཡིན་པ་ལ་ལྷ་ཉིད་བརྒྱ་ཕྲག་དུ་མ་རྣམས་ཀྱིས་ཀྱང་ཡོངས་<line/>
སུ་མ་བསྐོར་བའི་ལྷ་རྣམས་ནི། མེད་དོ། །ལྷ་མོ་དེ་དག་རྣམས་དང༌། ལྷ་དེ་དག་རྣམས་ཀྱང་ལྷན་ཅིག་ཏུ་རྔ་སྐད་ཡན་ལག་ལྔ་དང་ལེགས་པར་ལྡན་པས་རྫིང་བུ་དེ་ན་དགའ་མགུར་སྤྱོད་<line/>
ཅིང་རྩེ་བར་བྱེད་པས་རང་གི་ལས་ཀྱི་འབྲས་བུ་རྣམས་ཟ་བར་བྱེད་དོ། །གཞན་ཡང་རྫིང་བུ་དེ་ཉིད་ཀྱི་འགྲམ་ན་ཡོངས་སུ་བསྐོར་བའི་ཉེ་འཁོར་རྣམས་ན་མཆོག་ཏུ་དགའ་བར་གྱུར་པའི་<line/>
རིན་པོ་ཆེ་བདུན་གྱི་རང་བཞིན་གྱི་ལྗོན་ཤིང་རྣམས་ཀྱིས་ཡོངས་སུ་བསྐོར་ནས་ཡིད་དགའ་བ་ཞེས་བྱ་བའི་ནགས་ཀུན་ཏུ་གནས་སོ། །དེ་ནའང་དགའ་བར་གྱུར་པའི་བྱའི་ཚོགས་རྣམས་ཀྱིས་<line/>
</page>
<page index="257" id="129B">མངོན་པར་དགའ་བར་གྱུར་པའི་འབབ་ཆུ་བརྒྱ་སྟོང་ཕྲག་དུ་མས་ཀུན་ཏུ་བརྒྱན་པ། རིན་པོ་ཆེའི་ཁམས་རྣམས་ཀྱིས་རྣམ་པར་བརྒྱན་པར་གཞན་དག་ལྷན་ཅིག་སྤྱོད་པ་རྣམས་ཀྱིས་ཡོངས་སུ་བསྐོར་<line/>
ནས་དཔེ་མེད་པའི་ལྷ་རྫས་ཀྱི་དབང་པོ་ལྔ་མངོན་པར་དགའ་བའི་ཡུལ་རྣམས་དང་ཡང་དག་པར་ལྡན་པས་ཡིད་དགའ་པའི་ནགས་དེ་ན་ལྷ་རྣམས་དགའ་བར་བྱེད་དོ། །ལྷ་དེ་དག་རྣམས་ཀྱང་རཱ་ཛ་ནི་<line/>
ནའི་རྫིང་བུར་ཡང་རྩེད་མོ་སྣ་ཚོགས་པ་རྣམས་ཀྱིས་ལྷན་ཅིག་ཏུ་རྩེ་བར་བྱེད་དོ། །དེ་ནས་ལྷ་གང་དག་ལེགས་པར་བྱས་པའི་ལས་ཀྱིས་དེར་སྐྱེས་པ་དེ་དག་རྣམས་འདི་ལྟར་འགྱུར་ཏེ། སྔོན་མེད་པའི་<line/>
གླུའི་སྒྲ་དེ་དག་ཐོས་པའི་དཔེ་མེད་པ་དེ་དག་གིས་དྲངས་པར་གྱུར་པས་ཀླུང་དུ་སྐྱེས་པའི་ཤིང་རིན་པོ་ཆེ་བདུན་གྱི་རང་བཞིན་གྱི་ལྗོན་ཤིང་རྣམས་ཀྱི་ནགས་དེ་དག་གི་ནང་གང་ན་ཡོད་པ་དེར་ལེགས་<line/>
པར་ཉེ་བར་འགྲོ་བར་བྱེད་དོ། །དེ་ནས་ལྷ་གཞན་གང་དག་ལྷའི་རིགས་དེ་ནས་འཆི་འཕོས་པར་གྱུར་ནས་ར་ཛཱ་ནི་ན་རྒྱུ་བའི་ས་དེར་སྐྱེས་པར་གྱུར་པའི་ལྷ་གསར་དུ་སྐྱེས་པ་དེ་དག་ལྷ་རྫས་ཀྱི་ཕྲེང་བས་ཀུན་<line/>
ཏུ་བརྒྱན་པའི་ལྷའི་བུ་མོ་གང་ཡིན་པ་དེ་དག་རྣམས་ཀྱིས་མངོན་པར་མཐོང་ཞིང༌། རྗེ་དཔོན་དེ་མངོན་པར་མཐོང་པར་གྱུར་ནས་ཀྱང་མངོན་པར་རྒྱུག་གོ། ལྷའི་རིགས་དེར་ལས་གྱི་འབྲས་བུ་རྣམ་<line/>
པར་སྨིན་པ་འདི་དག་ནི། ཇི་ལྟར་སྲོག་གཅོད་པ་དང་མ་བྱིན་པར་ལེན་པ་དང་འདོད་པ་ལོག་པར་གཡེམ་པ་རྣམ་པར་སྤངས་པས་དེ་ལ་སྐྱེ་བར་འགྱུར་བ་ཡིན་ནོ། །འདོད་པ་ལ་ལོག་པར་གཡེམ་པ་རྣམ་<line/>
</page>
<page index="258" id="130A">༄༅། །པར་སྤངས་པས་དེ་དག་རྣམས་ཀྱི་ལྷ་མོ་ནི། གཞན་ལ་མི་འཕོའོ། །མ་སྦངས་པ་དེ་དག་རྣམས་ཀྱི་ནི་ལྷ་མོ་རྣམས་ནི། གཞན་ལ་ཀུན་ཏུ་ཉེ་བར་འཕོ་བར་འགྱུར་རོ། །<line/>
རྒྱལ་ཆེན་བཞིའི་རིས་ཀྱི་ལྷ་དང་སུམ་ཅུ་རྩ་གསུམ་པ་རྣམས་ནི། ལྷ་གང་དག་གིས་འདོད་པ་ལ་ལོག་པར་གཡེམ་པ་ཡོངས་སུ་མ་སྤངས་པར་གྱུར་པ་རྣམས་ནི། དེ་ལས་འཆི་འཕོ་བར་གྱུར་<line/>
པ་ན་ལྷ་གཞན་དེ་དག་ལྷ་མོ་རྣམས་ཀྱི་ནང་དུ་སྐྱེའོ། །དེ་དག་རྣམས་ཀྱིས་ཀྱང་འོད་ཉམས་པར་གྱུར་པའི་མར་མེ་དང་འདྲ་པའི་ཚེ་འགག་པར་འགྱུར་བ་སྤངས་ནས་གསར་དུ་སྐྱེས་པའི་ལྷ་དེ་<line/>
དག་ལ་སྟེན་པར་བྱེད་དོ། །དེ་དང་ལྷན་ཅིག་ཏུ་རྩེ་བར་བྱེད། དགའ་བར་བྱེད། ཡོངས་སུ་སྤྱོད་པར་བྱེད་དོ། །དེ་ནས་འཆི་འཕོ་བར་གྱུར་པའི་ལྷ་གང་ཡིན་པ་འདི་ལ་འཆི་འཕོ་བར་གྱུར་པས་བྱས་<line/>
པའི་ཕྲག་དོག་གིས་དེ་ལ་སྡུག་བསྔལ་སྐྱེ་བར་འགྱུར་རོ། །འདི་ནི། དམྱལ་བའི་ཡང་སྡུག་བསྔལ་ཆེན་པོ་ཡིན་ཏེ། སེམས་གྱི་སྐྱོན་ཕུལ་དུ་ཕྱིན་པ་དེས་དམྱལ་བར་སྐྱེ་བར་འགྱུར་རོ། །ལྷ་དེ་<line/>
འཆི་འཕོ་བ་དེའི་འབྲས་བུ་རྣམ་པར་སྨིན་པ་འདི་ནི། འཐབ་བྲལ་བའི་ལྷ་རྣམས་ལ་མེད་པ་ཡིན་ཏེ། དེ་དག་ནི། ཕལ་ཆེར་འདོད་པ་ལ་ལོག་པར་གཡེམ་པ་རྣམས་མ་སྤངས་པ་རྣམས་དེ་དག་<line/>
ཏུ་སྐྱེ་བར་འགྱུར་རོ། །རྒྱུ་མཚན་དེས་ན་ལྷ་གསར་དུ་སྐྱེས་པ་དེ་སྔོན་གྱི་ལྷ་མེད་པར་ལྷ་མོ་དེ་དག་རྣམས་ཀྱིས་ལྷ་གསར་དུ་སྐྱས་པ་དེ་ལ་ཉེ་བར་སྙེན་པར་བྱེད་དོ། །ཉེ་བར་འདྲེས་ནས་ཀྱང་ཀུན་ནས་<line/>
</page>
<page index="259" id="130B">དེ་ཡོངས་སུ་བསྐོར་ཅིང་གང་ནི་ནགས་ཆེན་པོ་ཡོད་པ་དེར་ཉེ་བར་འགྲོ་བར་བྱེད་དོ། །རྒྱགས་པ་ལ་དོན་གཅིག་པས་བདེ་བར་རྒྱུ་བས་དེ་དག་རྣམས་ཐམས་ཅད་ཀྱང་གང་ན་ལྷའི་ཚོགས་དེ་དག་ཡོད་<line/>
པ་དེར་ལེགས་པར་ཉེ་བར་འགྲོའོ། །དེ་ནས་ལྷའི་ཚོགས་དེ་དག་རྣམས་ཀྱིས་ལྷ་གསར་དུ་སྐྱེས་པ་དེས་མངོན་པར་མཐོང་ནས་ཆེས་རབ་ཏུ་དགའ་བར་གྱུར་པའི་ཡིད་ཀྱིས་ལྷན་ཅིག་སྤྱོད་པའི་འཁོར་<line/>
རྣམས་དང་བཅས་ནས་རྫིང་བུ་དེ་ཉིད་དུ་ཕྱིན་པར་གྱུར་ཏོ། །བརྒྱ་ཕྲག་དང༌། དེ་ནས་སྟོང་ཕྲག་རྣམས་སུ་ཡང་སྟེ། ནགས་དང་ཉེ་བའི་ནགས་རྣམས་དང་ལྡན་པ་དང་དཔག་བསམ་གྱི་ཤིང་རྣམས་དང་<line/>
ལྡན་པ་ལ་བྱའི་ཚོགས་རྣམ་པ་དུ་མས་ཡོངས་སུ་གང་བ་རྣམས་དང་པདྨའི་རྫིང་བུ་བརྒྱ་སྟོང་གིས་རབ་ཏུ་བརྒྱན་པ་རྣམས་དང་རྒྱགས་པའི་ཀ་རཎྜ་པ་དང་ངང་དུར་དག་གིས་མཛེས་པ་རྣམས་དང༌། ཡོན་ཏན་དུ་<line/>
མ་བརྒྱ་སྟོང་འདི་དག་རྣམས་ཀྱིས་བརྒྱན་པས་དགའ་བར་འགྱུར་བའི་རྫིང་ཆེན་པོ་དེར་དེ་དག་རྣམས་དུས་རིང་དུ་སྟེ། རྔ་སྐད་ཡན་ལག་ལྔ་པ་དང༌། ལྷ་རྫས་ཀྱི་འདོད་པའི་ཡོན་ཏན་ལྔས་དུས་ཤིན་ཏུ་རིང་<line/>
བར་ཡུལ་རྣམས་ལ་རྗེས་སུ་ལོངས་སྤྱད་ནས་སླར་ཡང་ཡུལ་དེ་དག་ཉིད་ཀྱིས་ངོམས་པར་མ་གྱུར་པས་ནགས་དེ་ཉིད་དུ་རྣམ་པར་རྒྱུ་བར་བྱེད་པ་ལས་གང་ན་ཉེ་འཁོར་ཀུན་ཏུ་སྣང་བར་བྱེད་པ་ཞེས་བྱ་བའི་<line/>
རི་བོ་ཡོད་པ་དེར་ལེགས་པར་ཉེ་བར་འགྲོའོ། །བདེ་བར་རྒྱུ་བའི་དོན་གྱིས་གར་བྱེད་པར་གྱུར་པ་དང༌། རྒོད་པར་གྱུར་པས་པདྨའི་རྫིང་བུ་ནས་པདྨའི་རྫིང་བུ་རྣམས་དང༌། ནགས་ནས་ནགས་རྣམས་སུ་དང༌།<line/>
</page>
<page index="260" id="131A">༄༅། །ཉེ་བའི་ནགས་ནས་ཉེ་བའི་ནགས་རྣམས་སུ་དང༌། འབབ་ཆུ་ནས་འབབ་ཆུ་རྣམས་དང༌། རིའི་མཐོ་ས་ནས་རིའི་མཐོ་ས་རྣམས་སུ་དང༌། རིའི་བང་རིམ་ནས་རིའི་བང་རིམ་<line/>
རྣམས་ལ་དང༌། རིའི་གསེབ་ནས་རིའི་གསེབ་རྣམས་སུ་དང༌། འཁྲི་ཤིང་གི་ཚང་ཚིང་ནས་འཁྲི་ཤིང་གི་ཚང་ཚིང་རྣམས་ལ་དང༌། མེ་ཏོག་གི་ནགས་ནས་མེ་ཏོག་གི་ནགས་རྣམས་སུ་དང༌། འབབ་ཆུ་<line/>
ནས་འབབ་ཆུ་རྣམས་སུ་དང༌། ཆུ་ཀླུང་དང་ཚང་ཚིང་ནས་ཆུ་ཀླུང་དང་ཚང་ཚིང་རྣམས་སུ་དང༌། དཔག་བསམ་གྱི་ཤིང་གི་ནགས་ནས་དཔག་བསམ་གྱི་ཤིང་གི་ནགས་རྣམས་སུ་དང༌། འཁྲི་ཤིང་གི་<line/>
ཁང་པ་ནས་འཁྲི་ཤིང་གི་ཁང་པ་རྣམས་དང༌། རིན་པོ་ཆེའི་ཁམས་སྣ་ཚོགས་པ་རྣམས་དང་ལྡན་པའི་རིའི་གསེབ་ནས་རིའི་གསེབ་རྣམས་སུ་རྩེད་མོ་རྩ་བར་གྱུར་པས་ཐམས་ཅད་ཀྱང་རྔ་སྐད་ཡན་<line/>
ལག་ལྔ་དང་ལྡན་ཞིང་དཔེ་མེད་པར་གྱུར་པའི་འདོད་པའི་ཡོན་ཏན་ལྔ་པོ་རྣམས་ཀྱང་རང་གི་ལས་ཀྱི་འབྲས་བུ་རྣམས་དང་འདྲ་བར་ཡང་དག་པར་ལྡན་པས་ཐམས་ཅད་ཀྱང་ཉེ་འཁོར་ཀུན་ནས་སྣང་བ་ཞེས་<line/>
བྱ་བའི་རི་བོ་འདི་གང་ན་ཡོད་པ་དེར་ཉེ་བར་འགྲོ་བར་བྱེད་དོ། །ཀླུའི་སྒྲ་དེ་དག་ཐོས་ནས་ངོ་མཚར་བ་ཀུན་ཏུ་སྐྱེས་པའི་ཡིད་ཀྱིས་ལྷ་དེ་དག་རྣམས་མྱུར་བར་རི་བོ་དེ་གང་ན་ཡོད་པར་འཁོད་དོ། དེ་ཀུན་<line/>
ཏུ་ལྟ་བ་ལ་ཆེད་ཆེར་གྱུར་པའི་ཕྱིར་རོ། །དེ་ནས་རིའི་མཆོག་དེ་ལ་འཁོད་པར་གྱུར་པའི་ལྷ་དེ་དག་རྣམས་གང་ཡིན་པ་རྣམས་ཀྱིས་ཉེ་འཁོར་རྣམས་ལས་ཀུན་ཏུ་སྣང་བར་བྱེད་པའི་རིའི་མཆོག་དེ་ལ་<line/>
</page>
<page index="261" id="131B">ལེགས་པར་གནས་ནས་ལྷ་དག་གིས་མངོན་པར་མཐོང་བར་གྱུར་ཏོ། །མཆོག་ཏུ་དགའ་པར་གྱུར་པས་སླར་ཡང་བྱ་བཞིན་དུ་ནམ་མཁའི་དཀྱིལ་དུ་འཕགས་ཏེ་རྒྱན་དང་ཆ་བྱད་དུ་མ་རྣམས་དང་རང་གི་<line/>
འོད་ཀྱིས་འབར་བར་གྱུར་པས་ཕན་ཚུན་དུ་ལྟ་བ་ལ་ཆེད་ཆེར་བྱེད་པར་འགྱུར་ཞིང་འདྲེས་པར་གྱུར་པས་དེ་དག་ཐམས་ཅད་ཀྱང་རི་བོའི་མཆོག་དེ་ན་དགའ་བར་གྱུར་པའི་ཆུ་ཀླུང་དང་འབབ་ཆུ་དང་རྫིང་<line/>
བུ་དང་པདྨའི་ཚལ་དང་འཁྲི་ཤིང་གི་ཁང་པ་དང་དཔག་བསམ་གྱི་ཤིང་རྣམས་རིན་པོ་ཆེ་བདུན་རབ་ཏུ་འབར་བའི་འོད་དང་ལྡན་པ་དེ་དང་དེ་ན་ལྷ་རྣམས་ཐམས་ཅད་རཱ་ཛ་ནི་ན་རྒྱུ་བ་ན་དགའ་བར་བྱེད་པ་<line/>
དང་རྩེ་བར་བྱེད་དེ། ཁ་ཅིག་ནི། པདྨའི་ཚུལ་དུའོ། །ཁ་ཅིག་ནི། ཆུ་ཀླུང་དང་ཚང་ཚིང་དུའོ། །ཁ་ཅིག་ནི། ཨུཏྤ་ལའི་ཚུལ་དུའོ། །ཁ་ཅིག་ནི། དཔག་བསམ་གྱི་ཤིང་གི་ནགས་སུའོ། །ཁ་ཅིག་ནི། རིའི་ཁོང་<line/>
བ་ནའོ། །ཁ་ཅིག་ནི། ནམ་མཁའི་དཀྱིལ་དུ་ཀུན་ནས་འཕགས་ནས་གང་ན་ལྷ་གཞན་རྣམས་ཡོད་པ་དེར་འགྲོ་བར་བྱེད་དོ། །ཁ་ཅིག་ནི། གླུ་མཁན་དང་བཅས་པས་རྒྱགས་པ་ལ་དོན་གཅིག་པའི་བུད་མེད་<line/>
རྣམས་ཀྱིས་ཡོངས་སུ་བསྐོར་ནས་མྱོས་བྱེད་ཀྱི་བཏུང་བ་ཀུན་ཏུ་སྟེན་པར་བྱེད་དེ། མྱོས་པའི་སྐྱོན་རྣམས་དང་བྲལ་བར་གྱུར་པ་རབ་ཏུ་དགའ་བའི་ལྷ་རྣམས་ཕྱིར་ཞིང་ཕྱིར་ཞིང་དེ་ཉིད་ཀྱིས་རབ་ཏུ་དགའ་བ་<line/>
ཀུན་ཏུ་སྐྱེད་པར་བྱེད་པ་འབའ་ཞིག་ཡིན་ནོ། །ཡོན་ཏན་དེ་ལྟ་བུ་རྣམས་དང་ལྡན་པའི་ཡུལ་གྱིས་རབ་ཏུ་དགའ་བའི་དུ་བ་དང་མེས་སླར་ཡང་ཉིས་འགྱུར་དུ་སྲེག་པར་བྱེད་དོ། །དེ་ནས་དེ་ལྟར་ཀུན་ཏུ་གནས་<line/>
</page>
<page index="262" id="132A">༄༅། །པའི་ལྷ་དེ་དག་རྣམས་ལ་དེ་ཁོ་ན་ཉིད་རིག་པ་ཞེས་བྱ་བའི་བྱས་ཚིགས་སུ་བཅད་པ་འདོན་པར་བྱེད་པ་ལ་ཇི་ལྟར། འབར་བ་ལྔ་ལ་རབ་ཆགས་པའི། །སྲེད་པའི་རླུང་གིས་<line/>
བངས་པ་ཡི། །བག་མེད་མེ་ཡིས་ལྷ་རྣམས་ནི། །འདོད་པས་རྨོངས་ནས་སྲེག་པར་བྱེད། །སྔ་མའི་ལས་ནི་ཟད་པར་འགྱུར། །གསར་པ་ཉིད་ཀྱང་ཉེར་མི་སྤེལ། །དེ་ཟད་ནས་ནི་ལྟུང་བར་ཡང༌། །<line/>
ལྷ་རྣམས་ཐམས་ཅད་མཐོང་པ་ཡིན། །འཆི་བའི་དུས་ནི་ཉེར་བྱུང་ན། །སྡུག་བསྔལ་གྱིས་ནི་སེམས་ཉེར་བཅོམ། །གང་ཡང་དགེ་བ་མ་གཏོགས་པ། །སྐྱབས་གཞན་རྣམས་ནི་ངས་མ་མཐོང༌།།<line/>
བུད་མེད་ཆེད་ཆེར་ལྟ་བ་དང༌། །རྙེད་དང་ལོངས་སྤྱོད་ལ་རབ་ཆགས། །རང་གི་སེམས་ཀྱིས་བསླུས་པ་ཡི། །ཐ་མའི་གནས་སུ་མྱུར་འགྲོ་འགྱུར། །གསོན་པ་འཆི་བའི་མཐའ་ཡིན་པ། །དེ་དག་<line/>
རྣམས་ཀྱིས་གོ་འམ་ཅི། །འདོད་པ་རྣམས་ནི་རབ་འཇིག་ཅིང༌། །རྟག་པ་ལ་ཡང་འཐད་པ་མེད། །ཡུལ་གྱིས་རྣམ་པར་བཤིག་པ་དང༌། །རང་ལས་ཀྱིས་ཀྱང་བསླུས་པ་ཡིན། །སྲེད་པས་ཉེ་བར་<line/>
བཅོམ་པའི་སེམས། །ལྷ་རྣམས་ཚེ་ནི་འགྲོ་བ་ཡིན། །རྩིག་པ་ཞིག་པ་ཇི་བཞིན་དུ། །རི་མོའི་ལས་ཀུན་རབ་ཏུ་འཇིག །ལས་རྣམས་ཟད་པས་དེ་བཞིན་དུ། །ལྷ་རྣམས་འཇིག་པར་འགྱུར་བ་<line/>
ཡིན༑ ༑དབང་པོ་རྣམས་ཀྱང་ཡུལ་རྣམས་ཀྱིས། །ངོམས་པ་ནམ་ཡང་ཡོད་མ་ཡིན། །མར་གསར་བླུགས་པར་གྱུར་པ་ཡི། །འབར་བའི་རིམ་པ་ཇི་བཞིན་ནོ། །དེ་ལྟར་བྱ་དེས་ལྷ་དེ་དག་རྣམས་ཀྱི་<line/>
</page>
<page index="263" id="132B">བག་མེད་པའི་ཡིད་འཇོམས་པ་ཆོས་དང་ལྡན་པས་ཀུན་ཏུ་རྟོགས་པར་བྱེད་པའི་ཚིགས་སུ་བཅད་པ་རྣམས་བྱས་པ་ཡིན་ནོ། །དེ་ནས་ལྷ་དེ་དག་རྣམས་ཀྱིས་དེ་དག་ཐམས་ཅད་རྩིས་བཏབ་མ་བྱས་པར་བག་<line/>
མེད་པས་རྣམ་པར་རྨོངས་པའི་ཕྱིར་ལྷ་མོ་དེ་དག་ཉིད་ཀྱིས་ཡོངས་སུ་བསྐོར་ནས་རབ་ཏུ་དགའ་བའི་ཡིད་ཀྱིས་སྡེ་ཚན་དུ་གྱུར་པའི་ཚོགས་རྣམས་ཀྱིས་ནི། ཁ་ཅིག་གོ །ཁ་ཅིག་ནི། རང་གི་འཁོར་<line/>
རྣམས་དང་ངོ༌། །ཁ་ཅིག་ནི། ནམ་མཁའི་དཀྱིལ་དུ་འཕགས་པར་གྱུར་ནས་རི་དེ་ལ་འཁོད་པར་བྱེད་དོ། །དེ་དག་རྣམས་འཁོར་བར་གྱུར་པ་ནི། ཉི་མ་བརྒྱ་སྟོང་བས་ཆེས་ལྷག་པར་གྱུར་པའི་གཟི་བརྗིད་<line/>
ཀྱི་འོད་དང་ལྡན་པའི་རི་དེའི་ཉེ་འཁོར་རྣམས་ན་རིན་པོ་ཆེའི་འོད་ཟེར་གྱིས་ཀུན་ནས་སྣང་བར་བྱས་པའི་རྩེ་མོ་རྣམས་ནི། ཆེས་མཆོག་ཏུ་ཡང་འོད་ཀྱིས་ཀུན་ནས་རབ་ཏུ་གསལ་བར་བྱེད་དོ། །རི་དེ་ལ་<line/>
ནགས་དུ་མ་རྣམས་ཡོད་པའང་རིན་པོ་ཆེ་སྣ་ཚོགས་པའི་རང་བཞིན་གྱིས་ཤིང་ལྗོན་པས་ཉེ་བར་མཛེས་པར་གྱུར་པ་དེ་དག་རྣམས་ཀྱིས་ཀྱང་ཤིན་ཏུ་ཆེས་བླ་ལྷག་པར་ལྷ་དེ་དག་གི་འོད་ཟེར་རྣམས་བཅུ་<line/>
འགྱུར་དུ་སྐྱེད་པར་བྱེད་དོ། །ཡང་ལྷ་གཞན་གང་དག་ནགས་རྣམས་དང༌། པདྨའི་ཚལ་རྣམས་དང༌། འཁྲི་ཤིང་གི་ཁང་པ་རྣམས་དང༌། རིན་པོ་ཆེ་སྣ་ཚོགས་པའི་འོད་ཟེར་གྱིས་གསལ་བར་གྱུར་པ་<line/>
དེ་དག་རྣམས་ལ་རྩེ་བར་བྱེད་ཅིང་དགའ་མགུར་ཀུན་ཏུ་སྤྱོད་པར་བྱེད་པ་ན། དེས་ཀྱང་འོད་དེ་དག་མཐོང་ནས་མཆོག་ཏུ་ངོ་མཚར་བ་དང་ལྡན་པར་གྱུར་ཏེ། དེ་ན་རི་བོའི་མཆོག་འདི་ཇི་ལྟ་བ་བཞིན་དུ་<line/>
</page>
<page index="264" id="133A">༄༅། །མཛེས་པར་གྱུར་པའི་ཕྱིར་རོ། །དེ་ནས་ནགས་དང་ཉེ་བའི་ནགས་དེ་དག་རྣམས་ན་རྩེ་བར་བྱེད་པ་གང་ཡིན་པ་དེ་དག་རྣམས་ཀྱང་འདི་དག་རྣམས་འོངས་ནས་རཱ་ཛ་ནི་<line/>
ནའི་རྫིང་ཆེན་པོ་དེའི་རིའི་མཆོག་གི་རི་བོ་དེ་ལ་རྩེ་བར་འདོད་པ་ཡིན་ཏེ། དེ་དག་ཐམས་ཅད་མཉམ་དུ་འགྲོགས་ནས་ཕན་ཚུན་དུ་གྲོགས་སུ་གྱུར་ཅིང་ཕན་ཚུན་དུ་རྫི་བ་མེད་པར་སྙིང་ལ་བདེ་<line/>
བ་རྣམས་ལེགས་པར་སྐྱེས་པས་ཕན་ཚུན་དུ་བདེ་བ་བསྐྱེད་པ་ཉེ་བར་འབྱིན་པས་མཐུན་པར་གྱུར་བས་རིན་པོ་ཆེ་བདུན་གྱི་འོད་ཕྲེང་བས་ཀུན་ཏུ་སྣང་བར་བྱས་པའི་རི་དེ་ལ་དལ་བུས་དལ་<line/>
པུས་ཀུན་ཏུ་འཁོད་པར་བྱེད་དེ། རོལ་མོ་སྣ་ཚོགས་པ་རྣམས་དང་གླུ་དང་གར་དང་རྒོད་པ་དང་འགྱིང་བ་དང་རྩེ་བ་དང་བཅས་པར་འགྱུར་ཞིང༌། ནད་ཀྱི་འཇིགས་པ་དང་མྱ་ངན་གྱི་འཇིགས་<line/>
པ་དང་ལྐོག་ཏུ་གྱུར་པའི་སྐྱོན་རྣམས་དང་བྲལ་བ་དང༌། རང་ཇི་ལྟར་འདོད་པ་བཞིན་དུ་འགྲོ་བ་དང༌། རྒྱུ་བར་བྱེད་པ་མཆོག་ཏུ་བདེ་བ་དང་ལྡན་པར་གྱུར་པ་རྣམས་རྔ་སྐད་ཡན་ལག་ལྔ་དང་ལྡན་པས་<line/>
གར་བྱེད་པར་གྱུར་པས་རི་ཆེན་པོ་དེ་ལ་ཇི་ལྟར་འདོད་པའི་ཁ་ཟས་རྩི་དག་འཐུང་བར་བྱེད་དོ། །བདུད་རྩིའང་མིད་པར་གྱུར་པས་ནི། མཆོག་ཏུ་དགའ་བ་དང་ལྡན་པ་སྐྱེས་པར་གྱུར་ནས་དགེ་<line/>
བར་བྱེད་དེ་རང་གི་ལས་དང་འདྲ་བའི་བདེ་བ་རྣམས་དང་ཡང་དག་པར་ལྡན་པར་གྱུར་པས་དེ་དེ་ལྟར་དགའ་བར་གྱུར་ནས་དེ་ཁོ་ན་བཞིན་དུ་བདེ་བ་ལ་ལོངས་སྤྱོད་པར་གྱུར་པ་ལས་དུས་ནམ་<line/>
</page>
<page index="265" id="133B">ཞིག་ན་གང་ན་མཐོང་ན་ཀུན་དགའ་བ་ཞེས་བྱ་བའི་པདྨའི་རྫིང་བུ་དེར་ཉེ་བར་འགྲོ་བར་བྱེད་དོ། །པདྨའི་རྫིང་བུ་དེའང་དཔག་ཚད་བཅུར་ཡངས་པ་དཔག་ཚད་ལྔར་རྒྱ་ཆེ་བར་འགྱུར་བ་མཆོག་ཏུ་ཉེ་འཁོར་<line/>
ཀུན་ནས་དགའ་བ་རྣམས་ལ་པདྨའི་རྫིང་བུ་འདིའི་དགའ་བ་དེ་ཉིད་ནི། ངང་པ་དང་ཀ་རཎྜ་པ་དང་ངང་དུར་རྣམས་ཀྱིས་ཉེ་བར་མཛེས་པ་འདིའི་ཉེ་འཁོར་རྣམས་ནའང་གསེར་བཙོ་མའི་མདོག་གི་པདྨས་<line/>
ཉེ་བར་མཛེས་པར་གྱུར་པ། འདིའི་ཉེ་འཁོར་རྣམས་ཀུན་ནས་ཡང་དགའ་བར་གྱུར་པའི་གསེར་རྣམས་དང་བཻ་ཌཱུཪྻའི་སྔོན་པོ་དང་སྔོན་པོ་ཆེན་པོ་དང་པདྨ་རཱ་གའི་རང་བཞིན་དུ་གྱུར་པའི་སྡུག་<line/>
པ་དག་གིས་ཉེ་བར་མཛེས་པར་སྤྲས་པས་ཤིན་ཏུའང་མཛེས་པར་གྱུར་པ་ཀླུང་དུ་སྐྱེས་པའི་ཤིང་ལྗོན་པ་རྣམས་ཀྱིས་ཀྱང་ཉེ་འཁོར་ཀུན་ནས་མཛེས་པ་རྫིང་བུ་དེ་ཡོངས་སུ་བསྐོར་ནས་ཀུན་<line/>
ཏུ་གནས་པ་ལ་འདི་ལྟ་སྟེ། གསེར་གྱི་རང་བཞིན་ལ་དངུལ་གྱི་འདབ་མ་དང་དངུལ་གྱི་རང་བཞིན་གྱི་ཡལ་ག་ནི། གསེར་གྱི་འདབ་མའོ། །ཨིནྡྲ་ནཱི་ལའི་ཡལ་ག་རྣམས་ལ་ནི། པདྨ་རཱ་གའི་འདབ་<line/>
མའོ༑ ༑ཤེལ་གྱི་རང་བཞིན་གྱི་ཡལ་ག་རྣམས་ལ་ནི། བཻ་ཌཱུཪྻ་དང་གསེར་དང་ཨིནྡྲ་ནཱི་ལའི་རང་བཞིན་གྱི་འདབ་མ་རྣམས་སོ། །བཻཌཱུཪྻའི་སྡོང་བུ་ཅན་རྣམས་ལ་ནི། གསེར་དང་དངུལ་དང་ཨིནྡྲ་ནཱི་<line/>
ལའི་རང་བཞིན་གྱི་འདག་མའོ། །སྔོན་པོ་ཆེན་པོའི་རང་བཞིན་གྱི་སྡོང་བུ་རྣམས་ལ་ནི། ཤེལ་དང་ཨིནྡྲ་ནཱི་ལའི་ཡལ་ག་རྣམས་ལ་གསེར་བཙོ་མའི་རང་བཞིན་གྱི་ལོ་མའོ། །གསེར་གྱི་སྡོང་བུ་དང་སྡོང་བུ་<line/>
</page>
<page index="266" id="134A">༄༅། །ཕྱེད་བཻ་ཌཱུཪྻ་རྣམས་ལ་ནི། སྔོན་པོ་ཆེན་པོའི་ཡལ་ག་རྣམས་ལའོ། །གསེར་བཙོ་མ་དང་མུ་སཱ་རིའི་འདབ་མའོ། །ཁ་ཅིག་ནི། ཐམས་ཅད་དུ་གསེར་གྱི་སྡོང་བུ་དང་<line/>
གསེར་གྱི་འདབ་མ་དང་གསེར་གྱི་ཡལ་ག་དང་ལྡན་པ་ཉི་མ་བས་ལྷག་པར་གཟི་བརྗིད་ཀུན་ཏུ་སྣང་བར་བྱེད་དོ། །ཤིང་ལྗོན་པ་གཞན་ཁ་ཅིག་ལ་ནི། བཻ་ཌཱུཪྻའི་ཡལ་ག་དང་བཻ་ཌཱུཪྻའི་འདབ་མ་དང་<line/>
ལྡན་པ་ཡིན་ཏེ། སྤྲིན་གྱི་ཕུང་པོ་དང་འདྲ་བར་ཐན་ཀོར་ཀུན་ནས་རྣམ་པར་མཛེས་པར་བྱེད་དོ། །ཁ་ཅིག་ནི། གསེར་བཙོ་མའི་རང་བཞིན་གྱི་སྡོང་བུ་དང་གསེར་བཙོ་མའི་རང་བཞིན་གྱི་ཡལ་ག་<line/>
དང་གསེར་བཙོ་མའི་རང་བཞིན་གྱི་འདབ་མ་སྤེལ་བའི་མེའི་ཕུང་པོའི་མདོག་དང་མཚུངས་པར་ཀུན་ནས་སྣང་བར་བྱེད་དོ། །ཁ་ཅིག་ནི། དངུལ་གྱི་འདབ་མ་དང་དངུལ་གྱི་ཡལ་ག་དང་དངུལ་<line/>
གྱི་སྡོང་བུ་རྣམས་ཀྱིས་ཟླ་བ་དང་འདྲ་བར་ཀུན་ཏུ་སྣང་བར་བྱེད་དོ། །ཁ་ཅིག་ནི། ཨིནྡྲ་ནཱི་ལའི་རང་བཞིན་གྱི་སྡོང་བུ་དང་ཨིནྡྲ་ནཱི་ལའི་རང་བཞིན་གྱི་འདབ་མ་ལ་ཨ་ག་རུ་ནག་པོའི་དུ་བའི་མདོག་<line/>
ཏུ་ཀུན་ནས་སྣང་བར་བྱེད་དོ། །ལྗོན་ཤིང་གཞན་ཁ་ཅིག་ནི། འཁྲི་ཤིང་སྣ་ཚོགས་པ་རྣམས་ཀྱིས་ཡོངས་སུ་བསྐོར་བ་ཡིན་ཏེ། གང་དག་གསེར་བཙོ་མའི་རང་བཞིན་ཡིན་པ་དེ་དག་ནི། སྔོན་<line/>
པོ་མཆོག་ཏུ་གསལ་བའི་ཁ་དོག་དང་ལྡན་པའི་ཨིནྡྲ་ནཱི་ལའི་རང་བཞིན་གྱི་འཁྲི་ཤིང་གིས་ཉེ་བར་བཏུད་ནས་ལམ་མེ་སྣང་བར་བྱེད་དོ། །ལྗོན་ཤིང་གཞན་ཁ་ཅིག་ནི། གསེར་དང་དངུལ་གྱི་རང་<line/>
</page>
<page index="267" id="134B">བཞིན་དུ་གྱུར་པ་རྣམས་སོ། །ལྗོན་ཤིང་གཞན་ཁ་ཅིག་ནི། མེ་ཏོག་ཕུན་སུམ་ཚོགས་པ་རྣམས་ཀྱི་ཁ་དོག་སྣ་ཚོགས་པའི་མེ་ཏོག་རྣམས་ཀྱིས་ཉེ་བར་མཛེས་པར་འགྱུར་པའོ། །ལྗོན་ཤིང་གཞན་ཁ་ཅིག་<line/>
ནི༑ མནྡཱ་ར་བའི་རང་བཞིན་ནོ། །གཞན་དག་རྣམས་ཁ་ཅིག་ལ་ནི། པདྨ་ཀུ་ཤེས་ཤ་ཡའི་འདབ་མ་ཀུན་ཏུ་སྣང་བར་གྱུར་ཏོ། །ལྗོན་ཤིང་གཞན་དག་རྣམས་ཁ་ཅིག་ལ་ནི། དྲིལ་བུ་གཡེར་ཁའི་དྲ་<line/>
བས་ཀུན་ནས་སྦྲེལ་བ་རྣམས་ཀྱི་སྒྲ་འཁྲོལ་བར་གྱུར་པ་གསེར་དང་དངུལ་གྱི་རང་བཞིན་གྱི་འཁྲི་ཤིང་གིས་ཉེ་བར་ཕུབ་པར་གྱུར་པའོ། །ལྗོན་ཤིང་གཞན་དག་རྣམས་ཁ་ཅིག་ལ་ནི། ཤེལ་<line/>
གྱི་རང་བཞིན་དང་གསེར་དམར་པོའི་རང་བཞིན་གྱི་འཁྲི་ཤིང་གིས་ཕུབ་པར་གྱུར་པའོ། །ལྗོན་ཤིང་གཞན་དག་རྣམས་ཁ་ཅིག་ལ་ནི། པདྨ་རཱ་གའི་རང་བཞིན་དང་དངུལ་གྱི་རང་བཞིན་གྱི་འཁྲི་<line/>
ཤིང་དག་གིས་ཡོངས་སུ་བསྐོར་ནས་གནས་པའོ། །ལྗོན་ཤིང་གཞན་དག་རྣམས་ཁ་ཅིག་ལའང་དྲིལ་བུ་གཡེར་ཁའི་དྲ་བ་བརྒྱངས་པའི་སྒྲ་འཁྲོལ་པའོ། །ལྗོན་ཤིང་གཞན་དག་རྣམས་<line/>
ཁ་ཅིག་ལ་ནི། ཤིང་ཐོག་རྣམས་སྨིན་པར་འགྱུར་བ་ལ་འདི་ལྟ་སྟེ། ཁུ་བའི་འབྲས་བུ་རྣམས་ལས་ནི། འབྲས་བུ་དེ་དག་རྣམས་ལས་རྣམ་པ་དེ་ལྟ་བུའི་ཁུ་བ་དག་རབ་ཏུ་འབབ་བར་འགྱུར་བ་<line/>
གང་ཡིན་པའི་ཁྱད་པར་གྱིས་ལྷ་རྫས་ཀྱི་མྱོས་བྱེད་དེ་དག་རྣམས་ཀྱི་རོའང་ཅུང་ཟད་ཀྱང་མ་ཡིན་ནོ། །ལྗོན་ཤིང་གཞན་དག་འགའ་ཞིག་ནི། མེ་ཏོག་གི་ཤིང་ཡིན་ཏེ། གང་དག་གི་དྲི་རྣམས་ཇི་སྲིད་<line/>
</page>
<page index="268" id="135A">༄༅། །དུ་དཔག་ཚད་བརྒྱར་ཡང་རླུང་གིས་རབ་ཏུ་འདེབས་པར་བྱེད་དོ། །ལྗོན་ཤིང་གཞན་དག་རྣམས་ཁ་ཅིག་ནི། སྒྲའི་ཤིང་ཡིན་ཏེ། གང་དག་རླུང་འཇམ་པོས་རབ་ཏུ་<line/>
བསྐྱོད་པར་གྱུར་པ་རྣམས་རྣམ་པ་དེ་ལྟ་བུའི་འདབ་མ་ཀུན་ཏུ་བསྐྱོད་པ་ལས་སྐྱེས་པའི་མཆོག་ཏུ་སྙན་པར་གྱུར་པ་གླུ་མཁན་གྱི་ལས་ཆེས་ལྷག་པར་གྱུར་པའི་སྒྲར་འགྱུར་རོ། །ལྗོན་ཤིང་<line/>
གཞན་འགའ་ཞིག་ནི། གཅིག་ཏུ་ལྟ་བ་མངོན་པར་དགའ་བ་ཡིན་ནོ། །གང་དག་རྣམ་པ་དེ་ལྟ་བུའི་གཟུགས་དག་ཡིན་ཏེ། གང་དག་གི་ཁྱད་པར་གྱིས་ཁ་དོག་སྣ་ཚོགས་པ་རྣམས་ཀྱིས་རྣམ་<line/>
པར་བཀྲ་བའི་ནགས་ཀྱི་རྒྱལ་པོ་དག་གིས་ཀྱང་བཅུ་དྲུག་ཁོ་ནའི་ཆ་འབའ་ཞིག་ཏུ་ཆོག་པའང་མ་ཡིན་ནོ། །བདུག་པའི་ཤིང་ལྗོན་པ་གཞན་ཁ་ཅིག་ནི། རྣམ་པ་སྣ་ཚོགས་པའི་བདུག་པའི་དྲི་རྣམས་<line/>
གང་དག་གིས་འཐུལ་བར་བྱེད་པ་སྟེ། མཆོག་ཏུ་དྲི་ཞིམ་པར་གྱུར་པའི་དྲི་གང་གིས་བསྣམས་པ་ན་ལྷ་རྣམས་ཀྱང་དགའ་བར་བྱེད་པ་ཡིན་ནོ། །རྣམ་པ་དེ་ལྟ་བུའི་ཤིང་ལྗོན་པ་ཡོན་ཏན་<line/>
མཚུངས་པ་མེད་པ་གཞན་དག་རྣམས་ཀྱིས་ཀྱང་པདྨའི་སྲིབ་བུ་མཐོང་ན་ཀུན་དགའ་བ་ཞེས་བྱ་བ་ཡོངས་སུ་ཁྱབ་པར་གྱུར་པ་ཡིན་ནོ། །དེ་ནས་ལྷ་དེ་དག་རྣམས་ཀྱིས་རྣམ་པ་དེ་སྲིད་མངོན་<line/>
པར་མཐོང་བར་གྱུར་ཏེ། ངོ་མཚར་བ་རྣམས་མཐོང་ཞིང་མཚུངས་པ་མེད་པར་ཉེ་བར་ལོངས་སྤྱད་པར་བྱ་བ་རྣམས་མངོན་དུ་ལེགས་པར་མཐོང་ནས་རཱ་ཛ་ནི་ན་རྒྱུ་བའི་ལྷ་དེ་དག་རྣམས་ཁ་<line/>
</page>
<page index="269" id="135B">ཅིག་ནི༑ འབྲས་བུ་རྣམས་ཟ་བ་ཡིན་ནོ། །ཁ་ཅིག་ནི། འབྲས་བུའི་ཁུ་བ་རྣམས་འཐུང་ངོ༌། །ཁ་ཅིག་ནི། ལྷན་ཅིག་སྤྱོད་པ་རྣམས་དང་བཅས་ནས་མེ་ཏོག་གི་རྩེད་མོ་བྱེད་དོ། །ཁ་ཅིག་ནི། ནགས་ཀྱི་<line/>
ནང་གི་ས་དག་ལ་ཉེ་བར་གནས་ནས་རྣམ་པ་སྣ་ཚོགས་པའི་མྱོས་བྱེད་རྣམས་འཐུང་ཞིང་གླུ་ཡང་ལེན་པར་བྱེད་དོ། །ཁ་ཅིག་ནི། ལྷན་ཅིག་སྤྱོད་པ་རྣམས་དང་བཅས་ནས་གླུ་དབྱངས་དག་ལེན་<line/>
པར་བྱེད་དོ། །ཁ་ཅིག་ནི། གར་བྱེད་དོ། །ཁ་ཅིག་ནི། པདྨའི་རྫིང་བུ་ལ་འབོག་པར་བྱེད་དོ། །ཁ་ཅིག་ནི། བདུད་རྩི་མེད་པར་བྱེད་དོ། །ཁ་ཅིག་ནི། ལྷན་ཅིག་སྤྱོད་པ་རྣམས་ཀྱིས་ཡོངས་སུ་<line/>
བསྐོར་ནས་ནམ་མཁའི་དཀྱིལ་དུ་འཕགས་སོ། །གཞན་དག་ཁ་ཅིག་ནི། རིན་པོ་ཆེ་བདུན་གྱི་རང་བཞིན་གྱི་ཁང་བུར་ཞུགས་ནས་ལྷའི་བུ་མོའི་ཚོགས་རྣམས་ཀྱིས་ཀུན་ནས་ཡོངས་སུ་<line/>
བསྐོར་ནས་རྣམ་པ་སྣ་ཚོགས་པའི་འདོད་པའི་ལོངས་སྤྱོད་ལ་རྗེས་སུ་སྤྱོད་པར་བྱེད་དོ། །དེ་ལྟར་ལྷ་དེ་དག་རྣམས་པདྨའི་རྫིང་བུ་དེ་ན་དགའ་བར་བྱེད་དོ། །འདོད་པའི་ཡོན་ཏན་ལྔ་དང་ཡང་<line/>
དག་པར་ལྡན་པས་དགའ་བར་བྱེད་པ་དང་རྩེ་བར་བྱེད་ཀྱང་ཡུལ་རྣམས་ཀྱིས་ཉེ་བར་ལོངས་སྤྱོད་པས་ངོམས་པར་ཡང་མི་འགྱུར་རོ། །སྲེད་པ་དང་ལྡན་པ་རྣམས་ནི། ངོམས་པར་འགྱུར་བ་<line/>
ནམ་ཡང་ཡོད་པ་མ་ཡིན་ཏེ། དཔེར་ན། མར་གྱིས་ལེགས་པར་བཏབ་པར་གྱུར་པའི་ཤིང་རྣམས་ཀྱིས་མེ་ལ་ངོམས་པའི་མཐར་ཐུག་པ་མེད་དོ། །དེ་བཞིན་དུ་སྲེད་པ་དང་ལྡན་པའི་མི་<line/>
</page>
<page index="270" id="136A">༄༅། །རྣམས་ཀྱང་ཡུལ་རྣམས་ཀྱིས་ཡིན་ནོ། །དེ་ནས་རྫིང་བུ་དེའི་པདྨའི་ངོས་ཀྱི་དབུས་ཀྱི་པདྨའི་ནགས་མཆོག་ཏུ་དགའ་བ་དང་མཆོག་ཏུ་བདེ་བ་དང་མཆོག་ཏུ་རྒྱ་ཆེ་<line/>
བར་གྱུར་པ་སྣ་ཚོགས་པའི་བྱའི་ཚོགས་རྣམས་ཀྱིས་ཀུན་ཏུ་གང་བར་གྱུར་པ་ན། རང་གི་སྨོན་ལམ་གྱིས་སྐྱེས་པའི་བྱང་ཆུབ་སེམས་དཔའ་དུས་བཟང་ཞེས་བྱ་བའི་ངང་པའི་རྒྱལ་པོ་<line/>
དང་པ་བརྒྱ་སྟོང་གིས་ཡོངས་སུ་བསྐོར་བར་གྱུར་པ་ནི། ཇི་ལྟར་ཛམྦུའི་གླིང་གི་གཟའ་དང་སྐར་མ་རྣམས་ཀྱིས་ཟླ་བ་ལ་བཞིན་ནོ། །དེ་བཞིན་དུའང་ཉེ་འཁོར་རྣམས་ཀུན་ཏུ་སྣང་བར་བྱེད་དོ། །<line/>
པདྨའི་ཚལ་རྣམས་ཀྱང་བུང་བའི་ཚོགས་རྣམས་ཀྱིས་ཀུན་ནས་ཉེ་བར་མཛེས་པར་གྱུར་པའོ། །ཉེ་འཁོར་ཀུན་ནས་ཡོངས་སུ་བསྐོར་བའི་ལྷ་དེ་དག་རྣམས་ལ་ལེགས་པར་མངོན་པར་<line/>
མཐོང་ནས་གཞན་ལ་ཕན་པ་ལ་རབ་ཏུ་ཞུགས་པས་ཚིགས་སུ་བཅད་པ་བརྗོད་པ་ཇི་ལྟར། འགྲོ་བ་དང་ནི་གནས་ཉིད་དང༌། །རྩེ་བ་དང་ནི་རྒོད་པ་ཡང༌། །བཟོད་པར་མི་ནུས་ཤུགས་པོ་ཆེ། །<line/>
མི་བཟད་པ་ཡི་འཆི་བདག་འབྱུང༌། །གང་ལ་འདི་ཡིས་མི་སྒྲུབ་པའི། །འདི་དང་ཕྱི་མར་གནས་དེ་མེད། །དེ་ལྟ་ན་ཡང་ཀུན་རྨོངས་པས། །འགྲོ་བ་འདི་དག་གིས་མི་རྟོགས། །དབུལ་པོ་<line/>
དང་ནི་དབུལ་མིན་དང༌། །གཞོན་པ་དང་ནི་གནས་བརྟན་དང༌། །ཁྱིམ་པ་དང་ནི་ཁྱིམ་པ་མིན། །གང་ཡང་འདི་ཡིས་མི་འཇོམས་མེད། །སྐྱིད་ངན་པ་དང་སྡུག་ཕོངས་དང༌། །ཡོན་ཏན་ཅན་དང་<line/>
</page>
<page index="271" id="136B">དེ་ལས་གཞན། །སྤོང་ལ་གནས་དང་སྤོང་གནས་མིན། །གང་ཡང་འདི་ཡིས་མི་འཁྲིད་མེད། །ཚུལ་ཁྲིམས་འཆལ་དང་ཚུལ་ཁྲིམས་ལྡན། །ཤེས་རབ་ཅན་དང་རྨོངས་པ་དང༌། །རྒྱལ་པོ་དང་ནི་དེ་<line/>
ལས་གཞན། །གང་དག་འདིས་ནི་མི་འཁྲིད་མེད། །ལྷ་རྣམས་དང་ནི་དམྱལ་བའམ། །ཡི་དྭགས་དུད་འགྲོ་སྐྱེས་དེ་བཞིན། །བག་མེད་པ་དང་བག་ཡོད་དང༌། །གང་དག་འདི་ཡིས་མི་འཁྲིད་མེད། །<line/>
འདོད་པའི་ཁམས་སུ་སྐྱེས་བའམ། །གཟུགས་ཀྱི་ཁམས་ཀྱང་དེ་བཞིན་དེ། །གཟུགས་མེད་པར་ཡང་སྐྱེས་པའམ། །གང་དག་འདི་ཡིས་མི་འཁྱེར་མེད། །ལས་ཀྱི་ཞགས་པས་རྒ་བའི་ཆང༌། །<line/>
ནད་ཀྱི་ལུས་སོ་སྟོབས་པོ་ཆེ། །སྲིན་པོ་ལྟ་བུའི་འཆི་བདག་འདིས། །སེམས་ཅན་བླངས་ནས་འགྲོ་བའམ། །དེ་ལྟར་འཇིགས་སུ་རུང་བ་ཡི། །འཆི་བདག་མཆོག་ཏུ་མི་བཟད་པ། །འདོད་པས་རྣམ་<line/>
པར་རྨོངས་པའི་ལྷ། །དུ་བར་འོས་ལ་དགའ་བར་བྱེད། །ཇི་ལྟ་ཇི་ལྟར་བསྟེན་བྱས་པ། །འདོད་པ་སྡུག་བསྔལ་རྒྱུ་རྣམས་ནི། །དེ་ལྟ་དེ་ལྟར་རྣམ་འཕེལ་བ། །མར་བླུགས་པ་ཡི་མེ་ཇི་བཞིན། །མི་དགེ་<line/>
དེ་དག་སླུ་བྱེད་ཡིན། །བྱས་པ་ཆུད་གཟོན་སྡུག་བསྔལ་རྒྱུ། །དང་པོར་མངའ་བར་འདོད་པ་ནི། །ཡོངས་སུ་སྨིན་ནས་མི་བཟད་པ། །འདོད་པས་དང་པོར་བདེ་ལེགས་དང༌། །བར་དང་ཐ་མར་བྱེད་པའང་<line/>
མིན༑ ༑ཞི་ཡིད་རྗེས་སུ་ཐོབ་པར་མིན། །ཉམས་དང་ཞི་བའི་རྒྱུ་རྣམས་ནི། །དབང་པོ་དང་ནི་དབང་དོན་ལ། །རྨོངས་ནས་རྣམ་པ་ཐ་དད་པར། །བྱིས་པའི་ཡིད་འཕྲོག་འདོད་པ་འདིས། །དམྱལ་བར་<line/>
</page>
<page index="272" id="137A">༄༅། །འགྲོ་བར་བྱེད་པ་ཡིན། །གང་དང་ལྷན་ཅིག་བྱིས་པ་དགའ། །དེ་ཉིད་འདི་ནི་མི་བཟད་མཆོག །དགྲ་བོ་གྲོགས་པོའི་གཟུགས་ཀྱིས་ནི། །ཁྱད་པར་གྱིས་ནི་རབ་ཏུ་རྒྱུ། །དེ་<line/>
ལྟར་དུས་བཟང་དེས་བག་མེད་པ་བག་མེད་པར་སྤྱོད་པ་རྣམས་མངོན་པར་མཐོང་ནས་ཚིགས་སུ་བཅད་པ་བརྗོད་དོ། །དེ་ནས་ལྷ་དེ་དག་འདོད་པ་དེ་དག་གིས་རྣམ་པར་རྨོངས་པའི་ཕྱིར་ཕན་པར་<line/>
འགྱུར་པ་གང་ཡིན་པ་དེ་བརྗོད་པ་ན་ཀུན་ཏུ་མི་རྟོགས་སོ། །དེ་ནས་སླར་ཉིད་ཀྱང་པདྨའི་རྫིང་བུ་དེ་ཉིད་ཀྱི་འགྲམ་དུ་རཱ་ཛ་ནི་ན་རྒྱུ་བའི་ལྷ་དེ་དག་རྣམས་ནགས་དང་ཉེ་བའི་ནགས་རྣམས་དང་<line/>
པདྨའི་རྫིང་བུ་དག་དང་འཁྲི་ཤིང་འཕྱར་བར་ལེགས་པར་ཀུན་ཏུ་གཡོགས་པའི་མཆོག་ཏུ་དྲི་ཞིམ་པའི་འཁྲི་ཤིང་གི་ཁང་པ་རྣམས་ལ་བུང་བ་བརྒྱ་སྟོང་དུ་མ་སྐད་སྙན་པ་རྣམས་འདོན་<line/>
པར་རྣ་བར་སྙན་པ་རྣམས་ལ་ལྷ་དེ་དག་རྣམས་ལྷའི་བུ་མོའི་ཚོགས་རྣམས་ཀྱིས་ཡོངས་སུ་བསྐོར་ནས་དགའ་བར་བྱེད་ཅིང་རྩེ་བར་བྱེད་དེ། རྔ་སྐད་ཡན་ལག་ལྔ་དང་ལྡན་པས་ཤིན་ཏུ་སྙན་<line/>
པ་དང་བརྒྱུད་མར་དམའ་ཞིང་སྙན་པ་དང་མཐོན་པོར་འཇམ་ཞིང་སྙན་པའི་སྒྲ་དང་ཡང་དག་པར་ལྡན་པར་དཔེ་མེད་པ་རྣམས་ཀྱིས་དགའ་བར་བྱེད་དོ། །གཞན་དག་ནི། ཁང་བུའི་སྟེང་ན་ཀུན་<line/>
ཏུ་གནས་ཏེ་མཆོག་ཏུ་དགའ་བའི་པདྨའི་རྫིང་བུ་དེ་ཉིད་ལ་ཀུན་ཏུ་ལྟ་བར་བྱེད་དོ། །རཱ་ཛ་ནི་ན་རྒྱུ་བའི་ལྷ་དེ་དག་རང་གི་ལས་ལ་སྤྱོད་པས་རྗེས་སུ་འབྲང་བ་རྣམས་དང་བཅས་པས་ཉེ་འཁོར་<line/>
</page>
<page index="273" id="137B">ཀུན་ཏུ་ལྟ་བར་བྱེད་དོ། །དེ་ནས་ཀུན་ཏུ་ལྟ་བར་བྱེད་པ་དེ་དག་རྣམས་ལ་གཞན་ཡང་དུས་བཟང་དེ་འདི་སྙམ་དུ་སེམས་ཏེ། ལྷ་དེ་དག་རྣམས་ཀྱི་ཡིད་ལ་ཅི་ཞིག་ཡོད་པར་གྱུར་ན། ངེས་པར་ཉམས་སུ་མྱོང་<line/>
བར་འགྱུར་བའི་སྡུག་བསྔལ་འབྱུང་བར་འགྱུར་བ་རྣམས་གང་ཡིན་པ་གང་དག་གིས་གོ་བར་མི་འགྱུར་བ། ལྷ་རྣམས་འཆི་བའི་དུས་ན་འཇིགས་པ་ནི། ལྔ་ཡོད་དེ། ལྔ་པོ་རྣམས་གང་ཞེ་ན། འདོང་<line/>
པ་སྡུག་པ་མཐུན་པ་ཡིད་དུ་འོང་བའི་བུད་མེད་རྣམས་ཐམས་ཅད་དང་ལྷའི་རིགས་ཀྱི་སྐལ་པ་མཐུན་པ་དེ་ཉིད་དུ་སླར་ཡང་ཀུན་ཏུ་མི་ཕྲད་པ་སྟེ། དེ་ལ་འདི་ནི། རྣམ་པར་འབྲལ་བས་བྱས་པའི་སྡུག་<line/>
བསྔལ་ཆེན་པོ་དང་པོ་ཡིན་ནོ། །གཞན་ཡང་ལྷ་རྣམས་འཆི་འཕོ་བར་གྱུར་པའི་དུས་ན་སྡུག་བསྔལ་གཉིས་པ་འདི་ལྟ་སྟེ། འདོད་པའི་སྡུག་པ་ཡིད་དུ་འོང་བའི་ལྷ་རྫས་ཀྱི་ཡུལ་རྣམས་དང་ཕྱི་ནས་ཡང་<line/>
མི་ཕྲད་པ་ཞེས་བྱ་བ་འདི་ནི། ལྷ་རྣམས་འཆི་འཕོ་བའི་དུས་ན་སྡུག་བསྔལ་ཆེན་པོ་གཉིས་པ་ཡིན་ནོ། །གཞན་ཡང་ལྷ་རྣམས་ལ་སྡུག་བསྔལ་གསུམ་པ་ཡོད་དེ། ལྷ་གཞན་གང་དག་དང་རྩེ་བར་བྱེད་པ་ན་དེ་<line/>
དག་གིས་འདིའི་མངོན་སུམ་དུ་གྱུར་པ་གང་གི་ཚེ་སྣུམ་ཟད་པའི་མར་མེ་འཆི་བ་བཞིན་དུ་མཐོང་བར་འགྱུར་རོ། །དེའི་ཚེ་དེ་ལ་སྡུག་བསྔལ་གང་དག་སྐྱེ་བར་འགྱུར་བ་དེ་དག་འདི་ལྟར་འགྱུར་བ་ཡིན་ཏེ།<line/>
དེས་པའི་ལས་ཀྱི་རླུང་གིས་བདག་ངེས་པར་བརླག་པར་འགྱུར་བ་ཡིན་ནོ། །ཞེས་དེ་ལ་རྣམ་པར་འབྲལ་བར་བྱས་པའི་སྡུག་བསྔལ་སྐྱེ་བ་གང་ཡིན་པ་དེ་དམྱལ་བའི་སྡུག་བསྔལ་གྱིས་ཀྱང་ཆར་མི་<line/>
</page>
<page index="274" id="138A">༄༅། །བཟོད་དོ་།གཞན་ཡང་ལྷ་རྣམས་ཀྱི་སྡུག་བསྔལ་བཞི་པ་ཡོད་དེ། གང་གི་ཚེ་འཆི་འཕོ་བར་གྱུར་པ་དང་ཉེ་བར་གྱུར་པ་ན་འགྲོ་བ་གང་ནས་སྐྱེ་བར་འགྱུར་བ་དང༌།<line/>
གང་ལ་འདི་སྐྱེ་བ་འབྱུང་བར་འགྱུར་བ་དམྱལ་བ་དང་ཡི་དྭགས་དང་དུད་འགྲོ་རྣམས་ཀྱི་འགྲོ་བ་དེ་དེས་ཇི་ལྟ་བ་བཞིན་དུ་མཐོང་བར་གྱུར་པ་ན་དེའི་ཚེ་འདི་འགྱོད་པར་གྱུར་པས་བྱས་པའི་མེར་འོས་<line/>
པ་རྣམ་པ་དུ་མའི་སྡུག་བསྔལ་འབྱུང་བར་འགྱུར་རོ། །གཞན་ཡང་ལྷ་རྣམས་ལ་སྡུག་བསྔལ་ཆེན་པོ་ལྔ་པ་ཡོད་དེ། གང་དག་དགེ་བའི་བཤེས་གཉེན་དུ་གྱུར་པ་རྣམས་ཀྱིས་ཆོས་བསྟན་པར་<line/>
གྱུར་པ་ན་དེའང་ཉན་པར་མི་བྱེད་པ་དང༌། དམ་པའི་ཆོས་རྗེས་སུ་སྒྲུབ་པར་མི་བྱེད་པར་བག་མེད་པས་བག་མེད་པར་རྒྱུ་བ་ཡུལ་གྱིས་ཀུན་ནས་འཕྲོག་པར་གྱུར་བའི་སེམས་ཀྱིས་ཏེ། འཆི་འཕོ་<line/>
བར་འགྱུར་བའི་དུས་དེའི་ཚེ་དེའང་རྗེས་སུ་དྲན་ནས་ཧཱ་མི་བཟད་པའི་སྡུག་བསྔལ་ངས་ཅི་ཞིག་བྱས་ན། ཆོས་གང་ཡིན་པ་ནི། མ་མཉན་ནོ། །ཚུལ་ཁྲིམས་ལའང་རྗེས་སུ་མ་བསྒྲུབས་པས་<line/>
ཤེས་རབ་ཀྱང་གོམས་པར་མ་བྱས་པ་དེའི་སེམས་དང་པོ་ཁོ་ནར་རྣམ་པར་འགྱོད་པར་འགྱུར་བའི་མེས་སྲེག་པར་བྱེད་དོ། །རང་ལས་ཀྱི་ཞགས་པ་དེས་དབང་མེད་པར་ངེས་པར་བཅིངས་ནས་<line/>
བག་མེད་པའི་དགྲས་བསླུས་པ་ཡིན་ཏེ། ལྷ་རྣམས་ལ་སྡུག་བསྔལ་ཆེན་པོ་ལྔ་པོ་འདི་རྣམས་ཡོད་དོ། །སྡུག་བསྔལ་དེ་དག་རྣམས་ལྷ་རྣམས་ཀྱིས་མི་ཤེས་ཏེ། བག་མེད་པའི་དགྲ་རྣམས་ཀྱིས་ཅོ་དྲིས་པའི་<line/>
</page>
<page index="275" id="138B">ཕྱིར་དང༌། བསྡུས་པའི་ཕྱིར་དང༌། རྣམ་པར་ཉམས་པར་བྱས་པའི་ཕྱིར་རོ། །དེ་ནས་དེ་ལྟར་རིག་ནས་ངང་པ་རྣམས་ཀྱི་མངའ་བདག་དེ་གཅིག་ཏུ་ངེས་པའི་བློ་དང་ལྷན་ཅིག་ཏུ་ངེས་པར་བློ་བཞག་པར་གྱུར་<line/>
ནས་ཐབས་རྣམས་གང་ཡིན་པ་དཔྱོད་པར་བྱེད་དེ། གང་གིས་འདི་དག་ལེགས་པར་བྱེད་པར་འགྱུར་བའི་ཐབས་གང་དག་གིས་ལྷ་འདི་དག་རྣམས་ལ་བདག་གིས་ཆོས་བསྟན་པར་བྱ། དེ་ནས་དེ་ལྟར་<line/>
དུས་རིང་བ་ནི། རྟོགས་ནས་ངང་པ་རྣམས་ཀྱི་བདག་པོ་དེ་གཞན་ལ་ཕན་པ་ལ་རབ་ཏུ་ཞུགས་པས། སེམས་ཅན་དེ་དག་རྣམས་ལ་ཕན་པར་བྱ་བའི་དོན་དུ་ཚིགས་སུ་བཅད་པ་བརྗོད་པ་ཇི་ལྟར། རྟག་ཏུ་<line/>
སྦྱིན་དང་ཚུལ་ཁྲིམས་ལྡན། །སེམས་ཅན་ཐམས་ཅད་ལ་རྗེས་བརྩེ། །ཀུན་ཏུ་བསམ་པ་ཐམས་ཅད་འགྲུབ། །དེ་ཕྱིར་ཚུལ་ཁྲིམས་མཆོག་ཡིན་ནོ། །བྱམས་དང་སྙིང་རྗེ་དང་ལྡན་ཞིང༌། །འདོད་པ་<line/>
ཟད་པའི་ལུས་ཅན་རྣམས། །གཞན་དག་རྗེས་སུ་འཛིན་ལྡན་པའི། །ལུས་འགྲུབ་པ་ནི་རྟག་ཏུ་གནས། །ཆོག་ཤེས་པ་དང་བག་ཡོད་པའི། །སེམས་ཅན་ཀུན་ལ་ཕན་པར་འདོད། །འདོད་ཆགས་<line/>
ཞེ་སྡང་ལས་རྣམས་གྲོལ། །ལུས་འགྲུབ་པ་ནི་རྟག་ཏུ་གནས། །གྲོགས་དང་དགྲ་དང་བྲལ་བ་དང༌། །ལུས་ཅན་རྣམས་ལ་སྙོམས་པའི་སེམས། །ངན་སོང་འགྲོ་བས་འཇིགས་པ་ཡི། །ལུས་འགྲུབ་པ་ནི་<line/>
རྟག་ཏུ་གནས། །བསླུ་བ་མེད་དང་བརྟན་པ་དང༌། །ཆོས་སྦྱིན་པ་ལ་དགའ་བ་དང༌། །སེར་སྣ་ཕྲག་དོག་རྣམ་གྲོལ་བའི། །ལུས་འགྲུབ་པ་ནི་རྟག་ཏུ་གནས། །སྡོམ་ལ་གནས་དང་ཞི་བ་དང༌། །བླ་མ་<line/>
</page>
<page index="276" id="139A">༄༅། །མཆོད་ལ་དགའ་བ་དང༌། །དོན་དང་དོན་མིན་ཐབས་བླག་ཤེས། །དོན་གྲུབ་པ་ནི་རྟག་ཏུ་གནས། །གཡོ་མེད་ཤིན་ཏུ་མཁས་པ་དང༌། །རྟག་པར་ཡང་ནི་སྙན་<line/>
པའི་དག །མགོན་མེད་རྣམས་ལ་སྡོམ་བརྩོམ་ལྡན། །དོན་གྲུབ་པ་ནི་རྟག་ཏུ་གནས། །ཡུལ་དུས་རྣམ་པར་ཤེས་པ་ཡི། །སྒྲུབ་དང་སྒྲུབ་མིན་རྣམ་པར་ཤེས། །སྡིག་པའི་སྤྱད་ཐབས་<line/>
ཤེས་ནུས་པའི། །ལུས་འགྲུབ་པ་ནི་རྟག་ཏུ་གནས། །དེ་ལྟར་ངང་པ་རྣམས་གྱི་མངའ་བདག་དེས་རིག་པར་གྱུར་ནས་ཇི་ལྟར་འདི་དག་རྣམས་ཆོས་བྱེད་དུ་འགྱུར་བ་དང་ཆོས་སྟོན་པར་<line/>
འགྱུར་བར་ཡང་བྱེད་དེ། གཞན་དག་རྗེས་སུ་འཛིན་པར་བྱེད་པ་ལ་སྦྱོར་བ་གང་ཡིན་པ་དེ་དག་རྣམས་ནི། ཀུན་ཏུ་བསམ་པ་རྣམས་ཐམས་ཅད་འགྲུབ་པར་དེས་རིག་པའི་ཕྱིར་རོ། །དེ་<line/>
ནས་ལྷ་དེ་དག་རྣམས་བག་མེད་པ་བག་མེད་པར་རྒྱུ་བས་རྣམ་པར་རྒྱུ་བར་བྱེད་པ་ཡིན་ན། དེ་ལ་གང་གིས་འདི་དག་རྣམས་ཀྱི་བག་མེད་པ་དང་བྲལ་བར་འགྱུར་བར་ཇི་ལྟར་བདག་གིས་<line/>
དེ་དག་རྣམས་ལ་ཆོས་བསྟན་པར་བྱ། དེ་ནས་ཡེ་ཤེས་སྟོབས་པོ་ཆེས་ལེགས་པར་སྤྱད་པ་རྣམས་རིག་ཅིང་སྐྱེ་བ་གཞན་དྲན་པ་དང་དྲན་པར་གྱུར་ན། ཇི་ལྟར་སྔོན་བདག་མིར་གྱུར་ནས་<line/>
ཛམྦུའི་གླིང་དུ་སྐྱེས་པ་ན་བཅོམ་ལྡན་འདས་གསེར་ཐུབ་ཀྱི་སྤྱན་སྔར་ཆོས་ཐོས་པར་གྱུར་པ་དེའི་དུས་ནི། ཆུང་དུ་ནའང་ངེས་པར་འདི་ཡིན་ལ། བཅོམ་ལྡན་འདས་དེས་ནི། དུས་འདི་དག་<line/>
</page>
<page index="277" id="139B">མཁྱེན་ནས་བདག་ལ་ཆོས་བསྟན་པ་ཡིན་ཏེ། ཇི་ལྟར་ཚོང་དཔོན་གཙོ་བོའི་བུ་ཨུཏྤ་ལ་སྦྱིན་ཞེས་བྱ་བ་འདི་ཤི་བར་གྱུར་ནས་འཐབ་བྲལ་བའི་ལྷ་རྣམས་ཀྱི་ས་རཱ་ཛ་ནི་ན་རྒྱུ་བར་ངང་པར་སྐྱེ་བ་གཞན་<line/>
ལ་སྐྱེ་བར་འགྱུར་རོ། །དེས་བདག་གི་ཆོས་འདི་དག་རྣམས་བག་མེད་པས་བག་མེད་པར་རྣམ་པར་རྒྱུ་བར་བྱེད་པའི་ལྷ་དེ་དག་རྣམས་ལ་སྟོན་པར་བྱེད་དོ། །ཞེས་བྱ་བ་ཆོས་དེའི་དུས་དེ་ནི། དེ་རིང་<line/>
འདིར་བྱུང་བ་ཡིན་པས། ཅི་ནས་ཀྱང་བདག་གིས་ཆོས་དེ་དག་བསྟན་པར་བྱ་བ་ཡིན་ནོ། །ངང་པ་རྣམས་ཀྱི་མངའ་བདག་དེས་དེ་ལྟར་རིག་ནས་གཞན་ལ་ཕན་པ་ལ་རབ་ཏུ་ཞུགས་པ་སྙིང་རྗེ་དང་ལྡན་པར་<line/>
གྱུར་ཅིང༌། བྱམས་པ་དང་སྙིང་རྗེ་མང་པོས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡིད་ལ་བྱས་ནས་གང་ན་རྔ་སྐད་ཡན་ལག་ལྔ་དང་ལྡན་པས་ལྷ་དེ་དག་རྣམས་རྩེ་བར་བྱེད་པ་དེར་ཉེ་བར་<line/>
འགྲོའོ༑ ༑ངང་པའི་ཚོགས་ཆེན་པོ་རྣམས་ཀྱིས་ཡོངས་སུ་བསྐོར་ནས་ཉེ་བར་ཕྱིན་པར་གྱུར་ནས་མཐོང་བ་ནི། ལྷ་དེ་དག་རྣམས་ཁ་ཅིག་ནི་ནགས་ཚལ་གྱི་གསེབ་ལ་རྩེ་བར་བྱེད་དོ། ཁ་ཅིག་ནི་<line/>
པདྨའི་རྫིང་བུ་རྣམས་ལའོ། ཁ་ཅིག་ནི། འཁྲི་ཤིང་གི་ཁང་པ་རྣམས་སུའོ། ཁ་ཅིག་ནི། ནམ་མཁའི་དཀྱིལ་ན་ཁང་བུ་ལ་ལེགས་པར་ཀུན་ཏུ་གནས་ནས་རྩེ་བར་བྱེད་དོ། ཁ་ཅིག་ནི་ལྷན་ཅིག་<line/>
སྤྱོད་པ་རྣམས་དང་བཅས་ནས་བདུད་རྩི་ཟ་བར་བྱེད་དོ། །དེ་ནས་དུས་བཟང་འདི་སྙམ་དུ་སེམས་ཏེ། ཇི་ལྟར་བག་མེད་པས་བག་མེད་པར་རྒྱུ་བ་འདི་དག་རྣམས་ཉིད་ལ་ཆོས་བསྟན་པའི་དབང་<line/>
</page>
<page index="278" id="140A">༄༅། །དུ་བྱས་པའི་དུས་ནི། འདི་ཡིན་ཏེ། གང་ཐ་མར་གྱུར་པའང་བདག་གིས་རྣམ་པ་ཇི་ལྟ་བུའི་དབྱངས་སྙན་པའི་དབྱངས་རྣམས་ཀྱིས་ཆོས་ཀྱི་ཚིགས་སུ་བཅད་པའི་དབྱངས་<line/>
ཀྱིས་འདི་དག་ལ་བསྙད་པར་བྱ་སྟེ། བདག་གིས་དབྱངས་ཀྱི་གདངས་ཤིན་ཏུ་སྙན་པ་གང་ཡིན་པས་ལྷ་དེ་དག་རྣམས་ཀྱི་དང༌། ལྷ་མོ་དེ་དག་རྣམས་ཀྱི་སྙན་པ་དང་ལྡན་པའི་གླུ་དབྱངས་དེ་དག་<line/>
ཐམས་ཅད་ཉེ་བར་བཅོམ་ནས་ངའི་དབྱངས་དེ་ལ་ཀུན་ཏུ་གནས་པ་ཁོ་ནས་ལྷ་དེ་དག་རྣམས་དབྱངས་ཀྱིས་ཀུན་ཏུ་འཕྲོག་པས་རྣ་བའི་རྣམ་པར་ཤེས་པ་གཏད་ནས་ཉན་པར་འགྱུར་རོ། །གཞན་<line/>
དུ་ན་འདོད་པའི་ལོངས་སྤྱོད་རྣམས་ཀྱིས་བག་མེད་པ་སྙན་པར་མི་འགྱུར་རོ། །དེ་ནས་དེ་དག་ལ་བློ་ཀུན་ནས་གནས་པར་བྱས་ནས་ངང་པའི་རྒྱལ་པོ་དེས་ཚངས་པའི་དབྱངས་དེ་ཡིད་ལ་བྱས་ཤིང་<line/>
སངས་རྒྱས་ཀྱི་ཡོན་ཏན་དེ་དག་རྣམས་ཀྱང་རྗེས་སུ་དྲན་པར་བྱས་ཏེ་བྱམས་པ་དང་སྙིང་རྗེའི་བློ་མང་དུ་བསྐྱེད་པར་གྱུར་ནས་རིན་པོ་ཆེ་བདུན་གྱིས་རྣམ་པར་བརྒྱན་པའི་རིའི་རྩེ་མོ་ལ་མངོན་<line/>
པར་གནས་ཏེ་ངང་པ་དེ་དག་རྣམས་ཉིད་དང་ལྷན་ཅིག་ཏུ་དཔག་ཚད་བརྒྱ་སྟོང་ཕྲག་བཅུར་ཁྱབ་པར་གྱུར་པ་དང༌། མཚུངས་པ་མེད་པའི་དབྱངས་སྙན་པ་རྣམས་ཀྱིས་ཚིགས་སུ་བཅད་པ་<line/>
བཤད་པ་ཇི་ལྟར། གསོན་པ་རེ་བ་རྣམས་འཇིག་པའི། །འཆི་བ་ཇི་སྲིད་མ་བྱུང་བ། །ཕྱི་ནས་འགྱོད་པར་མི་འགྱུར་བར། །དེ་སྲིད་དུ་ནི་བསོད་ནམས་ཀྱིས། །རྟག་ཏུ་བག་མེད་སྟེན་པ་གང༌།།<line/>
</page>
<page index="279" id="140B">འདི་ནི་འཆི་བདག་གོ་འཕང་ཡིན། །བག་ཡོད་པ་ནི་ངེས་བསྟེན་པས། །འཆི་བ་མེད་པའི་གོ་འཕང་མཆོག །གང་དག་བག་མེད་པས་རྨོངས་པའི། །ལམ་འདི་ཤིས་པར་རབ་བརྗོད་མིན། །བག་ཡོད་<line/>
པ་ལ་མཉམ་བརྟེན་ནས། །མཁས་པ་མྱ་ངན་འདས་པར་འགྲོ། །གནས་དེ་དག་ནི་ཆུད་གཟོན་པའི། །བག་མེད་པ་ལ་དགའ་མ་བྱེད། །ཞི་མིན་གོ་འཕང་བླངས་ནས་ནི། །དམྱལ་པར་རྗེས་སུ་རྒྱུག་<line/>
ལ་རེ༑ ༑རབ་ཞིག་རབ་ཏུ་ཆུད་ཟོས་གང༌། །ལུས་ཅན་རབ་ཏུ་ཆུད་འཛར་འགྱུར། །དེ་དག་བག་མེད་སྐྱོན་ཡིན་པར། །དེ་བཞིན་གཤེགས་པ་གསུང་བར་མཛད། །དེ་ཕྱིར་ཐམས་ཅད་ཀྱིས་<line/>
ཐམས་ཅད། །བརྩོན་པ་ཀུན་གྱིས་ཐམས་ཅད་ཀྱི། །བག་མེད་ཡོངས་སུ་སྤོང་བ་ཡི། །ལྷ་རྣམས་འདིར་ནི་ཞི་བར་བརྗོད། །དེ་ལྟར་ངང་པ་རྣམས་ཀྱི་མངའ་བདག་དེ་རིའི་རྩེ་མོ་དེ་ལ་ལྷག་པར་གནས་<line/>
ནས་རྣམ་པ་དེ་ལྟ་བུའི་དབྱངས་ཀྱིས་རྗོད་པར་བྱེད་དོ། །དེ་ལྟ་བུར་སྙན་པ་དང༌། དེ་ལྟ་བུར་གསལ་བ་དང༌། དེ་ལྟ་བུར་ཡིད་འཕྲོག་པའི་དབྱངས་གང་གི་ཁྱད་པར་གྱིས་ནི། ལྷ་དེ་རྣམས་ཀྱི་གླུའི་དབྱངས་<line/>
དེ་དག་གིས་ཐམས་ཅད་དུ་སྐྱོ་བ་སྐྱེ་བར་འགྱུར་རོ། །དེ་ནས་ལྷ་།དེ་ནས་ལྷ་ཧམས་ཅད་ཀྱང་སྒྲ་དེས་དྲངས་པར་གྱུར་ནས་གང་ན་རིའི་རྩེ་མོ་ཡོད་པ་དེར་ཉེ་བར་འགྲོ་བར་བྱེད་དེ། མཆོག་ཏུ་སྙན་པ་<line/>
ཤིན་ཏུ་རྒྱ་ཆེ་བར་གྱུར་པའི་རྣམ་པ་ཇི་ལྟ་བུའི་དབྱངས་དེ་ལྷ་རྣམས་ཀྱིས་ནམ་ཡང་སྔར་མ་ཐོས་པའི་བློ་ལྷ་དེ་དག་རྣམས་ལ་སྐྱེ་སྟེ། ཇི་ལྟར་གླུའི་སྒྲ་འདི་དག་རྣམས་འདོད་པར་གྱུར་པས་དེ་དག་<line/>
</page>
<page index="280" id="141A">༄༅། །ཀུན་ཏུ་དྲངས་པ་ཡིན་གྱི། ཆོས་ལ་གུས་པ་ནི། མ་ཡིན་ནོ། །དེ་ནས་རིའི་རྩེ་མོ་དེ་ལ་འཁོར་ནས་མ་ཐོང་བར་གྱུར་པ་ངང་པའི་རྒྱལ་པོ་དུས་བཟང་དེས་ཚིགས་སུ་བཅད་<line/>
པ་རྗོད་པར་བྱེད་པ་ནི། ཇི་ལྟར་སྔར་བཞིན་ནོ། །དེ་ནས་ལྷ་དེ་དག་དང༌། ལྷ་མོ་དེ་དག་རྣམས་ཐམས་ཅད་ཀྱང་སྙན་པ་དང་རྒྱ་ཆེར་གྱུར་པ་མཆོག་གི་དབྱངས་དེས་བཀུག་པའི་ཕྱིར་ཐམས་<line/>
ཅད་ཀྱིས་ཀྱང་དུས་བཟང་དེ་ཡོངས་སུ་བསྐོར་ནས་གནས་ཏེ་རབ་ཏུ་དང་བ་རྩེ་གཅིག་པའི་ཡིད་ཀྱིས་དབྱངས་དེ་འབའ་ཞིག་ཉན་པར་བྱེད་དོ། །ཚིགས་སུ་བཅད་པ་འདི་དག་རྣམས་ལས་<line/>
སྙན་པར་གྱུར་པའི་ཚིག་རྣམས་ཉེ་བར་འཛིན་པར་བྱེད་དོ། །དེ་ནས་ལྷ་དེ་དག་རྣམས་ཀྱི་ཡིད་རྩེ་གཅིག་ཏུ་གྱུར་པ་ངང་པའི་རྒྱལ་པོ་དེས་རིག་ནས་དེ་མིར་གྱུར་པ་ནི། ཇི་ལྟར་གཙོ་བོར་<line/>
གྱུར་པའི་བུའི་མིང་ཡང་ཨུཏྤ་ལའི་སྤྱན་དུ་གྱུར་ཅིང༌། གྱུར་པ་ན་བཅོམ་ལྡན་འདས་གསེར་ཐུབ་ཀྱི་སྤྱན་སྔར་ཐོས་པའི་ཆོས་དེ་གང་ཡིན་པ་འདི་ལས་བརྩམས་ནས་སྙན་ཞིང་<line/>
མཆོག་ཏུ་རྒྱ་ཆེ་བར་གྱུར་པའི་དབྱངས་དེ་ཉིད་ཀྱིས་ཡིད་རྩེ་གཅིག་ཏུ་གྱུར་པ་རྣམས་ཉིད་ལ་རང་དང་འདྲ་བར་སྟོན་པར་བྱེད་པ་ཡིན་ཏེ། དེ་ལྟར་ལྷ་མོའི་ཚོགས་རྣམས་ཀྱིས་ཡོངས་<line/>
སུ་བསྐོར་བའི་ལྷ་དེ་དག་རྣམས་ལ་ཇི་ལྟར་བག་མེད་པས་བག་མེད་པར་རྣམ་པར་མི་རྒྱུ་བར་ལྷ་དག་གིས་གནས་པར་བྱ་བ་དང༌། ཆོས་ཀྱང་བག་ཡོད་པས་ཉན་པར་བྱ་བ་དང༌། སྐྱེས་<line/>
</page>
<page index="281" id="141B">བུ་དམ་པ་ཕན་པར་བྱེད་པ་རྣམས་ཀྱི་དྲུང་དུ་དམ་པའི་ཆོས་ཉན་པར་གྱུར་པ་ན། དམ་པའི་ཆོས་སྒྲོག་པ་ལ་གུས་པ་དང་ལྡན་པའི་སྐྱེས་བུ་དམ་པ་རྣམས་ནི། མྱ་ངན་ལས་འདས་པའི་མཐར་ཐུག་པར་<line/>
འགྱུར་རོ། །དགའ་བ་དང་ཡིད་བདེ་བ་མང་བར་འགྱུར་རོ། །ཟག་པ་རྣམས་ཟད་པར་འགྱུར་རོ། །འཇིག་རྟེན་གཉིས་པོ་འདི་དག་ཏུ་སྐྱེས་བུ་དམ་པས་ཚངས་པའི་བསོད་ནམས་སྐྱེད་པར་འགྱུར་<line/>
རོ༑ ༑ཚུལ་བཞིན་དུ་གྱུར་པས་ཀྱང་འཛིན་པར་བྱེད་དོ། །ཟག་པ་དག་ཟད་པར་བྱེད་དོ། །དེ་ལ་གང་ཡང་དམ་པར་བྱས་ཏེ་ཆོས་སྟོན་པར་བྱེད་པ་དང་གང་ཡང་དམ་པར་བྱས་ཏེ་ཉན་པར་བྱེད་པ་<line/>
གང་གིས་དེ་ལ་དེ་དག་མ་དང་ཕ་གཉིས་དང་མཚུངས་པར་འགྱུར་བ་ཡིན་ན། གང་དག་འཁོར་བ་ནས་ངེས་པར་འབྱུང་བར་འགྱུར་བར་ཆོས་སྟོན་པར་བྱེད་པས་ཏེ། མཐར་ཐུག་པ་དང་དགེ་བའི་<line/>
ཆོས་རྣམས་འཕེལ་བར་འགྱུར་པའི་ཆོས་སྟོན་པ་པོ་དེ་ནི། ཆོས་ཉེ་བར་འཕེལ་བ་དེས་མ་དང་ཕ་དང་མཚུངས་པར་འགྱུར་རོ། །དེ་ལ་དམ་པའི་ཆོས་སྟོན་པར་བྱེད་པ་ནི། ཆོས་སྟོན་པ་པོ།<line/>
སྦྱིན་པ་པོ། ཆོས་ཀྱི་སྦྱིན་བདག་ཏུ་གྱུར་པ། ཉན་པ་པོ་རྣམས་ལ་ཆོས་སྒྲོག་པས་ཉན་པར་བྱེད་དུ་འཇུག་པ་སྟེ། ཆོས་སྒྲོག་པར་བྱེད་པ་པོ་ཡིན་ནོ། །དེ་ལ་ཆོས་བསྒྲགས་པ་ཉན་པ་རྣམས་ཀྱིས་<line/>
ནི༑ རབ་ཏུ་བརྩོན་པ་དང་ལྡན་པ་དང་སེམས་དྲང་པོའི་རང་བཞིན་དུ་གྱུར་པ་དང་དམ་པའི་ཆོས་ལ་གུས་པ་དང་ལྡན་པས་ཆོས་སྒྲོག་པ་རྣམས་ལས་ཆོས་ཉན་པར་འདོད་པ་ནི། ཡོན་ཏན་སུམ་<line/>
</page>
<page index="282" id="142A">༄༅། །ཅུ་ཐམ་པ་དང་ཡང་དག་པར་ལྡན་ནོ། །སུམ་ཅུ་ཐམ་པ་པོ་གང་དག་རྣམས་དང་ལྡན་ཞེ་ན། ཆོས་སྒྲོག་པ་པོ་ཆོས་སྨྲ་བ་པོ་གཅིག་ཏུ་ཆོས་ཀྱི་སྦྱིན་བདག་ཏུ་<line/>
གྱུར་པ་མ་དང་ཕ་དང་མཚུངས་པ་འཁོར་བའི་རྒྱུ་མ་ཡིན་པའི་དྲུང་ནས་ནི། འདི་ལྟ་སྟེ། མ་ཐོས་པའི་ཆོས་རྣམས་ཐོས་པར་འགྱུར་བ་དང༌། ཐོས་པ་རྣམས་སོ་སོར་རིག་པར་བྱེད་པ་དང༌།<line/>
སོ་སོར་རིག་པར་བྱས་པས་ཀྱང་རྣམ་པར་དཔྱོད་པར་བྱེད་པ་དང༌། རྣམ་པར་དཔྱད་ནས་ཀྱང་རབ་ཏུ་སྒྲུབ་པར་བྱེད་པ་དང༌། རབ་ཏུ་ཞུགས་པར་གྱུར་ནས་བདག་ཉིད་རབ་ཏུ་གནས་པར་<line/>
བྱེད་དོ༑ ༑རབ་ཏུ་གནས་པར་གྱུར་ནས་གཞན་དག་རྣམས་ཀྱང་རབ་ཏུ་འགོད་པར་བྱེད་དོ། །དེ་དང་ལྷན་ཅིག་ཏུ་ཆོས་ཉན་པར་གྱུར་པ་ལས་རྣམ་པར་དཔྱོད་པར་བྱེད་དོ། །རྒུད་པར་གྱུར་པས་<line/>
ཀྱང་ཀུན་ནས་རབ་ཏུ་གཡོ་བར་མི་འགྱུར་རོ། །དགེ་བའི་རྩ་བ་མ་བསྐྱེད་པ་རྣམས་ལ་སྐྱེ་བར་བྱེད་པ་དང་གོང་དུ་རྣམ་པར་སྨིན་པར་བྱེད་དོ། །ཡོངས་སུ་སྨིན་པ་རྣམས་ནི། ཐར་པར་བྱེད་<line/>
དོ༑ ༑ལོག་པར་ལྟ་བ་ཅན་རྣམས་ཡང་དག་པའི་ལྟ་བ་ཅན་དུ་བྱེད་དོ། །སྐྱེས་པར་གྱུར་པའི་མི་དགེ་བའི་རྣམ་པར་རྟོག་པ་རྣམས་སོ་སོར་འཇོམས་པར་བྱེད་དོ། །དགེ་བའི་སེམས་ཀུན་ཏུ་སྐྱེས་<line/>
པ་རྣམས་ལེགས་པར་འཕེལ་བར་བྱེད་དོ། །རྐྱེན་གྱིས་བྱུང་བའི་མི་དགེ་བ་རྣམས་ཡོངས་སུ་སྤོང་བར་བྱེད་དོ། །བག་དང་ལྡན་པར་འགྱུར་རོ། །སྐྱེས་བུ་དམ་པ་རྣམས་ལ་རྗེས་སུ་སྟེན་པར་<line/>
</page>
<page index="283" id="142B">བྱེད་དོ༑ ༑གཡོ་དང་སེར་སྣ་རྣམས་དང་བྲལ་བར་བྱེད་དོ། །མ་དང་ཕ་ལ་གུས་པ་དང་ལྡན་པར་འགྱུར་རོ། །ལས་དང་འབྲས་བུ་རྣམས་ཀུན་ཏུ་ཤེས་སོ། །འདིས་ནི། ཚེ་རིང་བ་འཕེལ་བར་བྱེད་པའི་ལས་རྣམས་<line/>
ཡང་མངོན་པར་འཕེལ་བར་བྱེད་དོ། །འཇིག་རྟེན་པ་རྣམས་ཀྱིས་ཀྱང་བསྔགས་པར་འགྱུར་རོ། །ལྷ་རྣམས་ཀྱིས་ཀྱང་འདི་དག་མངོན་པར་སྲུང་བར་བྱེད་དོ། །འདིས་ཀུན་ཏུ་བསམ་པ་རྣམས་ཀྱང་ཕུན་<line/>
སུམ་ཚོགས་པར་འགྱུར་རོ། །ཆོས་དང་ལྡན་པའི་ལོངས་སྤྱོད་དག་ཐོབ་པར་འགྱུར་རོ། །ལེ་ལོ་མེད་པར་ཡང་འགྱུར་རོ། །བརྩོན་འགྲུས་བརྩམས་པ་དང་བྱས་པ་ཤེས་པར་ཡང་འགྱུར་རོ། །རྟག་པར་<line/>
རྒྱུན་དུའང་འཆི་བ་རྗེས་སུ་དྲན་པ་སྒོམ་པར་བྱེད་དོ། །འཆི་བའི་དུས་ན་འགྱོད་པ་མེད་པར་ཡང་འགྱུར་རོ། །མཐར་ཡང་ཡོངས་སུ་མྱ་ངན་ལས་འདས་པར་འགྱུར་རོ། །དེ་ལྟ་བུའི་ཡོན་ཏན་སུམ་ཅུ་ཐམ་པ་<line/>
ཡིན་ཏེ༑ ཆོས་དང་ལྡན་པའི་འཆད་པ་པོ་མ་དང་ཕ་དང་མཚུངས་པར་གྱུར་པའི་ཆོས་ཀྱི་སྦྱིན་བདག་ཆོས་སྒྲོག་པ་པོའི་དྲུང་ནས་ཆོས་ཐོས་པ་ལས་ཡིན་ནོ། །དེ་ནི་མཐར་ཐུག་པ་དང་མཐའ་ཡས་པའི་<line/>
ཕན་པ་བྱེད་པའི་ཕྱིར་ཕ་ཡིན་ཏེ། གང་གིས་རྙོག་བ་མེད་པ་དང་ཡིད་རབ་ཏུ་རྣམ་པར་དྲང་པར་གྱུར་པ་དང་ཕན་པར་བྱེད་པ་དང་ངེས་པར་རྟོགས་པར་བྱེད་པས་ཀྱང་ཆོས་སྟོན་པར་བྱེད་པ་དེ་ནི། དོན་དེ་<line/>
ལས་སངས་རྒྱས་དང་ཆོས་དང་དགེ་འདུན་གྱི་བྱ་བ་བྱེད་པ་ཡིན་ནོ། །འཁོར་བ་ལས་སྒྲོལ་བར་བྱེད་དོ། །འདི་ན་ཆོས་སྒྲོག་པ་པོ་ཆོས་བརྗོད་པའི་དྲུང་ནས་གང་གི་ཚེ་ཆོས་ཉན་པར་བྱེད་པ་ན། དང་པོ་ཉིད་<line/>
</page>
<page index="284" id="143A">༄༅། །དུ་དེ་འཁོར་བ་ཐོག་མ་མེད་པའི་དུས་ནས་འཇུག་པ་ལས། གལ་ཏེ་ཤེད་ན་འགའ་ཞིག་ལས་ཆོས་ཐོས་པར་འགྱུར་ཏེ། དེ་ཆོས་སྒྲོག་པ་དེའི་དྲུང་ནས་མ་ཐོས་<line/>
པའི་ཆོས་རྣམས་ཐོས་པར་གྱུར་ནས་ངོ་མཚར་བ་སྐྱེ་བར་འགྱུར་རོ། །ཇི་ལྟར་སྐྱོས་པ་ནས་ལོང་བར་གྱུར་པའི་མིག་གི་ཉེས་པ་རྣམས་སྨན་པ་ཆེན་པོས་གང་གི་ཚེ་ཀུན་ནས་བསལ་བར་གྱུར་<line/>
བ་ན༑ དེས་དུ་མ་སྣ་ཚོགས་པར་གྱུར་པའི་ས་གཞི་འདི་མཐོང་ནས་མཆོག་ཏུ་དགའ་ཞིང་རངས་པར་འགྱུར་རོ། །སྔ་ན་མེད་པ་དང་སྔར་མ་ཐོས་པ་རྣམ་པ་སྣ་ཚོགས་པའི་དགའ་བར་གྱུར་<line/>
པ་གཟུགས་མངོན་པར་མཐོང་བར་འགྱུར་རོ། །དེ་བཞིན་དུ་འདིའི་ཐོག་མ་མེད་པའི་དུས་ནས་རབ་ཏུ་ཞུགས་པ་རྣམས་ཀྱང་དམ་པའི་ཆོས་སྒྲོག་པ་རྣམས་འཛིན་པའི་དོན་གྱིས་གང་གི་ཚེ་བྱང་<line/>
ཆུབ་ཀྱི་ཡན་ལག་གིས་གཞི་སྣ་ཚོགས་པའི་དགེ་བའི་སྙིང་པོ་དགའ་བར་གྱུར་པ་སྔན་མེད་པའི་མདོའི་དོན་རྣམས་རྗོད་པར་བྱེད་པས་གསལ་བར་གྱུར་པ་མཐོང་བར་འགྱུར་རོ། །དེའི་ཚེ་ཤིན་<line/>
ཏུ་བག་ཡང་རབ་ཏུ་ཡངས་པར་འགྱུར་ཏེ། དམུས་ལོང་བཞིན་དུ་གཟུགས་རྣམས་མངོན་པར་མཐོང་ནས་རབ་ཏུ་དགའ་བར་འགྱུར་རོ། །འདི་ནི། ཡོན་ཏན་དང་པོ་ཡིན་ནོ། །དམ་པའི་ཆོས་<line/>
སྒྲོག་པར་བྱེད་པ་རྣམས་ལས་དེས་ཐོས་ནས་ཆོས་དེ་དག་རྣམས་རབ་ཏུ་རིག་པར་འགྱུར་རོ། །དམ་པའི་ཆོས་ཉན་པར་བྱེད་པས་ཆོས་དེ་དག་ཐོས་པར་གྱུར་ནས་ཡིད་ཀྱིས་རབ་ཏུ་རྟོགས་<line/>
</page>
<page index="285" id="143B">པར་བྱེད་དོ། །བཤད་པ་དེའི་དོན་ཅི་ཞིག་ཡིན་པ་ཡང་གང་གི་ཚེ་བདག་ཉིད་ཀྱིས་ཀུན་ནས་མ་རིག་པ་ན་དེ་གཞན་དག་རྣམས་ལ་ཡོངས་སུ་འདྲི་བར་བྱེད་དོ། །བཤད་པ་དེ་དག་གི་དོན་ཅི་ཡིན་ཞེས་བྱ་བར་དེ་<line/>
དག་དང༌། གཞན་དག་རྣམས་ཀྱི་དྲུང་ནས་ཀྱང་དེ་ཐོས་ནས་ཡིད་ཀྱིས་རབ་ཏུ་རིག་པར་བྱེད་དོ། །སེམས་པར་བྱེད་དོ། །སྒོམ་པར་བྱེད་དོ། །ལན་མང་དུ་བྱེད་དོ། །སྔ་མ་དང་ཕྱི་མའི་དོན་དག་དང་བཤད་<line/>
པ་དེ་དག་སྦྱོར་བར་བྱེད་དོ། །ཡིད་ལ་བྱེད་དོ། །ཡིད་ལ་བྱས་ནས་ཀྱང་ཡང་དང་ཡང་དུ་དོན་རྣམས་ལ་ཀུན་ཏུ་ལྟ་བར་ཡང་བྱེད་དོ། །ཀུན་ཏུ་བལྟས་པས་ཀྱང་དགའ་བ་ཐོབ་པར་འགྱུར་རོ། །ཇི་ལྟ་ཇི་<line/>
ལྟར་ཀུན་ཏུ་ལྟ་བར་བྱོད་པ་ནའང་དེ་ལྟ་དེ་ལྟར་དོན་ཟབ་མོ་རྣམས་ཀྱང་ཡིད་ཀྱིས་སོ་སོར་རྣམ་པར་བྱེད་པར་འགྱུར་རོ། །འདི་ནི། ཆོས་སྒྲོག་པ་ལ་ཉན་པ་རྣམས་ཀྱིས་མ་ཐོས་པ་དག་ལེགས་པར་<line/>
བཤད་པ་ཡིད་ལ་བྱས་པའི་ཡོན་ཏན་གཉིས་པ་ཡིན་ནོ། །གཞན་ཡང་ཡོན་ཏན་གསུམ་པ་ཡོད་པ་ནི། ཆོས་སྒྲོག་པ་རྣམས་ཀྱང་སོ་སོར་རིག་པར་བྱས་ནས་རྣམ་པར་དཔྱོད་པར་བྱེད་དོ། །འདིའི་<line/>
དོན་ནི༑ འདི་ཡིན་ནོ། །འདིའི་དོན་ནི། འདི་ཡིན་ཏེ། དགོངས་པ་འདི་དག་གིས་བཤད་པ་ཡིན་ནོ། །དེ་དག་གིས་སྤྱིའི་དོན་ནི། འདི་དག་ཏུ་རིགས་པ་ཡིན་ཏེ། གདུལ་བྱ་རྣམས་ཀྱི་དབང་གིས་དོན་འདི་<line/>
བཅོམ་ལྡན་འདས་ཀྱིས་གསུངས་པ་ཡིན་ནོ། །དོན་དེ་དག་རྣམས་ཐོས་ནས་དཔྱོད་པར་བྱེད་དོ། །འདི་དག་དང་ལྷན་ཅིག་ཏུ་བཅས་ནས་གང་དག་གིས་སེམས་པར་བྱེད་པ་ཡིན་ནོ། །སྔ་ཕྱི་དེས་རྣམ་<line/>
</page>
<page index="286" id="144A">༄༅། །པར་སྤྱོད་པར་བྱེད་པ་ནི། གཅེས་པར་གྱུར་པ་ཡིན་ནོ། །མྱ་ངན་ལས་འདས་པའི་མཐར་ཐུག་པར་ཡང་བྱེད་དོ། །འདི་ནི། དམ་པའི་ཆོས་སྒྲོག་པར་བྱེད་པ་ལ་ཉན་པའི་<line/>
ཡོན་ཏན་གསུམ་པ་ཡིན་ནོ། །གཞན་ཡང་ཡོན་ཏན་བཞི་པ་ཡོད་པ་ནི། དམ་པའི་ཆོས་བསྒྲགས་པ་རྣམས་རྣམ་པར་དཔྱོད་པར་གྱུར་པ་ན་བཤད་པ་དེའི་སྔ་མ་དང་ཕྱི་མའི་དོན་དེ་དག་<line/>
རྣམས་ཕྱི་ནས་རིག་པར་གྱུར་ནས་སྒྲུབ་པར་བྱེད་དོ། །སྒྲུབ་པ་ཞེས་བྱ་བའང་ཇི་ལྟར་བཤད་པ་དེའི་དོན་ཡིན་པ་ལས། ཇི་ལྟར་ལུས་དང་ངག་དང་ཡིད་ཀྱི་ལས་ཀྱིས་རབ་ཏུ་སྒྲུབ་པར་བྱེད་<line/>
པ་ཡིན་ཏེ། དགེ་བ་རྣམ་པ་གསུམ་བྱེད་པ་ཡིན་ནོ། །སྒོམ་པར་བྱེད་དོ། །ལན་མང་དུ་བྱེད་དོ། །བཤད་པ་དེ་ལ་རབ་ཏུ་སྒྲུབ་པར་བྱེད་དོ། །བློ་རབ་ཏུ་དང་བར་གྱུར་པས་ཚིག་ནས་ཚིག་རྣམས་<line/>
དང༌། དབང་སྐལ་ནས་དབང་སྐལ་རྣམས་དང༌། འབྲེལ་པ་ནས་འབྲེལ་པ་རྣམས་སུ་རྣམ་པར་དཔྱོད་པར་བྱེད་དོ། །དེས་ཇི་ལྟ་ཇི་ལྟར་རྣམ་པར་དཔྱད་པར་འགྱུར་བ་དེ་ལྟ་དེ་ལྟར་དོན་ལས་<line/>
མི་ཉུང་བར་འགྱུར་རོ། །དེས་སྔ་ན་མེད་པའི་དོན་རྣམས་རྙེད་པར་འགྱུར་བའི་ཕྱིར་ཉོན་མོངས་པ་རྣམས་ལ་འབད་པར་བྱེད་དོ། །དེ་ཀུན་ཏུ་སྦྱོར་བ་རྣམས་དང༌། རྗེས་སུ་འབྲེལ་པ་རྣམས་ལའང་<line/>
འབད་པར་བྱེད་པ་དང༌། ཡོན་ཏན་དུ་མ་རྣམས་དང༌། ཚུལ་ཁྲིམས་དག་ཤེས་རབ་དང༌། སྦྱིན་པ་ལ་དེ་ལྟ་དེ་ལྟར་རྗེས་སུ་སྒྲུབ་པར་ཡང་བྱེད་དོ། །གལ་ཏེ་ན་བསམ་པའི་ཁྱད་པར་གྱིས་དང༌།<line/>
</page>
<page index="287" id="144B">སྦྱིན་པ་དང་ཚུལ་ཁྲིམས་དང་ཤེས་རབ་རྣམས་ལ་སྟེ། འདི་ནི། དམ་པའི་ཆོས་སྒྲོག་པ་བསྟེན་ཅིང་བསྒོམས་ལ་ལན་མང་དུ་བྱས་པའི་ཡོན་ཏན་བཞི་པ་ཡིན་ནོ། །གཞན་ཡང་དམ་པའི་ཆོས་སྒྲོག་པ་<line/>
ལ་ལེགས་པར་ཉན་ཅིང་ལེགས་པར་རབ་ཏུ་ཞུགས་པར་གྱུར་པའི་ཡོན་ཏན་ལྔ་པ་ཡོད་དེ། ལས་རྣམ་པ་གསུམ་པོ་རྣམས་ཀྱི་ཕྱི་ནས་བདག་ཉིད་ཤིན་ཏུ་བརྟན་པར་བྱེད་པ་ཡིན་ནོ། །ཆོས་འདུལ་<line/>
བ་དེ་ལ་རབ་ཏུ་འགོད་པར་བྱེད་དོ། །ཇི་ལྟར་ཡང་དགེ་སྦྱོང་ངམ་བྲམ་ཟེའམ་ཁྱིམ་པ་རྣམས་ཀྱིས་ཀྱང་འདི་ལྟར་རྗོད་པར་བྱེད་དེ། ཇི་ལྟར་རིགས་ཀྱི་བུ་ཆེ་གེ་མོ་ཞིག་ཆོས་འདུལ་བ་ལ་ལེགས་པར་<line/>
གནས་པར་གྱུར་ཏེ། དེ་ནི། ཇི་སྐད་བརྗོད་པ་དེ་ལྟར་བྱེད་པ་ཡིན་ནོ། །བྱ་བའོ། །དེ་ལྟར་བདག་ཉིད་དང༌། གཞན་དག་ཀྱང་ཆོས་འདུལ་བ་དེ་ལ་རབ་ཏུ་གནས་བར་བྱེད་དོ། །དེས་ཇི་ལྟ་ཇི་ལྟར་རབ་ཏུ་<line/>
འགོད་པར་བྱེད་པ་དེ་ལྟ་དེ་ལྟར་འཁོར་བའི་སྐྱེ་བ་བརྒྱ་སྟོང་ཕྲག་བྱེ་བ་ཁྲག་ཁྲིག་དང༌། བསྐལ་པ་བརྒྱ་སྟོང་ཕྲག་བྱེ་བ་ནས་བྱེ་བ་རྣམས་འཇོམས་པར་བྱེད་དོ། །འཇིགས་པར་བྱེད་དོ། །སྐྱེ་བ་<line/>
གཞན་གང་དག་བརྒྱ་སྟོང་རྣམས་སུ་དམྱལ་བ་དང་ཡི་དྭགས་རྣམས་སུ་སྐྱེ་བར་འགྱུར་བ་རྣམས་འགོག་པར་བྱེད་དོ། །འདིའང་དམ་པའི་ཆོས་བསྒྲགས་པ་ཉན་ཅིང་བསྟེན་པ་ལ་བསྒོམས་ཤིང་<line/>
རྣམ་པར་དཔྱད་པ་རྣམས་ཀྱི་ཡོན་ཏན་ཆེན་པོ་གཞན་ཡིན་ནོ། །ཆོས་ཉན་པར་བྱེད་པ་རྣམས་ལ་དམ་པའི་ཆོས་སྒྲོག་པ་རྣམས་ནི། ཤིན་ཏུ་གཅེས་པར་གྱུར་པ་ཡིན་ནོ། །མྱ་ངན་ལས་འདས་པ་ཉེ་བར་<line/>
</page>
<page index="288" id="145A">༄༅། །སྟོན་པར་བྱེད་པའི་ཕྱིར་ན་དོན་གྱིས་ན་སངས་རྒྱས་ཡིན་ནོ། །གང་གིས་ཆོས་ཀྱི་དབང་དུ་བྱས་ནས་རབ་ཏུ་འགོད་པར་བྱེད་པའི་དམ་པའི་ཆོས་སྨྲ་བ་པོ་དེ་ལ་བླ་ལྷག་ཏུ་<line/>
མཐུན་པར་འཛིན་པ་དང་གུས་པ་ཆེན་པོ་དང་རབ་ཏུ་དང་བར་གྱུར་བ་རྣམས་གཡོ་མེད་པས་སྟོན་པ་བཞིན་དུ་བྱའོ། །འདི་ནི། དམ་པའི་ཆོས་ཉན་པའི་ཡོན་ཏན་ལྔ་པ་ཡིན་ནོ། །གཞན་ཡང་<line/>
དམ་པའི་ཆོས་སྒྲོག་པའི་ཡོན་ཏན་དྲུག་པ་འདི་དག་ཀྱང་གང་ཞེ་ན། འདི་ལྟ་སྟེ་རང་རབ་ཏུ་གནས་པར་གྱུར་ནས་གཞན་ཡང་རབ་ཏུ་གནས་པར་བྱེད་ཅིང༌། གཞན་དག་རྣམས་ཀྱང་རབ་ཏུ་<line/>
དང་བར་བྱེད་དོ། །གང་དག་གི་སྐྱེ་བ་གཞན་བརྒྱ་སྟོང་དུ་དམྱལ་བ་དང་ཡི་དྭགས་སུ་སྐྱེས་པར་གྱུར་པའི་སྡུག་བསྔལ་དུ་མ་རྣམས་བཅོམ་ནས་སྣོད་དུ་བྱེད་དོ། །འཁོར་བ་ལས་སྐྱོ་བ་སྐྱེད་པར་བྱེད་<line/>
དོ༑ ༑བདེ་ལེགས་ཡང་དག་པར་སྟོན་པར་བྱེད་དོ། །སྡུག་བསྔལ་དང་ཀུན་འབྱུང་བ་དང་འགོག་པ་དང་ལམ་གྱི་གཏམ་བྱེད་དོ། །དེ་གཉིས་ཀའི་རྒྱུད་ལས་བསོད་ནམས་རབ་ཏུ་འབྱུང་བར་བྱེད་<line/>
དོ༑ ༑དེ་རང་གི་རྒྱུད་ལ་ཡང་སྟེ། དེ་ནི། བདག་གཞན་ལ་ཕན་པར་བྱེད་པ་ཡིན་པས་བསོད་ནམས་ཆེན་པོ་རབ་ཏུ་འབྱུང་བར་འགྱུར་རོ། །ཇི་ལྟ་ཇི་ལྟར་དམ་པའི་ཆོས་སྒྲོག་པ་ཉན་པར་བྱེད་པ་<line/>
དེ་ལྟ་དེ་ལྟར་ཤེས་རབ་མངོན་པར་འཕེལ་བར་འགྱུར་རོ། །དེ་ལྟ་དེ་ལྟར་ཉོན་མོངས་པ་རྣམས་ཟད་པར་བྱེད་དོ། །དེ་ཉོན་མོངས་པ་རྣམས་ཟད་པས་ཡོངས་སུ་མྱ་ངན་ལས་འདའ་བར་འགྱུར་རོ།།<line/>
</page>
<page index="289" id="145B">དམ་པའི་ཆོས་སྒྲོག་པའི་ཡོན་ཏན་ནི། དེ་དག་རྣམས་ཡིན་ནོ། །གཞན་ཡང་དམ་པའི་ཆོས་སྒྲོག་པ་བསྟེན་ཅིང་བསྒོམས་ལ་ལན་མང་དུ་བྱས་པའི་ཡོན་ཏན་བདུན་པ་ཡོད་དོ། །འདིའང་གང་ཞེ་ན། འདི་ལྟ་<line/>
སྟེ༑ རྒུད་པས་སེམས་ཞུམ་པར་མི་འགྱུར་རོ། །ལས་ཀྱི་འབྲས་བུ་རྣམ་པར་སྨིན་པ་རྣམས་ཐོས་ནས་རྒུད་པ་ཞུམ་པར་མི་འགྱུར་རོ། །བྱ་བ་མ་ཡིན་པ་རྣམས་མི་བྱེད་དོ། །བརྗོད་པར་བྱ་བ་མ་ཡིན་པ་<line/>
རྣམས་རྗོད་པར་ཡང་མི་བྱེད་དོ། །བསམ་པར་བྱ་བ་མ་ཡིན་པའི་བསམ་ཁྲལ་རྣམས་སེམས་པར་མི་བྱེད་དོ། །འདིའི་སེམས་ཀྱི་དབང་རབ་ཏུ་ཉམས་པར་ཡང་མི་འགྱུར་རོ། །འདི་ནི། དམ་པའི་ཆོས་<line/>
བསྒྲགས་པའི་ཡོན་ཏན་བདུན་པ་ཡིན་ནོ། །གཞན་ཡང་དམ་པའི་ཆོས་བསྒྲགས་པའི་ཡོན་ཏན་བརྒྱད་པ་ནི། ཡང་གཞན་དག་ལ་ཤེས་པའམ་ཐོས་པའམ་ཚུལ་ཁྲིམས་སམ་ཤེས་རབ་བམ་ལུང་<line/>
གིས་ལྷག་པ་མཐོང་བར་གྱུར་ནས་ང་རྒྱལ་དང་ལྡན་པར་མི་བྱེད་པར་དེ་དག་དང་ལྷན་ཅིག་ཏུ་ཆོས་ཀྱི་མཚན་ཉིད་ལ་རྣམ་པར་དཔྱོད་པར་བྱེད་དོ། །བཤད་པ་དེ་དང་དེ་དག་གི་དོན་རྣམ་པར་འདྲེས་པར་<line/>
འགྱུར་བ་རྣམས་ཀྱང་གསལ་བར་བྱེད་དོ། །འདི་ནི། དམ་པའི་ཆོས་བསྒྲགས་པའི་ཡོན་ཏན་བརྒྱད་པ་ཡིན་ནོ། །དགེ་བའི་རྩ་བ་མ་སྐྱེས་པ་རྣམས་སྐྱེད་པར་བྱེད་དོ། །གང་གི་ཕྱིར་དམ་པའི་ཆོས་བསྒྲགས་<line/>
པ་ཐོས་པར་གྱུར་ནས་དགེ་བའི་རྩ་བ་མ་བསྐྲུན་པ་རྣམས་སྐྲུན་པར་བྱེད་དེ། དམ་པའི་ཆོས་སྒྲོག་པ་རྣམས་འདོད་པས་དགེ་བའི་རྩ་བ་རྣམས་སྐྱེད་པར་བྱེད་པ་ནི། འདི་ལྟ་སྟེ། ཞིང་གི་རྣང་ལ་ས་བོན་<line/>
</page>
<page index="290" id="146A">༄༅། །ཀུན་ནས་སོ་སོར་བཏབ་པར་གྱུར་པས་མྱུ་གུ་རྣམས་རབ་ཏུ་སྐྱེ་བར་ནུས་པར་འགྱུར་རོ། །དེ་ཁོ་ན་བཞིན་དུ་བརྩོན་འགྲུས་དྲག་པ་རྣམས་ཀྱི་དགེ་བའི་རྩ་བའང་ཆོས་ཉན་པ་པོ་<line/>
རྣམས་ཀྱིས་ཆོས་སྒྲོག་པར་ཕྱིན་ཅིང་ཆོས་སྨྲ་བའི་དྲུང་ནས་དགེ་བའི་རྩ་བའི་ས་བོན་རྣམས་རྣ་བའི་བུ་ག་ནས་ཞུགས་ནས་ཡིད་ཀྱི་ཞིང་རྣང་ལ་ལེགས་པར་སྐྱེའོ། །ཆོས་ཀྱི་ས་བོན་རྣ་བའི་ཞིང་རྣང་<line/>
ལ་རྗེས་སུ་ཞུགས་པ་དེ་དུས་གཞན་དུ་འབྲས་བུ་རྣམ་པར་རྒྱས་པར་གྱུར་པས་དམྱལ་བ་དང་ཡི་དྭགས་དང་དུད་འགྲོའི་འགྲོ་བའི་སྡུག་བསྔལ་གྱི་མུ་གེའི་འཇིགས་པ་རྣམས་ལས་ཡོངས་སུ་<line/>
སྐྱོ་བ་པར་བྱེད་དོ། །དེའི་ཕྱིར་དེ་དག་རྣམས་ལས་ཡོངས་སུ་བསྐྱབས་པར་བྱས་ཤིང་སྡུག་བསྔལ་དེ་དག་རྣམས་ཐམས་ཅད་ཀྱང་རབ་ཏུ་གཞོམ་པར་བྱས་ལ། ངམ་གྲོག་རྣམས་ཐམས་ཅད་<line/>
ཀྱང་བཅད་ཅིང་འཇིགས་པ་རྣམས་ཐམས་ཅད་ལས་གྲོལ་བར་བྱས་ནས་ཞི་བའི་གོ་འཕང་བླ་ན་མེད་པར་གྱུར་པའི་བར་དུ་འཇུག་པར་བྱེད་དོ། །དེ་ནས་ནི། མྱ་ངན་ལས་འདས་པར་ཞུགས་པར་<line/>
འགྱུར་བ་ཡིན་ནོ། །དམ་པའི་ཆོས་སྒྲོག་པར་བྱེད་པ་དེ་ནི། དོན་དེ་དག་གི་ཕྱིར་ན་སངས་རྒྱས་ཀྱི་མཛད་པ་བྱས་པ་ཡིན་ནོ། །དེའི་ཕྱིར་དམ་པའི་ཆོས་སྒྲོག་པར་བྱེད་པ་དེའི་ཡོན་ཏན་གཞན་འདི་དག་<line/>
ཡིན་ཏེ༑ གང་དམ་པའི་ཆོས་རྟག་ཏུ་སྒྲོག་པ་ལ་འགྲོ་བ་དང་བསྙེན་བཀུར་བྱེད་པ་དང་སྒྲུབ་པར་བྱེད་པ་དེ་དག་རྣམས་ནི། སྐྱབས་ཡིན་ཞིང་འཁོར་བ་ལས་ངེས་པར་འབྱུང་བར་བྱེད་པའི་སྒོ་<line/>
</page>
<page index="291" id="146B">ཡིན་ནོ༑ ༑དམ་པའི་ཆོས་སྒྲོག་པར་བྱེད་པ་རྣམས་ལ་ནི། ཡོན་ཏན་གཞན་དག་ཀྱང་ཡོད་དོ། །འདི་དག་ཀྱང་གང་ཞེ་ན། འདི་ལྟ་སྟེ། གོང་དུ་སྐྱོང་བར་བྱེད་པའོ། །དགེ་བའི་རྩ་བ་རྣམས་རྒྱ་ཆེན་པོར་<line/>
གོང་དུ་ཡོངས་སུ་སྨིན་པར་བྱེད་དོ། །གང་འགའ་ཞིག་ཆོས་སྒྲོག་པ་ལ་རྟག་ཏུ་ཉན་དུ་འགྲོ་བར་བྱེད་པའི་བརྩོན་འགྲུས་དྲག་པོ་དང་ལྡན་པ་དེའི་དགེ་བའི་རྩ་བ་རྣམས་ནི། ཕྱི་ནས་ཡོངས་སུ་སྨིན་<line/>
པར་འགྱུར་རོ། །དཔེར་ན་ཞིང་གི་རྣང་ལ་ས་བོན་རབ་ཏུ་བཏབ་པར་གྱུར་པ་ལས་དུས་ཕྱིས་ཉི་མའི་འོད་ཟེར་གྱིས་དང༌། དུས་ཀྱི་འགྱུར་བ་ལས་ཡོངས་སུ་སྨིན་པར་འགྲོའོ། །དེ་བཞིན་དུ་ཕྱི་ནས་<line/>
དགེ་བའི་རྩ་བ་རྣམས་ཤེས་རབ་ཀྱི་ཉི་མས་ཡོངས་སུ་སྨིན་པར་བྱེད་དོ། །དེའི་ཕྱིར་རྟག་པར་རྒྱུན་མི་འཆད་པར་དམ་པའི་ཆོས་བསྒྲགས་པར་འགྱུར་རོ། །མཉན་པར་ཡང་བྱའོ། །དམ་པའི་<line/>
ཆོས་སྒྲོག་པ་ལ་ཡོན་ཏན་གཞན་ཡང་ཡོད་དོ། །འདིའང་གང་དག་ཞེ་ན། འདི་ལྟ་སྟེ། ཡོངས་སུ་སྨིན་པ་ངེས་པར་གྲོལ་བར་བྱེད་དོ། །གང་གི་ཚེ་སེམས་ལ་དགེ་བའི་རྩ་བ་རྣམས་ཡོངས་སུ་སྨིན་<line/>
པར་གྱུར་པ་དེའི་ཚེ་འདི་ཁོ་ན་ལ་རྟག་ཏུ་འགྲོ་བ་དང་འཛིན་པ་དང་རྣམ་པར་དཔྱོད་པ་དང་སྒྲུབ་པར་བྱེད་པའི་རྒྱུས་སེམས་ཀྱི་རྒྱུད་དེ་ཡོངས་སུ་སྤྱད་པ་བྱས་པའི་ཕྱིར་ཉོན་མོངས་པ་རྣམས་འཇོམས་<line/>
པར་བྱེད་དོ། །ཉོན་མོངས་པ་རྣམས་ཟད་པས་ཡོངས་སུ་འགྲོལ་བར་འགྱུར་རོ། །ངེས་པར་རྣམ་པར་གྲོལ་བ་རྣམས་ནི། ཆགས་པ་མེད་པར་འགྱུར་བས། དེ་འདི་སྙམ་དུ་སེམས་ཏེ། བདག་གི་<line/>
</page>
<page index="292" id="147A">༄༅། །སྐྱེ་བ་རྣམས་ནི། ཟད་དེ། ཚངས་པར་སྤྱོད་པ་ནི། སྤྱད་དོ། །བྱ་བ་རྣམས་ནི། བྱས་སོ། །བདག་གི་སྒྲིབ་པ་གཞན་རྣམས་ནི། རབ་ཏུ་མི་ཤེས་སོ། །དེ་ལ་ཡོན་ཏན་<line/>
དེ་དག་རྣམས་ཐམས་ཅད་ཀྱང་དམ་པའི་ཆོས་བསྒྲགས་པ་ལས་ཡིན་ནོ། །དེའི་ཕྱིར་ན་རྒྱུན་མི་འཆད་པར་ཆོས་མཉན་པར་བྱའོ། །ཡང་ཐབས་གཞན་གྱིས་ངེས་པར་གྲོལ་བར་བྱེད་<line/>
པའི་རྒྱུའི་ཡོན་ཏན་གཞན་ཡོད་དོ། །འདི་དག་ཀྱང་གང་ཞེ་ན། འདི་ལྟ་སྟེ། ལོག་པའི་ལྟ་བ་ཅན་རྣམས་ཡང་དག་པའི་ལྟ་བ་ཅན་དུ་བྱེད་དོ། །གང་ཡང་ཐོག་མ་མེད་པའི་དུས་ནས་འཁོར་<line/>
པའི་བྱ་བ་ངན་པ་རྣམས་ཀྱིས་ཕྱིན་ཅི་ལོག་ལ་རབ་ཏུ་ཞུགས་པའི་འགྲོ་བ་རྣམས་ཐོས་པ་ངན་པ་རྣམས་ལ་ཀུན་ཏུ་འཇུག་པར་འགྱུར་བ་ཡིན་ནོ། །ཐོས་པ་ངན་པས་ཀྱང་དམྱལ་བ་དང་ཡི་<line/>
དྭགས་དང་དུད་འགྲོའི་འགྲོ་བ་རྣམས་སུ་སྐྱེ་བར་འགྱུར་བ་ཡིན་ནོ། །གང་གི་ཚེ་དམ་པའི་ཆོས་ཉན་པར་བྱེད་པ་དང་དམ་པའི་ཆོས་སྒྲོག་པ་བསྟེན་ཅིང་བསྒོམས་ལ་ལན་མང་དུ་བྱས་པར་<line/>
གྱུར་པ་ན། དེའི་ཚེ་ལོག་པར་ལྟ་བ་ད་དང༌། སྟོན་ཅིང་སྒོམ་ལ་ལན་གྲངས་མང་དུ་བྱེད་པར་ཡང་མི་འགྱུར་རོ། །དེའི་ཚེ་འདི་ལ་བདེ་བ་རྣམས་ཀྱི་མཆོག་ཏུ་གྱུར་པ་དང༌། སླུ་བ་མེད་པའི་ཡང་དག་<line/>
པའི་ཡེ་ཤེས་འཆར་བར་འགྱུར་རོ། །དེའི་ཕྱིར་ན་དམ་པའི་ཆོས་བསྟེན་ཅིང་བསྒོམས་ལ་ལན་མང་དུ་བྱས་པར་གྱུར་པའི་ཡོན་ཏན་གཞན་ཡང་འདི་དག་ཡོད་དོ། །འདིའང་གཞན་གང་དག་<line/>
</page>
<page index="293" id="147B">ཞེ་ན༑ འདི་ལྟ་སྟེ། སྐྱེས་པར་གྱུར་པའི་མི་དགེ་བའི་རྩ་བའི་རྣམ་པར་རྟོག་པ་རྣམས་སོ་སོར་འཇོམས་པར་བྱེད་དོ། །ཡང་དམ་པའི་ཆོས་བསྒྲགས་པ་བསྟེན་ཅིང་བསྒོམས་ལ་ལན་མང་དུ་བྱས་པའི་<line/>
ཡོན་ཏན་འདི་དག་ནི། གཞན་ཡིན་ནོ། །འདིའང་གང་ཞེ་ན། འདི་ལྟ་སྟེ། མི་དགེ་བའི་རྣམ་པར་རྟོག་པ་ཉུང་དུ་ཙམ་ཞིག་ཡིད་ལ་སྐྱེས་པར་གྱུར་ཀྱང་དེའི་ཚེ་མི་དགེ་བ་གཉེན་པོས་ངེས་པར་འཇོམས་<line/>
པར་བྱེད་པ་ལ་འདི་ལྟ་སྟེ། གང་གི་འདོད་ཆགས་ཀྱི་རྣམ་པར་རྟོག་པ་སྐྱེས་པར་གྱུར་ན་ནི། དེའི་ཚེ་མི་སྡུག་པའི་གཉེན་པོས་ངེས་པར་འཇོམས་པར་བྱེད་དོ། །གང་གི་ཚེ་ཞེ་སྡང་གི་རྣམ་པར་རྟོག་<line/>
པ་སྐྱེས་པར་གྱུར་ན། དེའི་ཚེ་བྱམས་པའི་རྣམ་པར་རྟོག་པས་འཇོམས་པར་བྱེད་དོ། །གལ་ཏེ་གཏི་མུག་གི་རྣམ་པར་རྟོག་པ་སྐྱེས་པར་གྱུར་པ་ནི། དེའི་ཚེ་རྟེན་ཅིང་འབྲེལ་བར་འབྱུང་བའི་གཉེན་<line/>
པོས་འཇོམས་པར་བྱེད་དོ། །དེ་ལ་གཉེན་པོ་དེ་དག་རྣམས་ནི། དམ་པའི་ཆོས་སྒྲོག་པ་ལ་ཉན་པ་ལས་ཡིན་ནོ། །དེ་ལ་མ་ཐོས་པ་རྣམས་ཀྱིས་ནི། རེ་ཞིག་མི་དགེ་བའི་རྩ་བ་གསུམ་པོ་རྣམས་ཀྱི་<line/>
རྣམ་པར་རྟོག་པ་ཡང་རྣམ་པར་འཇོམས་པར་བྱེད་པ་མ་ཡིན་ན། གང་དག་ཕྲ་བར་གྱུར་པ་ཉེ་བའི་ཉོན་མོངས་པ་གཞན་དེ་དག་རྣམས་ཀྱི་སོ་སོར་འཇོམས་པར་འབྱུང་བར་མི་འགྱུར་བ་ལ་ལྟ་<line/>
སྨོས་སུ་ཅི་ཞིག་ཡོད་ནས་དེའི་ཕྱིར་དམ་པའི་ཆོས་སྒྲོག་པའི་ཡོན་ཏན་འདིའང་གཞན་ཡིན་ནོ། །དམ་པའི་ཆོས་ཀྱིས་ཀྱང་མི་དགེ་བའི་རྣམ་པར་རྟོག་པ་རྣམས་སོ་སོར་འཇོམས་པར་བྱེད་དོ། །གང་<line/>
</page>
<page index="294" id="148A">༄༅། །གི་ཚེ་ཉི་མས་མུན་པ་རྣམས་འཇོམས་པར་བྱེད་པ་ཡིན་ལ། དེ་བཞིན་དུ་ཤེས་རབ་ཀྱིས་ཀྱང་ཉོན་མོངས་པའི་མུན་པ་རྣམས་ཐམས་ཅད་འཇོམས་པར་བྱེད་པ་<line/>
ཡིན་ཏེ༑ དམ་པའི་ཆོས་ཀྱི་ཕྱོགས་ནི། སྟོབས་དང་ལྡན་པ་ཡིན་ལ། ཉོན་མོངས་པའི་ཕྱོགས་ནི། སྟོབས་ཞན་པ་ཡིན་པའི་ཕྱིར་རོ། །དེའང་དམ་པའི་ཆོས་སྒྲོག་པ་མ་གཏོགས་པའི་<line/>
གཞན་རྣམས་ཀྱིས་ནི། གཞོམ་པར་མི་ནུས་སོ། །འདི་ནི་དམ་པའི་ཆོས་སྒྲོག་པའི་ཡོན་ཏན་གཞན་ཡིན་ནོ། །དམ་པའི་ཆོས་སྒྲོག་པ་ལ་ཡོན་ཏན་གཞན་ཡང་ཡོད་དོ། །འདིའང་གང་ཞེ་<line/>
ན༑ འདི་ལྟ་སྟེ། དགེ་བའི་སེམས་སྐྱེས་པ་རྣམས་འཕེལ་བར་བྱེད་པའོ། །འདི་ནི། དམ་པའི་ཆོས་སྒྲོག་པའི་ཡོན་ཏན་གཞན་ཡིན་ཏེ། མི་དགེ་བ་རྣམས་རབ་ཏུ་འཇོམས་པར་བྱེད་པ་<line/>
འབའ་ཞིག་ནི། མ་ཡིན་གྱི། དགེ་བའི་རྣམ་པར་རྟོག་པ་སྐྱེས་པ་རྣམས་འཕེལ་བར་བྱེད་དོ། །གང་གི་ཚེ་འདི་ལ་དགེ་བའི་རྣམ་པར་རྟོག་པ་རྣམས་སྐྱེས་པར་གྱུར་པ་དེའི་ཚེ་འཕེལ་བར་<line/>
བྱེད་པ་ནི། འདི་ལྟར་ཤེས་རབ་ཀྱིས་ཡིན་ནོ། །དཔེར་ན། མེ་ཆུང་ངུ་ཙམ་ཞིག་སྐྱེས་པར་གྱུར་པ་ལ། གང་གི་ཚེ་རྩྭ་དང་ཤིང་ལ་སོགས་པ་རྣམས་དང་རླུང་དང་བཅས་པར་གྱུར་ཅིང་ལྷན་<line/>
ཅིག་ཏུ་འདུས་ཤིང་ཚོགས་པར་གྱུར་པ་དེའི་ཚེ་འཕེལ་བར་འགྱུར་རོ། །དེ་བཞིན་དུ་དགེ་བའི་རྩ་བ་ཆུང་ངུ་སྐྱེས་པར་གྱུར་པའང་ཤེས་རབ་ཀྱིས་ཀུན་ཏུ་འཕེལ་བར་བྱེད་དེ། དམ་པའི་ཆོས་<line/>
</page>
<page index="295" id="148B">བསྒྲགས་པ་ལས་གང་དག་ཐོས་པའི་དོན་དང་ལྡན་པར་གྱུར་པའི་དགེ་བའི་སེམས་བསྐྱེད་པ་གཅིག་ཀྱང་བསྐལ་པ་བརྒྱ་སྟོང་དུ་མ་རྣམས་སུའང་ཆུད་ཟ་བར་མི་འགྱུར་རོ། །མི་སྐྱེ་བར་བྱ་བའི་དོན་<line/>
ཡང་བྱེད་དོ། །དེའི་ཕྱིར་ཡོན་ཏན་དེ་དག་གོ་བར་གྱིས་ལ་རབ་ཏུ་བརྩོན་པས་ཀྱང་ཆོས་ཉན་པར་བྱའོ། །ཆོས་ལས་སྐྱོབ་པར་བྱེད་པ་གཞན་ནི། མེད་དོ། །ཆོས་ཐོས་པ་ལས་སྦྱིན་པ་བཏང་བར་<line/>
གྱུར་པས་སྦྱིན་བདག་ཏུ་འགྱུར་བ་ཡིན་ནོ། །ཆོས་རྣམས་ཐོས་ནས་ཆོས་བསྲུངས་པ་ལས་མཁས་པར་འགྱུར་བ་ཡིན་ནོ། །ཆོས་ཐོས་ནས་ཤེས་རབ་དང་ལྡན་པར་འགྱུར་རོ། །དེའི་ཕྱིར་ཡོན་<line/>
ཏན་དེ་དག་རྣམས་ཐོས་ཤིང་ལེགས་པར་མཐོང་བར་གྱུར་ནས་འཁོར་བ་ཐམས་ཅད་ལས་ངེས་པར་འབྱུང་བའི་རྒྱུར་གྱུར་པའི་ཆོས་ལ་རབ་ཏུ་བརྩོན་པས་ཀྱང་ཇི་སྲིད་འཚོའི་བར་དུ་རབ་ཏུ་<line/>
བརྩོན་པས་མཉན་པར་བྱའོ། །དེ་དག་ནི། སྐྱོབ་པ་རྣམས་ཀྱི་མཆོག་ཡིན་ཞིང༌། དམ་པའི་ཆོས་སྒྲོག་པ་གང་ཡིན་པས་ནི། སྲིད་པའི་སྡུག་བསྔལ་རྣམས་ལས་ངེས་པར་འབྱུང་བར་བྱེད་པའི་<line/>
ཕྱིར་དེ་དག་ནི། མཆོག་ཏུ་གྱུར་པ་ཡིན་ནོ། །ཡང་དམ་པའི་ཆོས་སྒྲག་པ་ལ་ནི། ཡོན་ཏན་གཞན་ཡོད་དོ། །འདི་ཡང་གང་ཞེ་ན། འདི་ལྟ་སྟེ། མི་དགེ་བ་རྣམས་ཡོངས་སུ་སྤོང་བའོ། །རྐྱེན་གྱི་མི་<line/>
དགེ་བ་རྣམས་འོངས་པར་གྱུར་ན་ཡོངས་སུ་སྤོང་བར་བྱེད་དོ། །གང་གི་ཚེ་མི་དགེ་བའི་རྒྱེན་གྱིས་སྐྱེས་པར་གྱུར་པ་ན། དེའི་ཚེ་ངན་སོང་གི་འཇིགས་པ་རྣམས་ཀུན་ནས་མཐོང་བར་གྱུར་ནས་<line/>
</page>
<page index="296" id="149A">༄༅། །ཡོངས་སུ་འདོར་བར་བྱེད་དོ། །ཡོངས་སུ་སྦྱོང་བར་བྱེད་པ་པོ་འཁོར་བའི་འཇིགས་པ་རྣམས་ཀྱིས་འཇིགས་པར་གྱུར་པ་དེ་ཁོ་ན་ཉིད་ཡོངས་སུ་རྟོག་པ་བོས་རྐྱེན་<line/>
ཀྱིས་མི་དགེ་བ་སྐྱེས་པ་རྣམས་ཀྱང་ཡོངས་སུ་སྤོང་བར་བྱེད་དོ། །དེ་ལ་འཇུག་པར་མི་བྱེད་དོ། །དེ་མི་བསྐྱེད་པར་བྱ་བའི་དོན་དུ་དེ་དག་ལ་ཚུལ་ཁྲིམས་དང་ལྡན་པ་དང་ཤེས་རབ་དང་ལྡན་<line/>
པར་འགྱུར་རོ། །གང་གི་ཚེ་རྙེད་པ་དང་བཀུར་སྟི་ལ་དད་པ་ཆེ་བར་གྱུར་པ་ན། དེ་སྦྱིན་པས་རབ་ཏུ་འཇོམས་པར་བྱེད་དོ། །སེར་སྣའི་དྲི་མ་རྣམས་ནི། འདོད་པ་མེད་པས་རབ་ཏུ་འཇོམས་<line/>
སོ༑ ༑ཀུན་ཏུ་མི་ཤེས་པ་ནི། ཤེས་རབ་ཀྱིས་སོ། །རྣམ་པར་རྟོག་པ་རྣམས་ནི། ཡང་དག་པ་ཇི་ལྟ་བའི་དོན་མཐོང་བས་སོ། །མུ་སྟེགས་པའི་ངག་རྣམས་ནི། རིགས་པ་དང་ལྡན་པའི་ངག་<line/>
གིས་སོ༑ ༑ཡང་དག་པ་མ་ཡིན་པའི་རྣམ་པར་རྟོག་པ་རྣམས་ནི། ཡང་དག་པའི་རྣམ་པར་རྟོག་པས་སོ། །བདེ་བའི་རྣམ་པར་རྟོག་པ་རྣམས་ནི། སྡུག་བསྔལ་གྱི་རྣམ་པར་རྟོག་པས་སོ། །<line/>
སྟོང་པ་མ་ཡིན་པའི་རྣམ་པར་རྟོག་པ་རྣམས་ནི། སྟོང་པའི་རྣམ་པར་རྟོག་པས་སོ། །བདག་གི་རྣམ་པར་རྟོག་པ་རྣམས་ནི། བདག་མེད་པའི་རྣམ་པར་རྟོག་པས་སོ། །དེ་ལྟར་ཡང་དག་<line/>
པར་གྱུར་པའི་གཉེན་པོར་གྱུར་པ་རྣམས་ཀྱི་གཉེན་པོའི་རྣམ་པར་རྟོག་པར་འགྱུར་བ་དེ་རྣམས་ཀྱིས་ཡོངས་སུ་སྤོང་བར་བྱེད་དོ། །རྐྱེན་ལས་བྱུང་བའི་ཡང་ཤིན་ཏུ་ཕྲ་བའམ། རགས་<line/>
</page>
<page index="297" id="149B">པའམ༑ བར་མ་ཡང་ཡོངས་སུ་སྤོང་བར་བྱེད་དོ། །དེ་ཐམས་ཅད་ལ་གནས་སྐབས་ཐམས་ཅད་དུ་མི་དགེ་བའི་རྐྱེན་རྣམས་དམ་པའི་ཆོས་ཐོས་ནས་སྤོང་བར་བྱེད་ཀྱི། མ་ཐོས་པར་ནི། མ་<line/>
ཡིན་ནོ༑ ༑དམ་པའི་ཆོས་བསྒྲགས་པ་ནི། བདེ་ལེགས་རྣམས་ཐམས་ཅད་ཀྱི་གཞིར་གྱུར་པ་ལྟ་བུ་ཡིན་ནོ། །དམ་པའི་ཆོས་བསྒྲགས་པ་ལ་ཡོན་ཏན་གཞན་ཡོད་དོ། །འདིའང་གང་ཞེ་ན།<line/>
འདི་ལྟ་སྟེ། བག་ཡོད་པར་གྱུར་པའོ། །གང་གི་ཚེ་རྣམ་པར་རྟོག་པ་རྣམས་ཡོངས་སུ་སྤོང་བར་བྱེད་པ་དེའི་ཚེ་བག་ཡོད་པར་འགྱུར་རོ། །དེས་ནི། བདེ་ལེགས་རྣམས་ཐམས་ཅད་འཐོབ་པར་<line/>
འགྱུར་རོ། །བག་མེད་པ་དེའང་གང་གིས་མེད་པར་འགྱུར་བ་ཡིན་ན། དམ་པའི་ཆོས་བསྒྲགས་པ་འབའ་ཞིག་གིས་ཡིན་ཏེ། གང་གི་ཕྱིར་བག་མེད་པའི་སྐྱོན་རྣམས་ཐོས་ནས་ཡོངས་སུ་སྤོང་<line/>
བར་བྱེད་དོ། །དམ་པའི་ཆོས་བསྒྲགས་པ་ལས་གྱུར་པས་བག་ཡོད་པ་དེའི་དབང་པོ་ལྔ་པོ་རྣམས་དབང་དུ་འགྱུར་རོ། །དབང་པོ་ལྔ་ཀུན་ཏུ་བསྡུས་པ་དེའི་བློ་ནི། ཚུལ་བཞིན་མ་ཡིན་པ་<line/>
ཡིད་ལ་བྱེད་པས་གནོད་པར་མི་འགྱུར་རོ། །རྟག་པར་རྒྱུན་དུའང་ཚུལ་བཞིན་ཡིད་ལ་བྱེད་པ་སྟེན་པར་བྱེད་དོ། །དེས་ཚུལ་བཞིན་ཡིད་ལ་བྱེད་པ་དེ་མགུ་བར་བྱས་པར་གྱུར་ན། མཆོག་<line/>
ཏུ་བདེ་བར་གྱུར་པ་རྣམས་འཐོབ་པར་འགྱུར་རོ། །གང་གི་ཕྱིར་བག་མེད་པའི་རྩ་བ་ལས་ཉོན་མོངས་པའི་ཚོགས་རྣམས་ཐམས་ཅད་ཡིན་ནོ། །དེ་བཞིན་དུ་བག་ཡོད་པའི་གཞི་ལས་<line/>
</page>
<page index="298" id="150A">༄༅། །ཀྱང་རྣམ་པར་བྱང་བའི་ཕྱོགས་རྣམས་ཡོད་དོ། །དེའི་ཕྱིར་བག་མེད་པ་རྣམས་ཀྱི་གཉེན་པོར་གྱུར་པ་ཡིན་པས་དམ་པའི་ཆོས་ཅི་ནས་ཀྱང་བསྒྲག་པར་བྱ་<line/>
བ་ཁོ་ན་ཡིན་ནོ། །ཡང་དང་ཡང་དུ་བསྒོམ་པར་བྱའོ། །ལན་མང་དུ་བྱའོ། །གཞན་ཡང་དམ་པའི་ཆོས་སྒྲོག་པ་ལ་ཡོན་ཏན་ཡོད་དོ། །འདིའང་གང་དག་ཞེ་ན། འདི་ལྟ་སྟེ། སྐྱེས་བུ་<line/>
དམ་པ་ལ་ཉེ་བར་སྟེན་པར་བྱེད་པའོ། །དམ་པའི་ཆོས་ཐོས་ནས་ཀྱང་སྐྱེས་བུ་དམ་པ་ཉིད་ལ་སྟེན་པར་བྱེད་དོ། །དགའ་བར་ཡང་སྐྱེས་བུ་དམ་པ་དང་བྱེད་དོ། །སྐྱེས་བུ་དམ་པ་<line/>
རྣམས་དང་ལྷན་ཅིག་ཏུའོ། །དགའ་བར་གྱུར་པ་རྣམས་ཀྱི་ནི། མཆོག་འདི་ལྟ་སྟེ། སེམས་མཉམ་པ་ཉིད་དོ། །ཡོན་ཏན་གྱི་མཆོག་རྣམས་སྐྱེས་བུ་དམ་པ་དང་བསྟེན་པ་ལས་<line/>
འབྱུང་བར་འགྱུར་རོ། །སྐྱེས་བུ་དམ་པ་དང་སྟེན་པ་ནི། ཡོན་ཏན་རྣམས་ཀྱི་མཆོག་ཡིན་ནོ། །དེ་བཞིན་དུ་སྐྱོན་རྣམས་ཀྱི་ཡང་རྩེ་མོ་ནི། སྐྱེས་བུ་དམ་པ་མ་ཡིན་པ་དང་འགྲོགས་<line/>
པ་ཡིན་ནོ། །སྐྱེས་བུ་དམ་པ་ལ་སྟེན་པར་བྱེད་པ་དེའང་དམ་པའི་ཆོས་ལ་སྟེན་པ་མ་གཏོགས་པ་གཞན་དུ་ནི། མ་ཡིན་ནོ། །དེའི་ཕྱིར་འདི་ནི། ཚངས་པར་སྤྱོད་པའི་མཆོག་ཡིན་ཏེ། འདི་ལྟར་<line/>
སྐྱེས་བུ་དམ་པ་ལ་སྟེན་པར་བྱེད་པའོ། །གཞན་ཡང་དམ་པའི་ཆོས་སྒྲོག་པ་ལ་ཡོན་ཏན་ཡོད་དོ། །འདིའང་གང་ཞེ་ན། འདི་ལྟ་སྟེ། གཡོ་དང་སེར་སྣ་རབ་ཏུ་འཇོམས་པར་བྱེད་པའོ། །སྐྱེས་<line/>
</page>
<page index="299" id="150B">བུ་དམ་པ་སྟེན་པར་བྱེད་པ་རྣམས་ཀྱི་ཡོན་ཏན་གང་དག་འཐོབ་པར་འགྱུར་བ་ཡིན་ན། གལ་ཏེ་ཡང་སྐྱེས་བུ་དམ་པ་ལ་བསྟེན་པས་ཡོན་ཏན་དུ་མ་རྣམས་ཡོད་པ་ཡིན་གྱིས་ཀྱང་ཡོན་ཏན་འདི་ནི།<line/>
རབ་ཏུ་ཁྱད་པར་དུ་འཕགས་པ་ཡིན་ཏེ། འདི་ལྟ་སྟེ། ཆོས་རྣམས་ཀྱི་འབྲས་བུ་རྣམ་པར་སྨིན་པ་ཐོས་པར་གྱུར་ནས་གཡོ་དང་སེར་སྣ་རབ་ཏུ་འཇོམས་པར་བྱེད་པའོ། །འདི་ནི། གཡོ་<line/>
དང་སེར་སྣ་དག་གིས་ཇི་ལྟར་འགྱུར་བ་ཡིན་ནོ། །དེའི་ལུས་ཞིག་པར་གྱུར་ནས་ཤི་བའི་འོག་ཏུ་ངན་སོང་ལོག་པར་ལྷུང་ནས་ཡི་དྭགས་སམ་དམྱལ་བ་རྣམས་སུ་སྐྱེ་བར་འགྱུར་རོ། །དེས་<line/>
གལ་ཏེ་དམ་པའི་ཆོས་བསྒྲགས་པ་ལས་ལས་རྣམས་ཀྱི་འབྲས་བུ་ཐོབ་པར་གྱུར་ནས་གཡོ་དང་སེར་སྣ་མང་བར་གྱུར་པ་ཡིན་ན། དེས་རབ་ཏུ་འཇོམས་པར་བྱེད་དོ། །སྨྲེ་བར་བྱེད་དོ། །གལ་<line/>
ཏེ་ཐ་མལ་པ་ཡིན་པར་གྱུར་ན། སྨོད་པར་བྱེད་ཅིང་སྨྲེ་བར་བལྟའོ། །བཤགས་པར་བྱེད་དོ། །གཞན་དག་གཡོ་དང་སེར་སྣ་དང་ལྡན་པར་གྱུར་ན་ཡང་རབ་ཏུ་འགོག་པར་བྱེད་དོ། །སྨོད་པར་བྱེད་<line/>
དོ༑ ༑བཤགས་སུ་འཇུག་གོ །དགེ་ཞིང་ལེགས་པའི་ལམ་དམ་པར་འགོད་པར་བྱེད་དོ། །དེ་ལ་ཡོན་ཏན་དེ་དག་རྣམས་ནི། དམ་པའི་ཆོས་བསྒྲགས་པ་དང་ཉན་པ་ལས་ཡིན་ནོ། །དེའི་ཕྱིར་ན་<line/>
མི་རྣམས་ཀྱི་སྙིང་པོ་ནི། གང་དམ་པའི་ཆོས་སྒྲོག་པར་བྱེད་པ་དེ་དག་ཡིན་ནོ། །གཞན་ཡང་དམ་པའི་ཆོས་སྒྲོག་པ་ལ་ཡོན་ཏན་ཡོད་དོ། །འདི་ཡང་གང་དག་ཞེ་ན། འདི་ལྟ་སྟེ། མ་དང་ཕ་<line/>
</page>
<page index="300" id="151A">༄༅། །ལ་གུས་པ་དང་ལྡན་པར་གྱུར་པའོ། །དམ་པའི་ཆོས་ཐོས་པར་གྱུར་པ་གང་གི་ཕྱིར་ལས་རྣམས་ཀྱི་རྣམ་པར་སྨིན་པ་དང་ཞིང་གི་ཡོན་ཏན་རྣམས་ཀུན་ཏུ་རིག་པར་འགྱུར་<line/>
ཏེ༑ ཇི་ལྟར་མཆོག་ཏུ་གྱུར་པའི་ཞིང་དེ་དག་ནི། འདི་ལྟ་སྟེ། མ་དང་ཕ་དག་ཡིན་ནོ། །དེ་གང་གི་ཚེ་ལས་ཀྱི་འབྲས་བུ་ལ་ཡིད་ཆེས་པ་མངོན་པར་སྐྱེས་པར་གྱུར་ན། དེའི་ཚེ་སེམས་ལ་<line/>
བསྒོམས་ནས་མ་དང་ཕ་དག་ལ་མཆོད་པར་བྱེད་དོ། །རབ་ཏུ་ཕལ་ཆེ་བར་གྱུར་པའི་ནད་ཀྱི་རྐྱེན་སྨན་དང་ཡོ་བྱད་རྣམས་ཀྱི་ལེགས་པར་སྦྱོར་བར་བྱེད་དོ། །དེ་ཇི་ལྟ་ཇི་ལྟར་མ་དང་ཕ་<line/>
དག་ལ་མཆོད་པར་བྱེད་པར་གྱུར་པ་དེ་ལྟ་དེ་ལྟར་ཚངས་པའི་བསོད་ནམས་འབྱུང་བར་འགྱུར་རོ། །དེ་དག་གིས་མྱ་ངན་ལས་འདས་པ་ཐོབ་པར་འགྱུར་རོ། །དམ་པའི་ཆོས་བསྒྲགས་<line/>
པ་ལས་མ་དང་ཕ་ལ་མཆོད་པ་བྱེད་པར་གྱུར་ན། ཡོན་ཏན་གཞན་འདི་ཡང་ཡོད་དེ། སྐྱེ་བོ་རྣམས་ཐམས་ཅད་ཀྱིས་བསྔགས་པར་འགྱུར་བའོ། །མཐོང་བའི་ཆོས་ཉིད་ལ་མ་དང་ཕ་<line/>
ལས་བསྔགས་པར་གྱུར་ལ། ལུས་ཞིག་པར་གྱུར་ནས་ཤི་བའི་འོག་ཏུ་མཐོ་རིས་བདེ་འགྲོ་ལྷའི་འཇིག་རྟེན་དུ་སྐྱེ་བར་འགྱུར་རོ། །རྒྱུ་དེ་ཉིད་དང་རྐྱེན་དེ་དག་གིས་ཀྱང་མཐར་<line/>
ཡོངས་སུ་མྱ་ངན་ལས་འདའ་བར་འགྱུར་རོ། །དེའི་ཕྱིར་ཡོན་ཏན་དེ་དག་མངོན་པར་མཐོང་བར་གྱུར་པའི་སྐྱེས་བུ་མཁས་པ་རྣམས་ནི། །ཇི་སྲིད་མཚོའི་བར་དུ་མ་དང་ཕ་<line/>
</page>
<page index="301" id="151B">དག་ལ་གུས་པར་འགྱུར་རོ། །བློ་གཞན་མ་ཡིན་པ་དང༌། སྤྱོད་པ་གཞན་མ་ཡིན་པ་དང་བློ་གྲོས་མཉམ་པར་བཞག་པར་གྱུར་པས་སྤྱོད་པ་རྣམས་ཀྱང་བསྡམས་པར་འགྱུར་རོ། །གཞན་ཡང་<line/>
དམ་པའི་ཆོས་སྒྲོགས་པ་ཡོན་ཏན་གཞན་ཡང་ཡོད་དོ། །འདིའང་གང་ཞེ་ན། འདི་ལྟ་སྟེ། ལས་ཀྱི་འབྲས་བུ་ཀུན་ཏུ་རིག་པའོ། །ལས་དང་འབྲས་བུའི་དེ་ཁོ་ན་ཉིད་གང་ཟག་གིས་<line/>
མཐོང་བར་འགྱུར་པ་ནི། དམ་པའི་ཆོས་སྒྲོག་པ་མ་གཏོགས་པ་གཞན་གྱིས་མ་ཡིན་ནོ། །དེ་ལ་གང་གི་ཚེ་མི་དགེ་བའི་སེམས་དང་ལྡན་པའི་མི་དགེ་བ་ལ་དམིགས་པར་གྱུར་ན་<line/>
དེའི་ཚེ་མི་དགེ་བའོ། །ཞེས་སོ་སོར་མངོན་པར་ཤེས་སོ། །གང་གི་ཚེ་དགེ་བའི་སེམས་ཀུན་ཏུ་སྐྱེས་པར་གྱུར་པ་ན། དེའི་ཚེ་དགེ་བའོ། །ཞེས་སོ་སོར་རབ་ཏུ་ཤེས་པར་འགྱུར་རོ། །དེས་<line/>
ཇི་ལྟ་བ་བཞིན་དུ་ལས་ཀྱི་འབྲས་བུ་རྣམས་ཀུན་ཏུ་ཤེས་སོ། །ཇི་ལྟ་བ་ཉིད་དུ་མི་དགེ་བའི་སེམས་བདག་ལ་སྐྱེས་བ་འགྱུར་པའི་མི་དགེ་བའི་སེམས་དེ་དག་གིས་ནི། ཕྱི་ནས་མི་འདོད་<line/>
པ་མི་སྡུག་པའི་འབྲས་བུ་རྣམ་པར་སྨིན་པ་དམྱལ་བ་དང་ཡི་དྭགས་དང་དུད་འགྲོ་རྣམས་སུ་བདག་ལ་འབྱུང་བར་འགྱུར་རོ། །གང་གི་ཚེ་ངག་གི་ཉེས་པར་སྤྱོད་པ་རྣམས་བྱས་པར་གྱུར་<line/>
པ་དེའི་ཚེ་འདི་སྙམ་དུ་སེམས་པར་འགྱུར་ཏེ། ཇི་ལྟར་མི་དགེ་བའི་ལས་སྐྱེས་པ་འདི་དག་རྣམས་ཀྱིས་བདག་ལ་མི་འདོད་པ་དང་མི་སྡུག་པ་དང་ཡིད་དུ་མི་འོང་བ་དང་དམྱལ་བ་དང་ཡི་<line/>
</page>
<page index="302" id="152A">༄༅། །དྭགས་དང་དུད་འགྲོ་རྣམས་འབྱུང་བར་འགྱུར་རོ། །གང་གི་ཚེ་ལུས་ཀྱི་ཉེས་པར་སྤྱོད་པར་བྱེད་པ་རྣམས་བྱེད་པར་གྱུར་པ་དེའི་ཚེ་འདི་སྙམ་དུ་སེམས་ཏེ། ཇི་ལྟར་<line/>
མི་དགེ་བའི་ལས་སྐྱེས་པ་དང་བྱས་པ་འདི་དག་གིས་ནི། དམྱལ་བ་དང་ཡི་དྭགས་དང་དུད་འགྲོ་རྣམས་སུ་བདག་ལ་རྣམ་པར་སྨིན་པ་མི་འདོད་པ་རྣམས་འབྱུང་བར་འགྱུར་རོ། །དེ་ལ་ལས་<line/>
ཀྱི་རྣམ་པར་སྨིན་པ་རྣམ་པ་གསུམ་པོ་འདི་དག་རྣམས་ཀྱང་དམ་པའི་ཆོས་སྒྲོག་པ་མ་གཏོགས་པ་གཞན་གྱིས་ནི་ཤེས་པར་འགྱུར་བ་མ་ཡིན་ནོ། །དེའི་ཕྱིར་ན་སྐྱེས་བུ་དམ་པ་རྣམས་ཀྱིས་<line/>
ཇི་སྲིད་འཚོའི་བར་དུ་དམ་པའི་ཆོས་སྒྲོག་པ་དང་མཉམ་པར་ཡང་བྱའོ། །གང་གི་ཚེ་དམ་པའི་ཆོས་སྒྲོག་པ་རྣམས་རྗེས་སུ་ཉན་པར་བྱེད་པ་དེ་ནི། ལེགས་པར་སྤྱོད་པར་བྱེད་པ་ཡིན་ནོ། །ཉེས་<line/>
པར་སྤྱོད་པ་རྣམས་ནི། ཡོངས་སུ་སྤོང་བར་བྱེད་དོ། །གཞན་ཡང་དམ་པའི་ཆོས་སྒྲོག་པར་བྱེད་པ་ལ་ཡོན་ཏན་ཡོད་དོ། །འདིའང་གང་ཞེ་ན། འདི་ལྟ་སྟེ། ཚེ་རིང་པོ་ཀུན་ཏུ་འཕེལ་བར་བྱེད་<line/>
བའི་ལས་རྣམས་ཀྱང་འདི་ལ་མངོན་པར་འཕེལ་བར་འགྱུར་ཏེ། དེ་གང་གི་ཚེ་དམ་པའི་ཆོས་སྒྲོག་པར་བྱེད་པ་ལ་ཆེད་ཆེར་གྱུར་པ་ན། དེའི་ཚེ་ལས་ཀྱི་འབྲས་བུའི་དེ་ཁོ་ན་ཉིད་མཐོང་བར་<line/>
གྱུར་ནས་སྲོག་གཅོད་པ་ལ་སོགས་པའི་མི་དགེ་བའི་ལས་རྣམས་མི་བྱེད་དོ། །རྒྱུན་དུ་ཡང་དགེ་བའི་ལས་རྣམས་བསྟེན་ཅིང་བསྒོམས་ལ་ལན་མང་དུ་བྱེད་པར་ཡང་འགྱུར་རོ། །དེ་དགེ་བའི་<line/>
</page>
<page index="303" id="152B">ལས་དེ་དག་གི་རྣམ་པར་སྨིན་པས་ལྷ་དང་མི་རྣམས་སུ་ཚེ་རིང་བར་འགྱུར་ཏེ། དེས་དེ་ལྟར་དམ་པའི་ཆོས་བསྟེན་ཅིང་བསྒོམས་ལ་ལན་མང་དུ་བྱས་པའི་ཕྱིར་རོ། །དེའི་ཕྱིར་དམ་པའི་ཆོས་བསྒྲགས་<line/>
པའི་ཡོན་ཏན་འདི་ནི། གཞན་ཡིན་ཏེ། འདི་ལྟ་སྟེ། ཚེ་རིང་པོར་འགྱུར་བའི་ལས་འདིས་ཀུན་ཏུ་སྤེལ་བར་བྱེད་པའོ། །དམ་པའི་ཆོས་བསྒྲགས་པའི་ཡོན་ཏན་གྱི་རྒྱུ་འདིས་དེ་དག་ཐོས་ནས་ཀྱང་<line/>
ལྷ་དང་མི་རྣམས་སུ་སྐྱེ་བར་འགྱུར་རོ། །མིའི་འཇིག་རྟེན་དུ་སྐྱེས་པར་གྱུར་ནས་ཀྱང་དེ་གལ་ཏེ་ལྷ་རྣམས་ཀྱི་ནང་དུ་སྐྱེ་བར་འགྱུར་ན། ཚེ་རིང་བའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །ཁྱད་པར་<line/>
དུ་ཡང་མདོག་དང་གཟུགས་དང་འོད་དང་རྩེད་མོས་རྣམ་པར་རྒྱུ་བ་དང་ལྡན་པར་འགྱུར་རོ། །དམ་པའི་ཆོས་བསྒྲགས་པ་དེས་གལ་ཏེ་མི་རྣམས་སུ་སྐྱེས་པར་གྱུར་ནའང་དེའི་རིགས་དང་གཟུགས་<line/>
དང་ཕུན་སུམ་ཚོགས་པ་དང་ཡོན་ཏན་དང་ཚེའང་རིང་བར་འགྱུར་རོ། །ཡུལ་ལྗོངས་བཟང་པོར་ཡང་འདི་སྐྱེ་བར་འགྱུར་རོ། །དེ་ཡང་དག་པའི་ལྟ་བ་ཅན་དུའང་འགྱུར་རོ། །དམ་པའི་ཆོས་དེ་བསྟེན་<line/>
ཅིང་བསྒོམས་ལ་ལན་མང་དུ་བྱས་པ་འདི་ནི། སྡུག་བསྔལ་ལས་ངེས་པར་འབྱུང་བ་གཞན་ཡིན་ཏེ། འདི་ལྟ་སྟེ། རབ་ཏུ་དང་བའི་ཡིད་ཀྱིས་དམ་པའི་ཆོས་བསྒྲགས་པ་ལ་གོམ་པ་འདོར་བས་<line/>
ཚངས་པའི་བསོད་ནམས་རབ་ཏུ་འབྱུང་ངོ༌། །དམ་པའི་ཆོས་སྒྲོག་པ་ལས་གང་དག་གིས་དམ་པར་བྱས་ཏེ་འགྲོ་བར་བྱེད་པ་ན། དེ་དག་ནི། ལུས་ཀྱི་ལེགས་པར་སྤྱོད་པ་རྣམས་ལ་ཡང་དག་པར་<line/>
</page>
<page index="304" id="153A">༄༅། །སྦྱོར་བ་ཡིན་ནོ། །གང་དག་གིས་ཐོས་པའི་བློ་དེས་དེ་དག་གིས་ལེགས་པར་སྤྱོད་པ་དང་ཡང་དག་པར་ལྡན་པར་འགྱུར་རོ། །གང་ཐོས་པར་གྱུར་ནས་ཡིད་རབ་<line/>
ཏུ་དང་བ་སྐྱེས་པར་གྱུར་པས་ནི། དེས་ཡིད་ཀྱིས་ལེགས་པར་སྤྱོད་པ་རྣམས་དང་ཡང་དག་པར་ལྡན་པར་འགྱུར་རོ། །དེ་ལྟར་ཆོས་བསྒྲགས་པ་རྣམས་ལེགས་པར་སྤྱོད་པ་གསུམ་དང་<line/>
ཡང་དག་པར་ལྡན་པར་གང་གི་ཚེ་གྱུར་པ་ན་དེའི་ཚེ་ལྷ་དང་མི་རྣམས་ཀྱི་ནང་དུ་སྐྱེས་པར་གྱུར་ནས་མཆོག་ཏུ་སྐྱིད་པར་འགྱུར་རོ། །ཚེ་རིང་བ་དང་ལྡན་པར་ཡང་འགྱུར་རོ། །དེ་ཡོངས་སུ་མྱ་<line/>
ངན་ལས་འདའ་བར་ཡང་འགྱུར་རོ། །ཡོན་ཏན་རྣམས་ཐམས་ཅད་ནི། ཆོས་བསྒྲགས་པས་འཐོབ་པར་འགྱུར་གྱི། གཞན་རྣམས་ཀྱིས་ནི། མ་ཡིན་ནོ། །དེའི་ཕྱིར་བདེ་ལེགས་རྣམས་<line/>
ཀྱི་རྩེ་མོ་རྣམས་སུ་འགྱུར་བ་ནི། གང་དམ་པའི་ཆོས་བསྒྲགས་པ་ལས་ཡིན་ནོ། །གཞན་ཡང་དམ་པའི་ཆོས་བསྒྲགས་པའི་ཡོན་ཏན་ཡོད་དོ། །འདིའང་གང་ཞེ་ན། འདི་ལྟ་སྟེ། འཇིག་རྟེན་པ་<line/>
རྣམས་ཀྱིས་རབ་ཏུ་བསྔགས་པར་འགྱུར་བ་ཡིན་ནོ། །ཐམས་ཅད་ཀྱང་ཆོས་བསྒྲགས་པ་ལས་ཡིན་ཏེ། ཚུལ་ཁྲིམས་དང་ལྡན་པ་དང༌། ཡོན་ཏན་དང་ལྡན་པ་དང༌། མང་དུ་ཐོས་པ་དང༌། རྣམ་<line/>
པར་དུལ་བ་དང༌། བློ་གྲོས་རྒྱ་ཆེན་པོར་གྱུར་པ་དང༌། སྐྱེ་བོ་རྣམས་ཐམས་ཅད་ཀྱིས་ཀྱང་མངོན་པར་བརྗོད་པར་བྱ་བ་དང༌། ཕྱག་འཚལ་པ་དང༌། སྙན་པར་སྨྲ་བའི་རང་བཞིན་དུ་འགྱུར་བ་དང༌།<line/>
</page>
<page index="305" id="153B">དྲང་པོ་དང་དྲང་པོའི་རང་བཞིན་ཅན་དུ་འགྱུར་བ་དང་ཐམས་ཅད་ཀྱང་ཆོས་སྒྲོག་པ་ལས་ཡིན་ནོ། །དེ་ཡོན་ཏན་དེ་ལྟ་བུ་རྣམས་དང་ལྡན་པ་ནི། ཁ་ན་མ་ཐོ་བ་ཕྲ་རབ་ཙམ་ལ་ཡང་འཇིགས་པར་ལྟ་<line/>
བའི་ཕྱིར་སྐྱེ་བོ་རྣམས་ཐམས་ཅད་ཀྱང་གྲོགས་པོར་འགྱུར་རོ། །ཐམས་ཅད་ཀྱིས་ཀྱང་འདི་རབ་ཏུ་བསྔགས་པར་བྱེད་དོ། །འདི་ལ་འཇིགས་པའམ་སྡུག་པ་སྔལ་བྱུང་བ་རྣམས་ཐམས་ཅད་<line/>
ཀྱིས་ཀྱང་གྲོགས་བྱེད་པར་འགྱུར་རོ། །དེ་ལྟར་དམ་པའི་ཆོས་སྒྲོག་པར་བྱེད་པ་རྣམས་འཇིག་རྟེན་པས་རབ་ཏུ་བསྔགས་པར་འགྱུར་རོ། །དེ་ལྟར་དམ་པའི་ཆོས་སྒྲོག་པར་བྱེད་པ་དེ་དག་རྣམས་<line/>
ལ་ཡོན་ཏན་གཞན་ཡང་ཡོད་དོ། །འདིའང་གང་ཞེ་ན། འདི་ལྟ་སྟེ། ལྷ་རྣམས་ཀྱིས་འདི་དག་ལ་མངོན་པར་སྲུང་བར་བྱེད་པ་ཡིན་ནོ། །དེ་ལ་ཡོན་ཏན་དེ་ལྟ་བུ་དང་ལྡན་པར་གྱུར་པའི་ཆོས་སྒྲོག་<line/>
པ་པོ་ནི༑ ལུས་ཀྱིས་ལེགས་པར་སྤྱོད་པ་རྣམས་དང་ཡང་དག་པར་ལྡན་པའི་ཕྱིར་ན་ལྷ་རྣམས་ཀྱིས་མངོན་པར་སྲུང་བར་བྱེད་དོ། །ཇི་ལྟར་འདི་ཡོན་ཏན་དང་ལྡན་པར་གྱུར་པ་དང༌། འདི་དག་<line/>
རྣམས་ཀྱི་ས་མངོན་པར་བསྲུངས་པས་སྐྱེ་བོའི་ཚོགས་ཆེན་པོ་རྣམས་ཀྱིས་ཀྱང་ཡོན་ཏན་བྱེད་པར་འགྱུར་རོ། །སྐྱེ་བོའི་ཚོགས་ཆེན་པོ་རྣམས་ཀྱིས་འདིའི་བར་དུ་གཅོད་པ་ཡང་ནུབ་པར་འགྱུར་<line/>
ལ༑ དེ་བདུད་ཀྱི་ཕྱོགས་རྣམས་ཀྱིས་མི་འཛིན་ལ་གཟུང་དུ་མེད་པར་ཡང་འགྱུར་རོ། །དམ་པའི་ཆོས་ཀྱི་ཕྱོགས་རྣམས་ནི། ཤིན་ཏུ་མཐོང་བར་འགྱུར་བ་ཡིན་ནོ། །རྒྱུ་འདི་དང་ཡང་དག་པར་<line/>
</page>
<page index="306" id="154A">༄༅། །ལྡན་པ་མངོན་པར་མཐོང་ནས་ཀྱང་འདི་དག་ལྷ་རྣམས་ཀྱིས་བསྲུང་བར་འགྱུར་ཏེ། ཉིན་མོ་དང་མཚན་མོ་དང་སྒྲོག་པ་ནའང་ཕྱི་བཞིན་ཀུན་ཏུ་རྗེས་སུ་འབྲང་<line/>
བར་འགྱུར་རོ། །དགོས་པ་གང་འགའ་ཞིག་རྗེས་སུ་རྩོམ་པར་བྱེད་པ་ན་ནི། འདིའི་དེ་དང་དེ་དག་ཀྱང་ཕུན་སུམ་ཚོགས་པར་འགྱུར་ཏེ། ལྷ་དེ་དག་རྣམས་རབ་ཏུ་དང་བར་གྱུར་པས་<line/>
དང༌། ལེགས་པར་བྱས་པའི་ལས་རྣམས་ཀྱིས་ཀྱང་ངོ༌། །ཕན་ཚུན་རྒྱུར་གྱུར་པའི་ཕྱིར་ན་གང་གི་ཚེ་དེའི་དོན་རྣམས་གྲུབ་པར་གྱུར་པ་ན་དེའི་ཚེ་ཤིན་ཏུ་ཕྱིར་ཞིང་ཆེས་དགེ་བར་བྱེད་<line/>
དོ༑ ༑དེ་ལྟ་དེ་ལྟར་ཡང་འདིའི་ལེགས་པར་བྱས་པའི་ལས་རྣམས་ཀྱིས་ཐམས་ཅད་དུ་འགྲུབ་པར་འགྱུར་རོ། །ཇི་ལྟ་ཇི་ལྟར་མངོན་པར་འགྲུབ་པར་གྱུར་པ་དེ་ལྟ་དེ་ལྟར་རབ་ཏུ་ཕལ་ཆེ་<line/>
བར་གྱུར་པའི་ལེགས་པར་སྤྱོད་པ་རྣམས་བྱེད་དོ། །དེ་ལྟར་འདི་བདེ་བ་བརྒྱུད་པས་འཇིག་རྟེན་གཉིས་སུ་ཕན་པ་རྣམས་སུ་བྱེད་པར་འགྱུར་རོ། །ས་གཞི་ལྟ་བུར་གྱུར་པའི་དམ་པའི་ཆོས་<line/>
བསྒྲགས་པ་འདིའི་ཡོན་ཏན་རྣམས་ནི། དེ་ལྟ་བུ་ཡིན་ནོ། །དེའི་ཕྱིར་བདེ་ལེགས་ཀྱི་མཆོག་ཏུ་གྱུར་པའི་གཏེར་དེ་དག་ནི། འདི་ལྟ་སྟེ། དམ་པའི་ཆོས་སྒྲོག་པ་ཡིན་ནོ། །དམ་པའི་ཆོས་སྒྲོག་<line/>
པ་ལ་ཡོན་ཏན་གཞན་ཡང་ཡོད་དོ། །འདི་དག་ཀྱང་གང་ཞེ་ན། འདི་ལྟ་སྟེ། འདིའི་ཀུན་ཏུ་བསམ་པའང་ཕུན་སུམ་ཚོགས་པར་འགྱུར་རོ། །དེ་ལྟ་དེ་ལྟ་བུར་གྱུར་པའི་ཆོས་དང་ལྡན་ཞིང་ཆོས་ལ་<line/>
</page>
<page index="307" id="154B">རབ་ཏུ་རྗེས་སུ་ཞུགས་པ་ཤེས་པ་དང་ལྡན་པ་དང་ཚུལ་ཁྲིམས་དང་ལྡན་པ་དང་སྦྱིན་པ་དང་ལྡན་པར་གྱུར་པ་ནི། མཐོང་བའི་ཆོས་ཀྱི་ཀུན་ཏུ་བསམ་པ་རྣམས་ཐམས་ཅད་ཕུན་སུམ་ཚོགས་པར་<line/>
འགྱུར་རོ། །འདིའི་རྩོམ་པ་རྣམས་ཐམས་ཅད་ཕུན་སུམ་ཚོགས་པར་མི་འགྱུར་བ་གང་དག་འདིའི་བརླག་པར་འགྱུར་བའི་དོན་དེ་དག་རྣམས་ཐམས་ཅད་ཀྱང་དེའི་རབ་ཏུ་བརྩོན་པ་ཉིད་ཀྱིས་<line/>
རབ་ཏུ་འགྲུབ་པར་འགྱུར་རོ། །ཉོན་མོངས་པར་མ་ཡིན་ཞིང་ཆོས་དང་ལྡན་པར་ཡང་འགྱུར་ལ། དོན་ལ་རྗེས་སུ་ཆགས་པའི་འཇིགས་པ་ལྔ་ཡོངས་སུ་སྤངས་པ་དང༌། ཡན་དག་པར་ཉེ་བར་<line/>
འཚོ་བ་དང་ཐུན་མོང་མ་ཡིན་པར་འགྱུར་བ་དང༌། ལུས་ཞིག་པར་གྱུར་ནས། ཤི་བའི་འོག་ཏུའང་བདེ་འགྲོ་ལྷར་སྐྱེ་བར་འགྱུར་རོ། །དམ་པའི་ཆོས་བསྒྲགས་པ་འདིའི་ཡོན་ཏན་གཞན་ཡིན་ཏེ།<line/>
འདིའང་གང་དག་ཞེ་ན། འདི་ལྟ་སྟེ། འདིའང་ཆོས་དང་ལྡན་པའི་ལོངས་སྤྱོད་ཅན་དུ་འགྱུར་བའོ། །དེ་ལྟ་དེ་ལྟ་བུའི་ཡོན་ཏན་དང་ལྡན་པའི་ཆོས་སྒྲོག་པ་སྐྱེ་བོ་གང་ཚུལ་ཁྲིམས་དང་བཅས་པ་དེ་<line/>
ལ་ཉེ་བར་སྟེན་པར་བྱེད་དོ། །དེ་ཚུལ་ཁྲིམས་ཀྱིས་ཕན་ཚུན་དུ་ཆ་སྐལ་སྦྱིན་པར་བྱེད་དོ། །དེ་དག་ཀྱང་གཞན་རྗེས་སུ་བཅོམ་པ་མ་ཡིན་ཞིང་གཞན་རྣམས་ངོ་མཚར་བར་བྱས་པ་མ་ཡིན་པར་ཆོས་<line/>
པ་རྣམས་ཀྱི་དྲུང་ནས་རྙེད་པའི་སྐལ་པ་དེ་ཆོས་པ་དག་ལ་རབ་ཏུ་སྦྱིན་པར་བྱེད་པས་དེ་དག་རྣམས་གོང་ནས་གོང་དུ་ཁྱད་པར་དུ་འཕེལ་བར་འགྱུར་རོ། །འཇིག་རྟེན་གཉིས་ལ་ཕན་པ་དང༌། འཇིག་<line/>
</page>
<page index="308" id="155A">༄༅། །རྟེན་གཉིས་སུ་བདེ་བར་ཡང་འགྱུར་རོ། །འདི་ནི། དམ་པའི་ཆོས་བསྒྲགས་པའི་ཡོན་ཏན་གཞན་ཡིན་ལ། དམ་པའི་ཆོས་བསྒྲགས་པའི་ཡོན་ཏན་གཞན་ཡང་ཡོད་དོ། །<line/>
འདིའང་གང་ཞེ་ན། འདི་ལྟ་སྟེ། ལེ་ལོ་མེད་པར་གྱུར་པའོ། །མཁས་པའི་རང་བཞིན་གྱི་སྐྱེས་བུ་དག་གང་གི་ཚེ་ཆོས་བསྒྲགས་པ་ཉེན་པར་བྱེད་པ་དེའི་ཚེ་ལེ་ལོའི་སྐྱོན་གྱིས་ཉན་པར་བྱེད་ན།<line/>
གང་གི་ཚེ་གང་འཇིག་རྟེན་པ་དང་འཇིག་རྟེན་ལས་འདས་པའི་དོན་མི་འགྲུབ་པའོ། །དེ་དག་ཐམས་ཅད་ཀྱང་ལེ་ལོའི་སྐྱོན་གྱིས་ཡིན་ལ། ལེ་ལོའི་སྐྱོན་ཐོས་པར་གྱུར་ནས་ཡོངས་སུ་སྤོང་<line/>
བར་བྱེད་དོ། །བརྩོན་འགྲུས་བརྩམས་པ་དང་དྲན་པ་དང་ལྡན་པར་འགྱུར་བ་དང་ཤེས་བཞིན་དང་ལྡན་པ་དང་དོན་རྣམས་ཐམས་ཅད་ལའང་ལེ་ལོ་དང་རྣམ་པར་བྲལ་བས་མྱུར་བར་བྱེད་པ་<line/>
དང་དུས་སུ་བྱེད་པར་འགྱུར་བ་དང་སྡིག་པ་མེད་པར་བྱེད་པ་དང་འདོར་བ་མེད་པར་བྱེད་པ་དེ་ནི། དོན་རྣམས་ཐམས་ཅད་ཕུན་སུམ་ཚོགས་པར་འགྱུར་རོ། །འཇིག་རྟེན་གཉིས་ལ་ཕན་པར་<line/>
བྱེད་པ་པོ་ལེ་ལོ་དང་བྲལ་བ་པོ་རྟག་ཏུ་གྲིམས་པར་གྱུར་པ། བརྩོན་འགྲུས་བརྩམས་པ་རྣམས་ནི། དོན་རྣམས་ཐམས་ཅད་ཀྱི་ཕ་རོལ་ཏུ་ཕྱིན་པར་འགྱུར་རོ། །རྩོམ་པ་ཐམས་ཅད་ཀྱང་<line/>
ཡང་དག་པར་འཛིན་པར་བྱེད་དོ། །གལ་ཏེ་ཡང་འདི་ལ་བརྒྱ་ཞིག་ལ་ལེ་ལོས་སྙིང་ལ་ཞུགས་པར་གྱུར་ན་དམ་པའི་ཆོས་བསྒྲགས་པ་གང་ཡིན་པ་དེ་དེས་ཐོས་ནས་ལེ་ལོའི་སྐྱོན་དེ་དག་<line/>
</page>
<page index="309" id="155B">རྣམས་དེས་དྲན་པས་རྟག་ཏུ་ཡོན་ཏན་འཛིན་པར་འགྱུར་ཞིང་སྐྱོན་རྣམས་ལ་རྣམ་པར་སྡང་པས་ལེ་ལོ་མེ་བཞིན་དུ་སྤོང་བར་བྱེད་དོ། །མཚོན་ཆ་བཞིན་དུ་ཡང་ཡོངས་སུ་སྤོང་བར་བྱེད་དོ། །ཡང་ཇི་<line/>
ལྟར་འགའ་ཞིག་གི་དོན་རྣམས་ཉམས་པ་ཉེ་བར་འབྱུང་ནའང་ཐམས་ཅད་ལེ་ལོའི་སྐྱོན་གྱིས་ཡིན་ནོ། །ལེ་ལོ་མེད་པ་དེའི་ཐོས་པའི་དོན་དང་ཐོས་པའི་དོན་རྣམས་འགྲུབ་པའོ། །འདི་ནི། དམ་པའི་<line/>
ཆོས་བསྒྲགས་པའི་ཡོན་ཏན་གཞན་ཡིན་ནོ། །དམ་པའི་ཆོས་བསྒྲགས་པའི་ཡོན་ཏན་གཞན་ཡང་ཡོད་དོ། །འདིའང་གང་ཞེ་ན། འདི་ལྟ་སྟེ། བྱས་པ་ཤེས་པར་གྱུར་པའོ། །ཆོས་གཞན་ཡང་<line/>
གཞན་རྣམས་ཐོས་པར་གྱུར་ནས་བྱས་པ་རིག་པ་དང་དེ་ཁོ་ན་ཉིད་ཤེས་པ་དང་བྱས་པ་ཤེས་པའི་ཡང་ཡོན་ཏན་རྣམས་ཐོས་ནས་ཆོས་སྒྲོག་པ་ལས་རྟག་པ་ཉིད་དུ་བྱས་པ་ཤེས་པར་འགྱུར་རོ། །<line/>
བྱས་པ་ཤེས་པ་བྱས་པ་རིག་པར་གྱུར་པ་དེའི་གྲོགས་པོ་ཐམས་ཅད་ཤིན་ཏུ་བརྟན་པར་འགྱུར་རོ། །སྐྱེས་བུ་གང་དག་གིས་འདི་ལ་ཡང་གྲོགས་པོར་ཁས་མ་བླངས་པར་གྱུར་པ་དེ་དག་རྣམས་ཐམས་<line/>
ཅད་ཀྱང་གྲོགས་པོ་ཉིད་དུ་འགྱུར་རོ། །ཡོན་ཏན་དང་ལྡན་པ་འདི་ཞེས་བྱས་ནས་གང་དག་ལ་འདི་ལ་ཕན་པ་ཆུང་དུས་བྱས་པར་གྱུར་པ་དེའང་དྲན་པར་བྱེད་དོ། །དེ་བྱས་པ་ཤེས་པ་དེ་དང་ལྡན་པར་<line/>
གྱུར་པས་ཡོན་ཏན་ཆེན་པོ་རྣམས་ཐོབ་པར་འགྱུར་ཏེ་ཐམས་ཅད་མཁྱེན་པ་ཉིད་དོ། །དམ་པའི་ཆོས་བསྒྲགས་པ་ལ་ཡོན་ཏན་གཞན་ཡང་ཡོད་དོ། །འདིའང་གང་དག་ཞེ་ན། འདི་ལྟ་སྟེ། རྟག་ཏུ་འཆི་<line/>
</page>
<page index="310" id="156A">༄༅། །བ་རྗེས་སུ་དྲན་པར་བྱེད་པའོ། །རྗེས་སུ་དྲན་པ་དེ་དག་རྣམས་ཀྱི་མཆོག་ཏུ་གྱུར་པ་ནི་འདི་ལྟ་སྟེ། འཆི་བ་རྗེས་སུ་དྲན་པའོ། །འཆི་བ་དཔྱད་པས་ཟིལ་གྱིས་མནན་<line/>
པས་ནི༑ སེམས་ཅན་རྣམས་ཐམས་ཅད་འཇིགས་པ་དང་བཅས་པར་འགྱུར་རོ། །འཇིགས་པ་དང་བཅས་པར་གྱུར་ནས་ནི། དོན་མ་ཡིན་པ་རྣམས་ནི་མི་བྱེད་དོ། །མིག་གིས་གཟུགས་<line/>
རྣམས་མཐོང་ནས་ཀུན་ཏུ་ཆགས་པར་མི་བྱེད་དོ། །ཀུན་ཏུ་རྟོག་པར་ཡང་མི་བྱེད་དོ། །རྣ་བ་སྒྲ་རྣམས་ཐོས་པར་གྱུར་ནས་ཀུན་ཏུ་ཆགས་པར་མི་བྱེད་དོ། །ཀུན་ཏུ་རྟོག་པར་ཡང་མི་བྱེད་དོ། །<line/>
ལྕེས་རོ་རྣམས་མྱངས་པར་གྱུར་ནས་ཀུན་ཏུ་ཆགས་པར་མི་འགྱུར་ཞིང་ཀུན་ཏུ་རྟོག་པར་ཡང་མི་བྱེད་དོ། །ལུས་ཀྱིས་རེག་བྱ་རྣམས་ལ་རེག་པར་གྱུར་ནས་ཀུན་ཏུ་ཆགས་པར་མི་འགྱུར་ཞིང་ཀུན་<line/>
ཏུ་རྟོག་པར་ཡང་མི་བྱེད་དོ། །ཡིད་ཀྱིས་ཆོས་རྣམས་རིག་པར་གྱུར་ནས་ཀུན་ཏུ་ཆགས་པར་མི་བྱེད་ལ་ཀུན་ཏུ་རྟོག་པར་ཡང་མི་བྱེད་དོ། །དེ་ལྟར་སྲིད་པའི་དྲ་བ་འདི་དག་རྣམས་ཐམས་ཅད་ཀྱང་ཀུན་<line/>
ཏུ་གཅོད་པར་བྱེད་དོ། །སྐྱེས་བུ་འཆི་བའི་འཇིགས་པས་འཇིགས་པར་འགྱུར་བ་དེས་འཇིགས་ན་འདི་དག་རྣམས་ཐམས་ཅད་ལའང་སྙིང་པོ་ཐམས་ཅད་མེད་པར་མཐོང་ངོ༌། །ཐམས་ཅད་ཀྱང་<line/>
སྡུག་བསྔལ་དུ་མཐོང་ངོ༌། །ཐམས་ཅད་བདག་མེད་པར་མཐོང་ངོ༌། །ཐམས་ཅད་སྟོང་པར་མཐོང་ངོ༌། །ཡང་དག་པ་ཇི་ལྟ་བ་བཞིན་དུ་མཐོང་བ་དེས་འགའ་ཞིག་ལའང་ཆགས་པ་མེད་པས་ལྷའི་<line/>
</page>
<page index="311" id="156B">འཇིག་རྟེན་རྣམས་ལ་ཆགས་པ་དང་མི་ལྡན་ནོ། །མིའི་འཇིག་རྟེན་རྣམས་ལའང་ཆགས་པར་མི་འགྱུར་རོ། །ཅིའི་ཕྱིར་དམྱལ་བ་དང་ཡི་དྭགས་དང་དུད་འགྲོ་རྣམས་ལ་འབྱུང༌། དེ་ནི། འགྲོ་བ་ལྔ་<line/>
ལས་ཆགས་པ་རྣམས་ལས་རྣམ་པར་གྲོལ་བ་ཡིན་ནོ། །ཐམས་ཅད་ལས་ངེས་པར་བྱུང་བ་ཐམས་ཅད་ལ་འཇིགས་པ་འཆི་འཕོ་དང་སྐྱེ་བས་བྱས་པའི་སྡུག་བསྔལ་རྣམས་ཀྱིས་ཡིད་འབྱུང་བར་<line/>
འགྱུར་རོ། །འདོད་ཆགས་དང་རྣམ་པར་བྲལ་བ་དེ་རྣམ་པར་གྲོལ་བར་འགྱུར་རོ། །རྣམ་པར་གྲོལ་བ་ལས་ཀྱང་རྣམ་པར་གྲོལ་བའི་ཡེ་ཤེས་ཉིད་འབྱུང་བ་ཡིན་ཏེ། ཇི་ལྟར་ངའི་ཚངས་པར་སྤྱོད་<line/>
པ་ནི༑ སྤྱད་དོ། །བྱ་བ་ནི། བྱས་སོ། །བདག་གི་སྲིད་པ་གཞན་ནི། རབ་ཏུ་མི་ཤེས་སོ། །དེ་ལྟར་བསྟན་པའི་ཡོན་ཏན་དེ་དག་རྣམས་ཇི་ལྟར་ངའི་ཚངས་པར་སྤྱོད་པ་ནི། སྤྱད། བྱ་བ་རྣམས་ནི། དམ་<line/>
པའི་ཆོས་ཉན་པ་དང་དགེ་བའི་བཤེས་གཉེན་བསྟེན་པར་བྱེད་པ་མ་གཏོགས་པར་གཞན་གྱིས་ནི། མ་ཡིན་ནོ། །དེའི་ཕྱིར་ཐམས་ཅད་ཀྱིས་རབ་ཏུ་བརྩོན་པ་ཐམས་ཅད་གྱིས་གནས་སྐབས་ཐམས་<line/>
ཅད་དུ་དམ་པའི་ཆོས་སྒྲོག་པ་མཉན་པར་བྱའོ། །འཁོར་བ་ན་འཇིག་རྟེན་གཉིས་སུ་ཕན་པ་དེ་དག་རྣམས་ཐམས་ཅད་ནི། འདི་ལྟ་སྟེ། དམ་པའི་ཆོས་སྒྲོག་པ་རྣམས་དང༌། དགེ་བའི་བཤེས་<line/>
གཉེན་བསྟེན་པ་ཡིན་ལ། འདི་དག་གཉིས་སྲིད་པ་གཉིས་སུ་བདེ་ལེགས་རྣམས་འཐོབ་པར་འགྱུར་རོ། །དམ་པའི་ཆོས་སྒྲོག་པ་ལ་ཡོན་ཏན་གཞན་ཡང་ཡོད་དོ། །འདིའང་གང་དག་ཞེ་ན། འདི་<line/>
</page>
<page index="312" id="157A">༄༅། །ལྟ་སྟེ༑ འཆི་བའི་དུས་ནའང་འགྱོད་པ་མེད་པར་འགྱུར་བའོ། །དམ་པའི་ཆོས་སྒྲོག་པ་ཐོས་པའི་དོན་གྱིས་སྐྱེས་བུ་དམ་པ་རྣམས་ཐམས་ཅད་ཀྱང་འཆི་བ་<line/>
རྗེས་སུ་དྲན་པ་སྒོམ་པར་བྱེད་དོ། །སྐྱོན་གང་དག་གིས་སེམས་ཅན་རྣམས་སྐྱེ་བར་འགྱུར་བའི་སྐྱོན་དེ་ཡོངས་སུ་སྤང་བར་བྱ་བ་འདོད་ཆགས་དང་ཞེ་སྡང་དང་གཏི་མུག་དང་དྲི་མ་<line/>
གསུམ་པོ་དེ་དག་ཀྱང་འཁོར་བའི་རྒྱུ་རྣམས་ཡིན་ནོ། །དེ་དག་རྣམས་ཡོངས་སུ་བཅད་པར་གྱུར་ན་ནི། སླར་ཡང་མི་སྐྱེའོ། །འཆི་བར་མི་བྱེད་དོ། །འཆི་འཕོ་བར་མི་འགྱུར་རོ། །<line/>
ངེས་པར་སྐྱེ་བར་མི་འགྱུར་རོ། །དེ་ལ་ཡོན་ཏན་དེ་དག་རྣམས་ནི། དམ་པའི་ཆོས་ཉན་པ་ལས་མ་གཏོགས་པར་གཞན་དག་ལས་ནི་མ་ཡིན་ནོ། །དེའི་ཕྱིར་ཡང་མཆོག་ཏུ་བདེ་<line/>
ལེགས་ཀྱི་རྩ་བ་ཁོ་ནར་གྱུར་པ་དུས་བཟང་འདི་ས་བཅོམ་ལྡན་འདས་གསེར་ཐུབ་ཀྱིས་གསུངས་པའི་མདོ་ལྷ་དེ་དག་རྣམས་ལ་བཤད་དོ། །དམ་པའི་ཆོས་སྒྲོག་པ་དང་ལྡན་པ་ལ་དམ་པའི་<line/>
ཆོས་སྒྲོག་པ་ལ་ཡོན་ཏན་གཞན་ཡང་ཡོད་དོ། །འདིའང་གང་ཞེ་ན། འདི་ལྟ་སྟེ། འཆི་བའི་དུས་སུ་མི་འགྱོད་པའོ། །གང་ཡང་དམ་པའི་ཆོས་བསྒྲགས་པ་ཐོག་མའི་དོན་དང་ལྡན་པ་དང་དེ་<line/>
བྱེད་པ་དང་དེ་དག་ཀྱང་འཆི་བའི་དུས་ན་འགྱོད་པར་མི་འགྱུར་རོ། །ཡང་འགའ་ཞིག་གིས་ལེགས་པར་བྱ་བ་བྱས་པར་གྱུར་པ་དེ་དག་ནི། འཆི་བའི་དུས་ན་རབ་ཏུ་རྣམ་པར་འགྱོད་པར་མི་<line/>
</page>
<page index="313" id="157B">འགྱུར་རོ། །གང་དང་གང་གིས་དམ་པའི་ཆོས་བསྒྲགས་པ་འདིའི་དོན་འདི་ཐོས་པར་གྱུར་བ་དེའང་གང་གི་ཚེ་འདི་ལ་མངོན་དུ་འགྱུར་རོ། །དེའི་ཚེ་མངོན་སུམ་དུ་མཐོང་བར་གྱུར་པ་དེ་དག་མངོན་<line/>
པར་མཐོང་ནས་སངས་རྒྱས་དང་ཆོས་དང་དགེ་འདུན་རྣམས་ལ་ཕྱིར་ཞིང་ཉིད་ཀྱང་ཤིན་ཏུ་ལྷག་པར་ཀུན་ནས་རབ་ཏུ་དང་བར་འགྱུར་རོ། །དེ་ལ་འདིའི་སེམས་རབ་ཏུ་དང་བར་གྱུར་པས་<line/>
མཆོག་ཏུ་ཁྲག་ཀུན་ནས་རབ་ཏུ་དང་བར་འགྱུར་རོ། །དེ་རབ་ཏུ་དང་བར་གྱུར་པས་བཞིན་གྱི་མདོག་རབ་ཏུ་དང་བར་འགྱུར་རོ། །དེའི་སེམས་རབ་ཏུ་དག་བར་གྱུར་པས་ལུས་ཀྱང་རབ་ཏུ་དང་<line/>
བར་མཐོང་ངོ༌། །གང་དག་སྣང་བ་ཁོ་ནར་མཐོང་བ་དེ་དག་ནི། དཀར་པོ་ནས་དཀར་པོ་སྣང་བ་དགའ་བར་འགྱུར་བའི་ལྷའི་འཇིག་རྟེན་དུ་སྐྱེ་བར་འགྱུར་རོ། །དེས་དེ་དག་རྣམས་མངོན་པར་མཐོང་<line/>
ནས་ཕྱིར་ཉིད་ཀྱང་ཤིན་ཏུ་ལྷག་པར་ཇི་ལྟ་བར་རབ་ཏུ་དང་བར་འགྱུར་ཏེ། ཇི་ལྟ་ཇི་ལྟར་སངས་རྒྱས་དང་ཆོས་དང་དགེ་འདུན་རྣམས་ལ་རབ་ཏུ་དང་བར་གྱུར་པ་དེ་ལྟ་དེ་ལྟར་ཆེས་ལྷག་པའི་ལྷའི་<line/>
རིགས་རྣམས་སུ་སྐྱེ་བར་འགྱུར་རོ། །གལ་ཏེ་རྒྱལ་ཆེན་བཞིར་སྐྱེ་བ་ཀུན་ཏུ་འཕེན་པར་འགྱུར་བའི་ལས་བྱས་པར་གྱུར་ན། དེའི་སེམས་རབ་ཏུ་དང་བར་གྱུར་པ་ཉིད་ལས་སུམ་ཅུ་རྩ་གསུམ་<line/>
པ་རྣམས་སུ་སྐྱེ་བར་འགྱུར་རོ། །སུམ་ཅུ་རྩ་གསུམ་པ་རྣམས་སུ་སྐྱེ་བར་འགྱུར་བའི་ལས་བྱས་པར་གྱུར་ན། དེ་འཐབ་བྲལ་བ་རྣམས་སུ་སྐྱེ་བར་འགྱུར་རོ། །དེ་བཞིན་དུ་གལ་ཏེ་དགའ་ལྡན་དུ་<line/>
</page>
<page index="314" id="158A">༄༅། །སྐྱེ་བར་འགྱུར་པའི་ལས་བྱས་པར་གྱུར་ན་དེ་འཕྲུལ་དགའ་བའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་བཞིན་དུ་ཇི་སྲིད་དུ་གཞན་འཕྲུལ་དབང་བྱེད་པ་རྣམས་ཀྱི་ནང་<line/>
དུ་སྐྱེ་བར་འགྱུར་རོ། །དེ་ལྟར་སེམས་ཀྱི་འཕེན་པ་དང་རབ་ཏུ་དང་བར་འགྱུར་བའི་དབང་གིས་ཇི་སྲིད་དུ་དེས་ཤིས་པའི་གནས་འདི་དག་རྣམས་འཐོབ་པར་འགྱུར་རོ། །དེ་དག་རྣམས་ཐམས་<line/>
ཅད་ཀྱང་ཐོས་པ་ལས་ཡིན་གྱི་མ་ཐོས་པས་ནི། མ་ཡིན་ནོ། །ཐོས་པ་དེའང་དམ་པའི་ཆོས་བསྒྲགས་པ་ལས་ཡིན་གྱི། གཞན་རྣམས་ལས་ནི། མ་ཡིན་ནོ། །འདི་ནི། ཡོན་ཏན་གཞན་<line/>
ཡིན་ཏེ༑ དམ་པའི་ཆོས་སྒྲོག་པ་ནི། འཆི་བའི་དུས་ན་སྐྱོབ་པར་གྱུར་པ་དང་སྐྱབས་སུ་གྱུར་པ་དང་ངེས་པར་འབྱུང་བར་འགྱུར་པ་རྣམས་ནི། དམ་པའི་ཆོས་སྒྲོག་པ་ལས་ཡིན་ནོ། །དམ་<line/>
པའི་ཆོས་སྒྲོག་པ་ལ་ཡོན་ཏན་གཞན་ཡང་ཡོད་དེ། འདིའང་གང་ཞེ་ན། འདི་ལྟ་སྟེ། མཐར་ཡང་ཡོངས་སུ་མྱ་ངན་ལས་འདའ་བར་བྱེད་པའོ། །ཡོན་ཏན་གཞན་རྣམས་ཐམས་ཅད་ཀྱི་སྟེང་དུ་<line/>
འཕགས་པ་ཡིན་ནོ། །འདིའང་གང་ཞེ་ན། འདི་ལྟ་སྟེ། ཡོངས་སུ་མྱ་ངན་ལས་འདའ་བའོ། །ཆོས་ཐོས་པ་དེ་ཉིད་བསྟེན་ཅིང་བསྒོམས་ལ་ལན་མང་དུ་བྱས་པས་ཇི་སྐད་བརྗོད་པ་དེ་བཞིན་དུ་བྱེད་པར་<line/>
འགྱུར་བས་ལེགས་པར་རང་བཞིན་དུ་གནས་པར་གྱུར་པའི་སྐྱེས་བུ་དམ་པ་རྣམས་ཀྱིས་ངེས་པ་ཁོ་ནར་ཉོན་མོངས་པ་རྣམས་ཟད་པར་བྱས་ནས་མྱ་ངན་ལས་འདས་པ་ཀུན་ཏུ་ཐོབ་པར་འགྱུར་<line/>
</page>
<page index="315" id="158B">རོ༑ ༑དེ་ལྟར་དང་པ་རྣམས་ཀྱིས་མངའ་བདག་དུས་བཟང་འདིས་བག་མེད་པ་རྣམས་ཀྱིས་བག་མེད་པར་རྒྱུ་བའི་ལྷ་དེ་དག་རྣམས་ཀྱང་ངོ་མཚར་བར་བྱེད་པའི་དབྱངས་མཚུངས་པ་མེད་པར་གྱུར་པས་<line/>
གཙུག་ལག་གི་ཆོས་སྟོན་པར་བྱེད་དོ། །དེ་ནས་ལྷ་དེ་དག་རྣམས་ཀྱིས་གཙུག་ལག་གི་ཆོས་དེ་ཐོས་པར་གྱུར་ནས་རབ་ཏུ་རྣམ་པར་དད་པར་གྱུར་པའི་ཡིད་ཐམས་ཅད་ལ་སྐྱེས་ནས་དེ་ལ་དེ་དག་<line/>
རྣམས་ཀྱིས་འདི་སྐད་ཅེས་བརྗོད་དོ། །དེའང་ཇི་ལྟར་ཁྱོད་ཁོ་ན་འདི་ན་ལྷ་ཡིན་ཏེ། གང་ལའང་རྣམ་པ་འདི་འདྲ་བའི་བློ་དང་སྒྲུབ་པ་མེད་པའི་ཕྱིར་རོ། །བདག་ཅག་རྣམས་ནི། དུད་འགྲོ་ཡིན་ཏེ།<line/>
བག་མེད་པས་རྣམ་པར་བཅོམ་པ་དང་ཡུལ་རྣམས་ལ་དཔུང་གཉེན་དུ་བྱེད་པས་རྟག་ཏུ་ཡང་སྲེད་པས་ཉེ་བར་བཅོམ་པའི་སེམས་གང་ལའང་རྣམ་པ་དེ་ལྟ་བུ་ཉིད་ནི། མེད་དེ། བདག་ཅག་<line/>
རྣམས་ཐམས་ཅད་ཀྱིས་གུས་པ་ཐམས་ཅད་ཀྱིས་གླུ་བླངས་པར་གྱུར་ཀྱང་རྣམ་པ་ཇི་སྲིད་པར་གྱུར་པའི་དབྱང་དེ་དག་རྣམས་ནི། མི་འབྱུང་ངོ༌། །དེ་ནས་དེའི་དུས་འདིར་ངང་པ་རྣམས་ཀྱི་<line/>
མངའ་བདག་དེས་ཚིགས་སུ་བཅད་པའི་དབྱངས་ཀྱིས་བསྙད་པ་ཇི་ལྟར། དམ་ཆོས་བྱིན་བརླབས་དང་ལྡན་པ། །ཆོས་བསྒྲགས་གནས་པའི་དབང་ཇི་བཞིན། །དམ་ཆོས་བསྒྲགས་པ་ཐོས་ནས་<line/>
ནི༑ ༑སྡིག་པ་རྣམས་སྤོང་སྐྱེས་བུ་དེ། །དགའ་བས་ལེགས་པར་རབ་ཏུ་སྒྲུབ། །རྟག་པར་ཡང་ནི་སྐྱེད་པར་བྱེད། །དམ་ཆོས་བསྒྲགས་པ་ཐོས་ནས་ནི། །ཡིད་ནི་ཚིམ་པར་འགྱུར་བ་མིན། །དགེ་<line/>
</page>
<page index="316" id="159A">༄༅། །པའང་ཤིན་ཏུ་ཆེན་པོ་ནི། །རྒྱུད་ལ་ཀུན་ནས་རབ་ཏུ་འཇོག །ཐོས་ནས་ཆོས་ནི་འཛིན་པར་འགྱུར། །ཐོས་ནས་སྡིག་པ་མི་བྱེད་དོ། །ཐོས་ནས་ལས་དང་འབྲས་བུ་<line/>
ཤེས༑ ༑དེ་ནི་མྱ་ངན་འདས་པར་འགྲོ་།ཐོས་ནས་ཆོས་ལ་རྟོགས་པ་དང༌། །ཐོས་ནས་སངས་རྒྱས་ལ་རབ་དང༌། །ཐོས་ནས་སྡུག་བསྔལ་རྣམ་གྲོལ་བའི། །མི་གང་དེ་ནི་མཁས་པ་ཡིན། །ཆོས་<line/>
བསྒྲགས་དེ་ཉིད་ཤེས་པ་ནི། །ཐོས་པས་ཡིད་ཅན་རྣམས་ལ་འགྱུར། །དེ་ཕྱིར་རབ་འབད་ཐོས་པའི་བློ། །རབ་ཏུ་བརྩོན་པས་བྱ་བར་གྱིས། །ཐོས་ནས་འཁོར་བ་ལས་ཁ་ཕྱིར། །གཏམ་<line/>
ནི་བདེ་བར་གཤེགས་པས་གསུངས། །སྲིད་པ་རྣམ་པ་གསུམ་བཅོམ་ནས། །གོ་འཕང་ཉམས་པ་མེད་པར་འགྲོ། །རབ་ཏུ་བརྩོན་པ་རྣམ་བཞི་ཡིས། །སྐྱེ་འགག་མེད་པའི་ཆོས་<line/>
རྣམས་ནི། །ཐོས་ནས་ས་བོན་ཐམས་ཅད་པ། །དེ་ཐོས་སྐྱེས་བུས་རྣམ་པར་སྒོམ། །ཕུང་པོ་སྐྱེ་མཆེད་ཁམས་རྣམས་ཀྱི། །གང་ཕྱིར་མཚན་ཉིད་དེ་གཉིས་དག །ཐོས་ནས་ཀྱང་ནི་ཐམས་<line/>
ཅད་ཤེས། །དེ་ཕྱིར་ཤེས་རབ་མཆོག་ཡིན་ནོ། །གང་ཡང་འཁོར་བ་ཀུན་འཆིང་བའི། །རབ་ཀྱི་སྟོབས་ལྡན་སྐྱོན་དེ་དག །དམ་ཆོས་ཐོས་པ་རྣམས་ཀྱིས་ནི། །དེ་ནི་ལྷག་མ་མེད་པར་<line/>
འཇོམས། །སྐད་ཅིག་མ་ལུས་པར་རབ་འདུག །ལྷག་མ་མ་ལུས་པར་ཡང་ལྡོག། ཐོས་དང་ལྡན་པས་རབ་ཏུ་ཤེས། །དེ་ཕྱིར་ཐོས་པ་བླ་ན་མེད། །འཆི་བའི་དུས་སུ་ཕྱིན་པ་ཡི། །ཚོར་<line/>
</page>
<page index="317" id="159B">བས་གཟིར་བའི་ལུས་ཅན་རྣམས། །ཇི་ལྟར་ཐོས་པ་ལ་དམིགས་ཏེ། །ཅུང་ཟད་སྙིང་ལ་སྐྱེས་པ་ཡིན། །ཐོས་པའི་མེ་ཡིས་མ་ལུས་ཀུན། །ཉོན་མོངས་ཤིང་ནི་གང་བསྲེགས་པའི། །དེ་དག་སླར་<line/>
ཡང་འབྱུང་བ་ནི། །ནམ་ཡང་དམིགས་པ་མ་ཡིན་ནོ། །བག་ཡོད་པ་ཡིས་བསྲེགས་པའི་ཡང༌། །བདེ་ལས་བདེ་བ་ཐམས་ཅད་འབྱུང༌། །ཐོས་པའི་གཞི་ལས་བདེ་ལེགས་ཡིན། །དེ་ཕྱིར་<line/>
ཐོས་པ་མཆོག་ཡིན་ནོ། །དམ་ཆོས་བསྒྲགས་པ་ཉན་ནས་ནི། །སྤེལ་ལ་ཉེར་བརྟེན་མཁས་པ་ཡང༌། །རྒ་དང་འཆི་བ་སྤངས་པ་ཡི། །བླ་ན་མེད་པའི་གནས་སུ་འགྲོ། །ཐོས་པས་སྡིག་<line/>
པ་མི་བྱེད་ཅིང༌། །ཐོས་པས་ཆོས་ལ་འཇུག་པར་བྱེད། །ཐོས་ནས་སྡུག་བསྔལ་ལས་རྣམ་གྲོལ། །དེ་ཕྱིར་ཐོས་པ་གཙོ་བོ་ཡིན། །ལུས་ངག་ཡིད་གསུམ་དག་པ་ནི། །ལུས་ཅན་རྣམས་ཀྱིས་<line/>
ཐོས་པས་ཡིན། །དེ་ཕྱིར་ལེགས་པར་དག་འདོད་གང༌། །དེས་ནི་གུས་པར་མཉན་པར་བྱ། །ཐོས་པའི་གྲུ་ལ་ལེགས་བརྟེན་ནས། །བརྩོན་འགྲུས་བརྟན་པོས་ཕ་རོལ་གནོན། །རྣམ་པ་སྣ་<line/>
ཚོགས་ཆེ་རྒྱས་པར། །སྐྱེས་བུ་མྱུར་དུ་སྒྲོལ་བར་འགྱུར། །ཐོས་པས་ཕྱུག་པའི་སྐྱེས་བུ་ནི། །ནོར་རྣམས་ཀུན་ཏུ་ལྡན་པར་བརྗོད། །ཐོས་མེད་དོན་གྱི་ནོར་ལྡན་པ། །དེ་དབུལ་རབ་ཏུ་སངས་<line/>
རྒྱས་གསུངས། །དམ་ཆོས་ནོར་ནི་ཉམས་པ་དང༌། །བླ་མ་ཡང་ནི་སྤངས་པ་ཡི། །གསོན་པའི་འབྲས་བུ་མེད་པ་དང༌། །སྡིག་པས་ཀྱང་ནི་བཅོམ་པར་འདོད། །བག་མེད་པ་དང་ལེ་ལོ་ཅན། །སྡིག་<line/>
</page>
<page index="318" id="160A">༄༅། །པའི་གྲོགས་ཀྱི་ལུས་ཅན་རྣམས། །གསོན་པ་འབྲས་མེད་མིག་གི་ནི། །འབྲས་བུ་གཞན་གྱིས་བཏོན་པ་བཞིན། །ཐོས་པའི་མིག་དང་རྣམ་བྲལ་བ། །དམུས་<line/>
ལོང་ཞེས་ནི་མངོན་པར་བརྗོད། །གང་ཡང་ཆོས་ནི་ཡོང་བོར་ནས། །ཆོས་མིན་པ་ལ་རྗེས་གནས་པ། །དེ་ནི་སྨན་རྣམས་ཡོངས་པོར་ནས། །ནང་ཉིད་ཉེ་བར་སྟེན་པ་ཡིན། །བསྟེན་པ་<line/>
ཉིད་དང་སྐྱེས་བུ་དེས། །ཆོས་ནི་རྣམ་པ་དུ་མར་སྤེལ། །ཆར་རྣམས་དང་ནི་ཚོགས་པ་ལས། །ཆུ་ཀླུང་རབ་ཏུ་འཇུག་པ་ལྟར། །ཆོས་ལ་སྤྱོད་པར་བཞིའི་བདག །དུས་སུ་ལྡང་དང་<line/>
མཉམ་པར་བཞག །ངེས་པར་བདེ་བའི་སྐལ་ལྡན་འགྱུར། །བག་མེད་པས་ཀྱང་བསླུས་པ་མིན། །དེ་ཕྱིར་ཤེས་རབ་ཡོན་ཏན་དུ། །ཤེས་ཀྱི་མཁས་པས་ཤེས་རབ་སྟེན། །ཤེས་<line/>
མིན་ཡང་དག་ལེགས་ལྡན་པའི། །བདེ་བའི་སྐལ་ལྡན་སྐྱེ་འགག་མེད། །དེ་ལྟར་དུས་བཟང་དེས་ལྷ་དེ་དག་རྣམས་ཀྱི་དགེ་བའི་རྩ་བ་དེ་སྙིང་ལ་ལེགས་པར་འཇུག་པར་བྱེད་དོ། །རབ་ཏུ་<line/>
འགོད་པར་བྱེད་དོ། །ལན་གཅིག་དང་ཕྱོགས་གཅིག་མ་ཡིན་པར་ཡང་ཕན་པར་གྱུར་པ་རྣམས་ཉེ་བར་སྡུག་པར་བྱེད་ལ། །མི་ཕན་པ་རྣམས་དང་བྲལ་བར་བྱེད་དོ། །རྫོགས་པའི་<line/>
སངས་རྒྱས་ཀྱིས་གསུངས་པའི་གཙུག་ལག་གི་ཆོས་རྣམས་སྟོན་པར་བྱེད་དོ། །དེ་ནས་ལྷ་དེ་དག་གིས་དེའི་དྲུང་ནས་ཆོས་དེ་དག་ཐོས་པར་གྱུར་ནས་གུས་པ་ལེགས་པར་སྐྱེས་པས་<line/>
</page>
<page index="319" id="160B">ཚིམ་པར་གྱུར་པའི་ཡིད་ཀྱིས་སླར་ཉིད་ཀྱང་བག་མེད་པ་ཞན་པར་གྱུར་པའི་ལུས་ལྷན་ཅིག་པའི་སྐྱོན་གྱིས་རྩེད་མོ་རྩེ་འདོད་པ་བས་གཞན་དུ་འགྲོ་བར་བྱེད་དོ། །དུས་བཟང་ཡང་བཅོམ་ལྡན་<line/>
འདས་གསེར་ཐུབ་ཀྱིས་གསུངས་པའི་དམ་པའི་ཆོས་སྒྲོག་པའི་སྙིང་པོ་ཞེས་བྱ་བའི་མདོ་ཡོན་ཏན་དུ་མ་དང་ལྡན་པ་དེ་བཤད་ནས་ཡུལ་གཞན་ལ་ཆོས་ཁོ་ན་སེམས་པར་བྱེད་པས་ཀུན་<line/>
ཏུ་གནས་སོ། །བཅོམ་ལྡན་འདས་གསེར་ཐུབ་ཀྱིས་གསུངས་པའི་མདོ་ཡོན་ཏན་སུམ་ཅུ་དང་ཡང་དག་པར་ལྡན་པའི་དམ་པའི་ཆོས་སྒྲོག་པའི་སྙིང་པོ་ཞེས་བྱ་བ་རྫོགས་སོ།། །།<line/>
འཐབ་བྲལ་བ་རྣམས་ཀྱི་ས་རཱ་ཛ་ནི་དེ་ན་རྒྱུ་བར་བྱེད་པའི་ལྷ་དེ་དག་རྣམས་ཀྱང་ཇི་སྲིད་དུ་འདོད་པ་སྡུག་པ་ཡིད་དུ་འོང་བ་བྱས་ཤིང་བསགས་པར་གྱུར་པའི་ལས་དེ་ཟད་པར་མ་<line/>
གྱུར་གྱི་བར་དེ་སྲིད་དུ་རྔ་སྐད་ཡན་ལག་ལྔ་དང་ལྡན་པ་དང༌། ལྷ་རྫས་ཀྱི་འདོད་པའི་ཡོན་ཏན་ལྔས་དགའ་བར་བྱེད་དོ། །གང་གི་ཚེ་དེ་དག་ཟད་པར་གྱུར་པ་དེའི་ཚེ་ཉེས་པར་བྱས་<line/>
པའི་ལས་རྣམས་ཀྱིས་སླར་ཉིད་ཀྱང་དམྱལ་བ་དང་ཡི་དྭགས་དང་དུད་འགྲོ་རྣམས་སུ་སྐྱེ་བར་འགྱུར་རོ། །གང་ཡང་མི་རྣམས་དང་སྐལ་པ་མཐུན་པར་གྱུར་པ་ལན་གྲངས་གཞན་ལ་མྱོང་<line/>
བར་འགྱུར་བའི་ལས་ཀྱིས་མིར་སྐྱེས་པར་གྱུར་ན། དེ་ཕུན་སུམ་ཚོགས་པར་གྱུར་ལ་མཆོག་ཏུ་སྐྱིད་པའི་སྐལ་བ་ཅན་དང༌། མཆོག་ཏུ་བདེ་བར་གྱུར་པ་དང༌། རྒྱུན་དུ་དམ་པའི་ཆོས་<line/>
</page>
<page index="320" id="161A">༄༅། །རྣམས་མཉན་པར་འདོད་པ་དང༌། ཆོས་པའི་མཆོག་ཏུ་གྱུར་པ་དང༌། ཡིད་གཞུངས་པ་དང༌། ཡང་དག་པའི་ལྟ་བ་ཅན་དང༌། རྒྱལ་པོའམ་རྒྱལ་པོའི་བློན་པོར་ཡང་<line/>
ལས་དེའི་རྒྱུ་མཐུན་པར་འགྱུར་རོ། །རཱ་ཛ་ནི་ན་རྒྱུ་བ་ཞེས་བྱ་བའི་ས་རྫོགས་སོ།། །།གཞན་ཡང་དགེ་སློང་ལས་ཀྱིས་འབྲས་བུ་རྣམ་པར་སྨིན་པ་ཤེས་པ་དེ་འཐབ་བྲལ་<line/>
བའི་ལྷ་རྣམས་ཀྱི་ས་ལ་ཀུན་ཏུ་ལྟ་བར་བྱེད་དེ། དེ་ཐོས་པ་ལས་བྱུང་བའི་རང་བཞིན་གྱི་ཤེས་རབ་ཀྱིས་འཐབ་བྲལ་བའི་ལྷ་རྣམས་ཀྱིས་རྣམ་པ་སྣ་ཚོགས་པར་རྣམ་པར་བཀྲ་བ་<line/>
ཞེས་བྱ་བ་ཇི་ལྟར་ཡོད་པ་དེ་མཐོང་ངོ༌། །ས་དེར་ཡང་ལས་གང་གིས་སེམས་ཅན་རྣམས་སྐྱེ་བར་འགྱུར་བའང་དེས་ཇི་ལྟ་བ་བཞིན་དུ་མཐོང་བ་སྐྱེས་བུ་དམ་པ་གང་གིས་དགེ་ལེགས་<line/>
བྱེད་པར་གྱུར་པས་ལུས་དང་ངག་དང་ཡིད་ཀྱི་ལས་རྣམས་དགེ་བ་ལ་རབ་ཏུ་ཞུགས་པ་ཚུལ་ཁྲིམས་དང་ལྡན་པར་གྱུར་པ་དང་གཞན་གྱིས་དཀྲི་བར་མི་འགྱུར་བ་དང་ཡང་དག་པའི་ལྟ་<line/>
བ་དང་ཡང་དག་པའི་འཚོ་བ་དང་ལྡན་པས་ཉེ་འཁོར་ཀུན་ནས་མཆོག་ཏུ་དྲི་མ་མེད་པར་སྤྱོད་པར་གྱུར་ཅིང་དྲང་པོ་དང་དྲང་པོའི་རང་བཞིན་ཅན་དུ་གྱུར་པས་སེམས་ཅན་རྣམས་ལ་<line/>
མངོན་པར་ཞེན་པར་གྱུར་པའི་བློར་གྱུར་པས། སྲོག་གཅོད་པ་དང་མ་བྱིན་པར་ལེན་པ་རྣམས་ནི། སྤངས་པར་གྱུར་ཅིང༌། འདོད་པ་ལ་ལོག་པར་གཡེམ་པའང་སྤངས་པར་གྱུར་<line/>
</page>
<page index="321" id="161B">པ་ལ་འདི་ལྟ་སྟེ། རྨི་ལམ་ནའང་བུད་མེད་མཐོང་བར་གྱུར་ནས་མངོན་པར་ཞེན་པར་མི་བྱེད་དོ། །དེ་དང་ལྷན་ཅིག་ཏུ་བགྲོད་པར་ཡང་མི་བྱེད་དོ། །ཉིན་མོའང་གཞན་རྣམས་དང་ཡིད་ཀུན་<line/>
ཏུ་རྙོག་པ་དང་བཅས་པས་ཡོངས་སུ་རྣམ་པར་རྟོག་པར་མི་བྱེད་དོ། །ཇི་ལྟར་བདག་གིས་འདོད་པ་རྣམས་ལ་ལོག་པར་གཡེམ་པ་དག་དེ་ལྟར་ཡོངས་སུ་སྤངས་པར་བྱས་པར་གྱུར་ན། ཇི་ལྟར་<line/>
མཆོག་ཏུ་རྣམ་པར་དག་པའི་འབྲས་བུ་རྣམས་བདག་ལ་འབྱུང་བར་འགྱུར་ཏེ། ང་ཉིད་ཀྱིས་འདོད་པ་ལ་ལོག་པར་གཡེམ་པ་འདི་རྣམ་པར་སྤངས་པའི་རྒྱུས་བདག་ལྷར་ཡང་འགྱུར་ལ་<line/>
ལྷ་གཞན་དག་རྣམས་སུའང་རུང་སྟེ། དེས་ལྷའི་བུ་མོའི་ཚོགས་རྣམས་ཀྱིས་ཡོངས་སུ་བསྐོར་བར་བདག་འབྱུང་བར་འགྱུར་ཞིང༌། ལྷའི་ཡང་བུད་མེད་ཀྱི་མཆོག་རྣམས་ལ་བདག་ཉེ་བར་<line/>
ལོངས་སྤྱད་པར་འགྱུར་གྱི། མིའི་ནི། མ་ཡིན་ནོ། །དེ་ལྷའི་བུ་མོ་རྣམས་གང་ཡིན་པ་ཁོ་ནའི་བསམ་པས་དེ་ནི། རྙོག་པ་དང་བཅས་པའི་ཚངས་པར་སྤྱོད་པ་སྤྱོད་པར་འགྱུར་རོ། །ཇི་ལྟར་<line/>
བདག་ལ་ལྷ་དེ་ཉིད་ཀྱིས་ཀྱང་བྱ་བ་མེད་ཀྱི། གལ་ཏེ་འདིར་བདག་གིས་འདོད་པ་ལ་ལོག་པར་གཡེམ་པ་རྣམ་པར་སྤངས་པར་མ་གྱུར་པ་ནི། ཇི་ལྟར་གང་དག་གིས་བུད་མེད་རྣམས་དང་སྔོན་<line/>
ཡང་ལྷན་ཅིག་ཏུ་བགད་ཅིང་བསྒྱིངས་ལ་རྩེས་པ་དང་ཡོངས་སུ་སྤྱོད་པ་དེ་དག་རྣམས་ནི། ཡང་དག་པའི་འགྲོ་བར་སྐྱེ་བར་འགྱུར་བའི་ལེགས་པ་མ་ཡིན་ནོ། །དེ་གང་གི་ཚེ་སྔོན་བུད་མེད་<line/>
</page>
<page index="322" id="162A">༄༅། །རྣམས་དང་ཉེ་བར་ལོངས་སྤྱད་པར་གྱུར་པའི་ལྷན་ཅིག་ཏུ་བགད་པ་དང་བསྒྱིངས་པ་དང་རྩེས་པ་དེའང་ཡིད་ཀྱིས་རོ་མྱང་བར་མི་བྱེད་དོ། །ཀུན་ཏུ་རྟོག་པར་ཡང་མི་<line/>
བྱེད་དོ༑ ༑འདུན་པའི་འདོད་ཆགས་ཡིད་ལ་སྐྱེས་པར་གྱུར་ནའང་འགོག་པ་ལ་བརྩོན་པར་བྱེད་དོ། །དེའི་ཚེ་འབད་པར་བྱེད་དེ། བགད་པ་དང་བསྒྱིངས་པ་དང་ཡོངས་སུ་སྤྱོད་པར་གྱུར་<line/>
བའི་རྣམ་པར་རྟོག་པ་རྙིང་པ་གང་ཡིན་པ་བདག་ལ་སྐྱེས་པ་རྣམས་དང༌། སོ་སོར་ཉེ་བར་ལོངས་སྤྱད་པའི་བུད་མེད་རྙིང་པ་རྣམས་ལའང་རྣམ་པར་རྟོག་པས་རྟོག་པར་མི་བྱེད་དོ། །སྐྱེས་<line/>
པ་རྣམས་ལའང་ངེས་པར་བརྩོན་པར་བྱེད་དོ། །སྐྱེས་བུ་དམ་པ་དེ་ལས་དེ་དག་གིས་ལུས་ཞིག་པར་གྱུར་ནས་ཤི་བའི་འོག་ཏུ་མཐོ་རིས་བདེ་འགྲོའི་འཇིག་རྟེན་འཐབ་བྲལ་གྱི་ལྷ་རྣམས་<line/>
ཀྱི་རྣམ་པ་སྣ་ཚོགས་པ་རྣམ་པར་བཀྲ་བའི་ས་ལ་སྐྱེ་བར་འགྱུར་རོ། །དེར་སྐྱེས་པ་འདིའང་ལེགས་པར་བྱ་བའི་ལས་ཀྱི་མཐའ་ལ་སྤྱོད་པར་གྱུར་པའི་ལེགས་པར་སྨིན་པའི་དགེ་<line/>
བའི་ལས་རྣམས་ཀྱི་འབྲས་བུ་ལ་ཉེ་བར་ལོངས་སྤྱོད་པས། འདོད་པའི་ཡོན་ཏན་ལྔ་དང་ཡང་དག་པར་ལྡན་པ། ཇི་ལྟར་གང་ཁོ་ནར་ལྷ་དེ་སྐྱེས་པར་གྱུར་པ་རྣམས་ལས་རེ་ཞིག་དང་<line/>
པོ་ཁོ་ནར་ཐམས་ཅད་ནས་རིན་པོ་ཆེའི་འོད་ཟེར་གྱིས་ཐམས་ཅད་རྣམ་པར་བཀྲ་བར་གྱུར་པ་དེའི་མཐོ་རིས་ཀྱི་ཡུལ་དེ་དག་ཡིན་ནོ། །དེ་ལ་ལྷ་དེའི་ལེགས་པར་བྱས་པའི་ལས་ཀྱིས་<line/>
</page>
<page index="323" id="162B">གསར་དུ་རིན་པོ་ཆེ་འདི་དག་རྣམས་རབ་ཏུ་འབྱུང་བ་ཡིན་ནོ། །འདི་ལྟ་སྟེ། ཉེ་འཁོར་རྣམས་ན་རྡོ་རྗེ་རྣམ་པ་དུ་མ་དང༌། རིའི་རྩེ་མོ་ལ་རྣམ་པ་སྣ་ཚོགས་པའི་འོད་ཟེར་གྱི་ཕྲེང་བ་དང་ལྡན་པ་རྣམས་<line/>
ལ་ཇི་ལྟར་བཻ་ཌཱུཪྻ་དང་སྔོན་པོ་དང་སྔོན་པོ་ཆེན་པོ་དང་ཤེལ་དང་མུ་སཱ་ར་གལྤ་དང་པདྨ་རཱ་ག་དང་མ་ར་ཀ་ཏ་མཆུ་ལྟུང་བ་རྣམས་དང༌། དེ་བཞིན་དུ་གཞན་དག་ཀྱང་ལྷ་རྫས་ཀྱི་ལས་ཀྱི་ཁྱད་པར་<line/>
རྣམས་ཀྱིས་ཁྱད་པར་དུ་སྐྱེས་པར་གྱུར་པའི་རིན་པོ་ཆེའི་རྣམ་པ་བརྒྱ་སྟོང་ཕྲག་རྣམས་ཀྱི་འོད་ཀྱིས་གནས་དེར་ཤིན་ཏུའང་ཁྱབ་པར་གྱུར་ཏོ། །དེ་རེ་ཞིག་དང་པོ་ཉིད་ཁོ་ནར་ཁ་དོག་སྣ་<line/>
ཚོགས་པའི་འོད་རྣམ་པར་རྒྱས་པ་རྣམས་ཡང་དག་པར་མངོན་པར་མཐོང་ནས་མིག་གི་རྣམ་པར་ཤེས་པ་ཀུན་ཏུ་འཇུག་པར་བྱེད་དོ། །གང་དག་དེས་སྔོན་ནམ་ཡང་མ་མཐོང་བ་དེ་ལ་དེའི་མིག་<line/>
གི་རྣམ་པར་ཤེས་པ་ཤིན་ཏུ་འཕེན་བར་བྱེད་དོ། །དེའི་རྗེས་ཐོགས་ལ་རྣམ་པ་སྣ་ཚོགས་པར་གྱུར་པ་མཚུངས་པ་མེད་པའི་ལྷ་རྫས་རྣམས་ཀྱི་གླུ་དང་རྔ་དང་རོལ་མོའི་སྒྲ་རྣམས་ཀྱི་སྒྲ་ཉན་པར་<line/>
བྱེད་དོ༑ ༑དེའི་རྗེས་ཐོགས་ལ་འདི་ལྷ་རྫས་ཀྱི་དྲི་རྣམ་པ་སྣ་ཚོགས་པ་དཔེ་མེད་པའི་རྣམ་པ་རྣམས་ལ་སྣ་ཀུན་ཏུ་འཇུག་པར་ཡང་བྱེད་དོ། །དང་པོར་སྐྱེས་པ་དེ་གསུམ་གྱིས་ཐོག་མ་ཁོ་ནར་<line/>
ཀུན་ཏུ་གཡེང་བར་ཤེས་པར་བྱ་སྟེ། སྔ་ན་མ་མཐོང་བ་དང་མཚུངས་པ་མེད་པ་རྣམས་ཀྱིས་བག་མེད་པའི་ས་ལ་ཀུན་ནས་འཇུག་པར་བྱེད་དོ། །དེ་དག་རྣམས་མངོན་པར་མཐོང་ནས་གང་<line/>
</page>
<page index="324" id="163A">༄༅། །དག་ལྷ་ཉིད་དུ་གྱུར་པ་དེ་དག་ནི། སྐལ་པ་དང་ལྡན་པ་ཡིན་པས་ལེགས་པར་བྱས་པའི་ལས་ཀྱིས་རྩེ་མོར་གྱུར་པ་དེ་དག་ནི། ནགས་ཀྱི་ནང་གི་གསེབ་དག་<line/>
ནས་ཀུན་ཏུ་འོང་བར་བྱེད་དོ། །ནགས་དེའང་འོད་སྣང་བ་ཞེས་བྱ་བ་སྟེ། ཉེ་འཁོར་ཀུན་ན་འོད་ཟེར་རྣམ་པ་སྣ་ཚོགས་པ་མཚུངས་པ་མེད་པ་རྣམས་རབ་ཏུ་སྣང་བར་བྱེད་དོ། །ནགས་<line/>
དེ་ལ་ལྷ་དེ་དག་གིས་ཀུན་ནས་བགྲོད་ནས་གང་ན་ལྷ་གསར་དུ་སྐྱེས་པ་ཡོད་པ་དེར་ཉེ་བར་རྒྱུག་པར་བྱེད་པ་རྣམས་ནི། ཆ་བྱད་སྣ་ཚོགས་པ་འཆང་བ་གཟུགས་སྣ་ཚོགས་པ་དང་<line/>
ལྡན་པ་རྣམ་པ་སྣ་ཚོགས་པའི་གླུ་དང་རྔ་སྒྲ་དང་རོལ་མོའི་སྒྲ་སྙན་པ་རྣམས་དང་གླུ་ཀུན་ཏུ་སྒྲག་པར་བྱེད་པ་དང་གླུ་དབྱངས་སྙན་པ་དཔེ་མེད་པ་དགའ་བར་གྱུར་པ་རྣམས་ཉེ་བར་བྱུང་<line/>
ནས་སྐད་རྣམས་ཀུན་ཏུ་འདོན་ནོ། །དེ་ནས་ལྷ་དེ་ཡང་དེ་དག་རྣམས་མངོན་པར་མཐོང་བ་དང་ཐོག་མ་མེད་པའི་དུས་ནས་གོམས་པར་གྱུར་པའི་འདོད་ཆགས་ཀྱི་བློས་ཀུན་ནས་འཕངས་<line/>
པས༑ གང་ན་ལྷ་དེ་དག་ཡོད་པ་དེར་རབ་ཏུ་དགའ་བའི་ཡིད་ཀྱིས་འདྲེ་བར་བྱེད་དོ། །དེ་དག་རྣམས་ཀྱང་གང་ན་ལྷ་འདི་ཡོད་པ་དེར་ཉེ་བར་རྒྱུ་སྟེ། ཁ་ཅིག་ནི། ནམ་མཁའི་དཀྱིལ་དུ་<line/>
ཤིན་ཏུ་འཕགས་པར་གྱུར་ནས་པི་ཝང་ལག་ན་ཐོགས་པར་གླུ་ལེན་པར་གྱུར་པས་སོ། །གཞན་དག་ཁ་ཅིག་ནི། ཁང་བུའི་སྟེང་ན་ཆེས་རབ་ཏུ་རྒོད་པར་བྱེད་པའི་མིག་གིས་མེ་<line/>
</page>
<page index="325" id="163B">ཏོག་ཀུན་ཏུ་སྦྲེལ་བས་མཚུངས་པ་རྣམས་ཀྱི་དྲི་སྣོམ་པར་བྱེད་དོ། །ལྷ་གཞན་དག་རྣམས་ཁ་ཅིག་ནི། །ས་གཞི་ཉིད་ལ་ཚོགས་པ་འདུས་པ་རྣམས་ཀྱིས་སྣ་ཚོགས་པའི་རོལ་མོ་དང་ལག་ན་<line/>
མེ་ཏོག་ཐོགས་པར་གྱུར་པས་གང་ན་ལྷ་འདི་ཡོད་པ་དེར་རྒྱུག་པར་བྱེད་དོ། །ལྷ་གཞན་དག་ཁ་ཅིག་ནི། ལག་ན་མེ་ཏོག་རྣམས་ཐོགས་པས་གང་ན་ལྷའི་བུ་འདི་ཡོད་པ་དེར་ཉེ་བར་རྒྱུག་<line/>
པར་བྱེད་དོ། །ལྷ་གཞན་དག་ཁ་ཅིག་གིས་ནི། སྣ་ཚོགས་པའི་ཁ་དོག་དང་རོ་དང་དྲི་ཕུན་སུམ་ཚོགས་པར་གྱུར་པའི་མྱོས་བྱེད་མྱོས་པའི་སྐྱོན་དང་བྲལ་བ་དག་ཐོགས་ནས་གང་ན་ལྷ་འདི་ཡིད་པ་<line/>
དེར་ཉེ་བར་རྒྱུག་པར་བྱེད་དོ། །དེ་ནས་ལྷ་གང་དག་གིས་མྱོས་བྱེད་དེ་བཟུང་ནས་རྒྱུག་པར་བྱེད་དེ། བཟུང་ནས་རྒྱུག་པར་བྱེད་པ་དེ་དག་གི་ལག་པ་དག་ལ་དེས་ཀུན་ཏུ་འཇུས་ནས་ལྷ་འདི་མྱོས་<line/>
བྱེད་དེ་དག་བླངས་ནས་ལྷའི་ཁ་དོག་དང་རོ་ཕུན་སུམ་ཚོགས་པར་གྱུར་པ་རྣམས་འཐུང་བར་བྱེད་དོ། །དེ་ནས་འཐུངས་པར་གྱུར་ནས་དེ་བཅུ་འགྱུར་གྱི་བླ་ལྷག་པར་རབ་ཏུ་དགའ་བ་འཐོབ་པར་<line/>
འགྱུར་རོ། །དེ་ཡུལ་བཞི་པས་ཀྱང་རྣམ་པར་གཡེངས་པ་ཡིན་ཏེ། སྔར་ནི། གཟུགས་དང་སྒྲ་དང་དྲི་རྣམས་ཀྱིས་ཡིན་ལ་ཕྱི་ནས་ནི། རོས་ཀྱང་ཀུན་ནས་གཡེངས་པར་གྱུར་ཏོ། །ལུས་ཀྱིས་<line/>
ཀྱང་རྣམ་པ་སྣ་ཚོགས་པར་གྱུར་པའི་མཆོག་ཏུ་བདེ་བ་དང་ལྡན་པའི་ཡིད་ཀྱིས་རྗེས་སུ་མཐུན་པར་བྱེད་པའི་རེག་བྱ་རྣམས་ལ་རེག་པར་བྱེད། ཡིད་ཀྱིས་ཀྱང་གང་ཁོ་ན་ཀུན་ཏུ་རྟོག་པར་བྱེད་<line/>
</page>
<page index="326" id="164A">༄༅། །པ་དེ་ཁོ་ན་འབད་པ་མེད་ཅིང་ངལ་བ་མེད་པའི་ཕུན་སུམ་ཚོགས་པར་ལྷན་ཅིག་ཉིད་དུ་འབྱུང་བར་འགྱུར་རོ། །དེ་ལྟར་ལྷ་གསར་དུ་སྐྱེས་པ་དེ་སྲེད་པའི་ཚོགས་<line/>
དྲུག་གིས་རྣམ་པར་འབྱེད་པར་བྱེད་དོ། །དེ་ནས་ལྷ་གསར་དུ་སྐྱེས་པ་ལྷ་དེ་དག་རྣམས་དང་ལྷན་ཅིག་ཏུ་གང་ན་ལྷ་གཞན་དག་འདོད་པའི་ཡོན་ཏན་ལྔ་དང་བཅས་ཤིང་ཡང་དག་པར་ལྡན་<line/>
པར་གྱུར་པས་དགའ་བར་བྱེད་པ་འདོད་པ་རྣམས་ཐམས་ཅད་རྗེས་སུ་མཐུན་པའི་ནགས་ཞེས་བྱ་བའི་ནགས་དེར་ལྷ་འདི་ཉེ་བར་འདྲེ་བར་བྱེད་དོ། །དེ་ནས་ལྷ་གསར་དུ་སྐྱེས་པར་གྱུར་པ་<line/>
དེ་ལྷ་དེ་དག་གིས་ཡོངས་སུ་བསྐོར་བ་ཉིད་ཀྱིས་རྣམ་པ་སྣ་ཚོགས་པའི་རྩེད་མོ་རྣམས་ཀྱིས་རྩེ་བར་གྱུར་པའི་ལྷ་དེ་དག་རྣམས་ཉིད་མཐོང་བ་ལ། ཁ་ཅིག་ནི། པདྨའི་རྫིང་བུ་རྣམས་ན་རྩེ་<line/>
བར་བྱེད་དོ། ཁ་ཅིག་ནི། འཁྲི་ཤིང་གི་གསེབ་ཏུ་སོང་ནས་རྩེ་བར་བྱེད་དོ། །ཁ་ཅིག་ནི། རིའི་རྩེ་མོ་རྣམས་ཀྱི་གསེབ་ཏུ་སོང་ནས་རྔ་སྐད་ཡན་ལག་རྔ་དང་ལྡན་པ་རྣམས་ཀྱིས་རྩེ་བར་བྱེད་<line/>
དོ༑ ༑ལྷ་གཞན་ཁ་ཅིག་ནི། སྲེད་པ་དྲུག་གི་ཚོགས་རྣམས་ཀྱིས་རྣམ་པར་འབྱེད་དོ། །དེ་ནས་ལྷ་གསར་དུ་སྐྱེས་པར་གྱུར་པ་དེ་ལྷ་དེ་དག་རྣམས་དང་ལྷན་ཅིག་ཏུ་གྱུར་པས། གང་ན་ལྷ་<line/>
གཞན་དག་ལྷ་མོའི་ཚོགས་རྣམས་ཀྱིས་ཡོངས་སུ་བསྐོར་ཅིང་ནམ་མཁའི་དཀྱིལ་ན་ཁང་བུའི་རྒྱབ་ཏུ་སོང་ནས་སྣ་ཚོགས་པའི་རིན་པོ་ཆེ་རྣམས་ཀྱིས་རྣམ་པར་བརྒྱན་པའི་ལུས་ཅན་<line/>
</page>
<page index="327" id="164B">རྣམས་རྩེ་བར་བྱེད་པ་དང༌། ལྷ་གཞན་དག་ཁ་ཅིག་ནི། ལྗོན་ཤིང་གི་ཡལ་ག་ལ་ཀུན་ཏུ་བབས་ནས་ལྷ་མོའི་ཚོགས་རྣམས་ཀྱིས་ཡོངས་སུ་བསྐོར་ཏེ་གར་དག་བྱེད་པ་དང་རྒོད་པར་ཡང་བྱེད་པ་དང་<line/>
རྔ་སྐད་ཡན་ལག་ལྔ་འགྱིང་བར་ཡང་བྱེད་དོ། །དེ་ནས་ལྷ་གསར་དུ་སྐྱེས་པ་དེས་ལྷ་དེ་དག་རྣམས་མངོན་པར་མཐོང་བར་གྱུར་ནས་རབ་ཏུ་ཆེས་དགའ་བར་གྱུར་པའི་ཡིད་ཀྱིས་ལྷ་དེ་དག་རྣམས་ཉིད་<line/>
ཁོ་ནས་ཡོངས་སུ་བསྐོར་ནས་རྣམ་པར་འདྲེ་བར་འགྱུར་རོ། །ལྷ་དེ་རྣམས་དང་ལྷ་དེ་དག་ཀྱང་ཕན་ཚུན་དུ་ལྷན་ཅིག་ཏུ་གྱུར་ཅིང་ལྷ་དེ་དག་རྣམས་དང་ལྷན་ཅིག་ཏུ་གྱུར་པ་གང་ཡིན་པའི་ལྷ་དེ་དག་རྣམས་<line/>
དང་ལྷ་གསར་དུ་སྐྱེས་པ་དེ་དང་བཅས་པ་རྣམས་ནགས་དེར་རྗེས་སུ་ཞུགས་པར་གྱུར་ཏོ། །དེ་དེ་ལ་བདེ་བར་རྣམ་པར་རྒྱུ་བར་གྱུར་པས་རྔ་སྐད་ཡན་ལག་ལྔ་དང་ལྡན་པ་དང་འདོད་པའི་ཡོན་ཏན་ལྔ་པོ་<line/>
རང་གི་ལས་དང་འདྲ་བ་རྣམས་ལ་དུས་རིང་དུ་རྩེ་བར་བྱེད་ཅིང་དགའ་བར་ཡང་བྱེད་དོ། །དེ་ནས་དུས་ཤིན་ཏུ་རིང་དུ་ནགས་དེ་ལ་བགྲོད་པར་གྱུར་ནས་འབབ་ཆུ་རྣམ་པ་སྣ་ཚོགས་པ་དང་ལྡན་པ་ཞེས་<line/>
བྱ་བའི་རི་རིན་པོ་ཆེ་བདུན་གྱིས་རྣམ་པར་བཀྲ་བར་བྱས་པ་ལ་རྩེ་བར་གྱུར་པས་ལྷག་པར་འཁོད་པར་བྱེད་དོ། །དེ་ལྟར་ཕན་ཚུན་དུ་མྱོས་པ་ལ་གྲོགས་སུ་གྱུར་པ་རྣམས་རང་གི་ལས་ཀྱི་འབྲས་བུ་<line/>
རྣམས་ལ་ལོངས་སྤྱོད་པ་རྣམས་དེ་དང་དེ་ལའང་རྩེ་བར་བྱེད་པ་ཡིན་ཏེ། ལྗོན་ཤིང་རྣམས་ཀྱི་བར་དག་ཏུ་གྱུར་པའི་འབབ་ཆུ་རྣམས་ལ་དང༌། རྣམ་པ་སྣ་ཚོགས་པའི་རྡོ་རིན་པོ་ཆེ་རྣམས་<line/>
</page>
<page index="328" id="165A">༄༅། །ཀྱིས་རྣམ་པར་བརྒྱན་པ་རྣམས་དང༌། རབ་ཏུ་དང་ཞིང་བསིལ་བར་གྱུར་པ་རྣམས་ལ་དང༌། མཆོག་ཏུ་བསིལ་བའི་དྲི་མ་མེད་པར་གྱུར་པའི་རིའི་འབབ་ཆུ་སྣ་<line/>
ཚོགས་པ་དང་ལྡན་པ་དེ་དག་རྣམས་ལའང་དགའ་བར་བྱེད་དོ། །དེ་ནས་ལྷ་བག་མེད་པ་དེ་དག་རྣམས་ནི། མངོན་པར་མཐོང་བར་གྱུར་ནས་འབབ་ཆུ་ལ་རྒྱུ་བ་ཞེས་བྱ་བ་ལྷ་རྣམས་རྩ་<line/>
བར་བྱེད་པའི་བྱ་དག་གིས་ཚིགས་སུ་བཅད་པ་བརྗོད་པ་ཇི་ལྟར། ལས་རྣམས་གང་ཕྱིར་རྣམ་དག་གི །འབྲས་བུ་བདེ་བར་ཀུན་ནས་གནས། །དེ་ཟད་ནས་ནི་སླར་ལྟུང་བར། །ལྷ་ཡི་<line/>
འཇིག་རྟེན་ལ་འབྱུང་འགྱུར། །བདེ་བ་དེ་ལྟ་བས་རྨོངས་ནས། །མདུན་གྱི་འཇིགས་པ་མཐོང་བ་མིན། །ལས་ཟད་སྡུག་བསྔལ་ཀུན་ཐོབ་པ། །ཕྱི་ནས་ཤེས་པར་འགྱུར་བ་ཡིན། །བདེ་<line/>
མིན་བདེ་བའི་གཟུགས་ཀྱིས་ནི། །བག་མེད་ཀུན་ནས་རབ་ཏུ་འཇུག །ལས་ཟད་ནས་ནི་རྣམ་ལྟུང་བ། །དེ་ནི་ཕྱི་ནས་ཡོངས་གདུང་འགྱུར། ལས་གང་ཆུད་ཟ་བར་འཇུག་པའི། །བག་མེད་<line/>
དུག་བཞིན་དུ་ནི་སྤོངས། །བག་མེད་པས་ནི་ཉེར་བཅོམ་ལྷ། །ཕྱི་ནས་དམྱལ་བའི་སྐལ་ལྡན་ཡིན། །འདུ་བ་ལ་ནི་བློ་དགའ་ཞིང༌། །བྲལ་བ་ལ་ཡང་རྗེས་སུ་གདུང༌། །འདུས་པའི་མཐའ་ནི་འབྲལ་<line/>
འགྱུར་བར། །ཆོས་ཉིད་འདི་ནི་རྣམ་པར་གནས། །ཤེས་གང་འཇིག་པར་མི་འགྱུར་བའི། །གནས་དེ་དམིགས་པ་མ་ཡིན་ནོ། །རྣམ་པར་འཇིག་དང་འབྱུང་བ་ཉིད། །ཆོས་རྣམས་བྱུང་<line/>
</page>
<page index="329" id="165B">ཞིང་འཇིག་པ་ཡིན། །ཇི་ལྟ་ཇི་ལྟར་ལྷ་རྣམས་ཀྱང༌། །འདི་བ་རྒྱུ་བར་མཐོང་བ་ཡང༌། །དེ་ལྟ་དེ་ལྟར་བག་མེད་པའི། །དུག་གིས་རྨོངས་ནས་རབ་ཆུད་འཛའ། །བག་མེད་ལྷ་རྣམས་ཐམས་ཅད་ཀྱིས་<line/>
སྔར་ནི་དགའ་བ་བཞིན་དུ་མཐོང༌། །ཕྱི་ནས་སྡུག་བསྔལ་མཐོང་ནས་ནི། །མི་རྣམས་ལ་ནི་དགྲ་བཞིན་སྐྱེ། །བུད་མེད་དང་འདྲེ་བློ་ལྡན་གྱིས། །བག་མེད་རྣམས་ལས་ལྷག་པར་བརྗོད། །དེ་དང་འདྲེ་<line/>
ལས་ལྷ་རྣམས་འཇིག །ལྷ་མིན་ལྟོ་འཕྱེ་ཆེན་པོ་ཡང༌། །བུད་མེད་དང་འབྲེལ་ཆང་འཐུང་དང༌། །རྩེད་མོ་ཡུལ་དང་ལྷན་ཅིག་ཏུ། །ཙབ་ཧྲལ་དེ་ནས་ལེ་ལོ་དང༌། །དེ་དག་བག་མེད་མྱུར་གུ་ཡིན།།<line/>
དེ་དག་བྱ་དེས་ལྷ་དེ་དག་རྣམས་མངོན་པར་མཐོང་ནས་རྗེས་སུ་འདོམས་པར་བྱེད་པའི་ཚིགས་སུ་བཅད་པ་རྣམས་བརྗོད་དོ། །དེ་ནས་དེ་དག་ལ་དེ་ལྟར་ཕན་པ་རྣམས་བརྗོད་པར་གྱུར་པ་ནའང་<line/>
རྟོགས་པར་མི་འགྱུར་བར་ཡུལ་རྣམས་ཀྱིས་ཉེ་བར་བཅོམ་ནས་དེ་ཁོ་ན་བཞིན་དུ་གར་བྱེད་པར་གྱུར་ཅིང་རྒོད་པར་གྱུར་པ་དང་རྩེ་བར་ཡང་གྱུར་པས། སླར་ཡང་འཁྲི་ཤིང་ལྗོན་ཤིང་གིས་<line/>
ཀུན་ནས་ཁྱབ་པའི་ནགས་འོད་སྣང་བ་དེ་ཉིད་དུ་རབ་ཏུ་འཇུག་པར་བྱེད་དོ། །ནགས་དེ་ན་ནི། མཆོག་ཏུ་དགའ་བར་གྱུར་པ་རྣམ་པ་སྣ་ཚོགས་པའི་ཤིང་དང་འཁྲི་ཤིང་དང་ལྗོན་ཤིང་དང་<line/>
པདྨའི་རྫིང་བུ་དང་ཁྲུས་ཀྱི་རྫིང་བུ་དང་འབབ་ཆུ་རྣམས་ལ་དགའ་བ་རྣམ་པ་སྣ་ཚོགས་པའི་བྱའི་ཚོགས་བརྒྱ་ཕྲག་གི་སྒྲ་འབྱིན་པ་རྣམས་དང༌། མེ་ཏོག་བརྒྱ་ཕྲག་ཁ་བྱེ་བས་དགའ་བར་<line/>
</page>
<page index="330" id="166A">༄༅། །གྱུར་པ་མནྡཱ་ར་བ་ཀུན་ནས་འདུད་པའི་ལྗོན་ཤིང་དང་མྱུ་གུ་ལ་ལྷ་བརྒྱ་ཕྲག་གིས་གང་བས་དགའ་བ། ལྷ་རྫས་ཀྱི་རྔ་སྐད་ཡན་ལག་ལྔ་པའི་སྒྲ་སྒྲོག་པར་གྱུར་<line/>
པའི་སྒྲས་ལྷ་དེ་དག་ལྷ་གསར་དུ་སྐྱེས་པར་དེ་དང་ཡང་དག་པར་ལྡན་པས་རྩེ་བར་ལྡན་པས་རྩེ་བར་བྱེད་ཅིང་དགའ་བར་ཡང་བྱེད་དོ། །དེ་ལ་ལྷ་གང་དག་སྐྱེས་ནས་རིང་དུ་ལོན་པ་དེ་<line/>
དག་རྣམས་ལན་གཅིག་དང་ལྡན་གཅིག་མ་ཡིན་པར་རྣམ་པ་དུ་མར་ནགས་དེ་དག་དང་ནགས་ཀྱི་བཀོད་པ་དག་རྣམས་ལ་དང་འཇུག་ངོས་དེ་དག་དང་པདྨའི་རྫིང་བུ་དེ་དག་དང་ས་<line/>
གཞིའི་ཆ་དེ་དག་དང་འཁྲི་ཤིང་གི་ཁང་པ་དེ་དག་དང༌། ནགས་ཀྱི་གསེ་བ་དེ་དག་དང་དཔག་བསམ་གྱི་ཤིང་དེ་དག་དང་ནགས་ཁྲོད་ཀྱི་གསེབ་རིན་པོ་ཆེ་བདུན་གྱི་འོད་ཀུན་ནས་<line/>
འབར་བའི་འོད་ཟེར་དང་ལྡན་པ་དང་ཁང་བུ་སྔ་ན་མ་མཐོང་བ་དེ་དག་རྣམས་ཀྱིས་དེ་ལྟར་ཀུན་ཏུ་འཁྲིད་པར་བྱེད་དོ། །དེ་བཞིན་དུ་ལྷ་གསར་དུ་སྐྱེས་པ་འདི་ཡང་ཐམས་ཅད་དུ་རྣམ་<line/>
པར་ལྟ་བར་གྱུར་པས་ཀུན་ཏུ་འགྲོ་བར་བྱེད་དོ། །ངོ་མཚར་བས་ཡིད་ཀུན་ཏུ་གཡོས་པར་གྱུར་པའི་བློས་ལྷ་དེ་དག་ཉིད་ཀྱིས་ཡོངས་སུ་བསྐོར་ནས་དེ་ཡུལ་གསར་བ་རྣམས་ཀྱི་སྲེད་<line/>
པས་གདུངས་པའི་འདོད་པའི་མེ་དང་བག་མེད་པའི་དུད་པས་བསྲེགས་པར་གྱུར་པས་གྱུར་ཅིང་ཡང་དང་ཡང་དུ་བསྲེགས་པར་གྱུར་པས་ལྷ་དེ་དག་རྣམས་ཉིད་ཀྱིས་ཡོངས་སུ་བསྐོར་<line/>
</page>
<page index="331" id="166B">ནས་ནགས་ཀྱི་ནང་གི་གསེབ་ཏུ་ཡུལ་རྣམས་ཀྱི་སྲེད་པའི་ཤུགས་དུ་མས་བསྲེགས་པར་གྱུར་པས་རྟག་པར་རྒྱུན་དུ་འགྲོ་བར་བྱེད་དོ། །དུས་རིང་དུ་རྒྱུ་བར་གྱུར་པ་ལས་དེ་གལ་ཏེ་ཤེད་ན་ལྷ་དེ་<line/>
དག་གིས་ཡོངས་སུ་བསྐོར་ནས་གང་ན་རྣམ་པ་སྣ་ཚོགས་པར་བཀྲ་པ་ཞེས་བྱ་བའི་པདྨའི་རྫིང་བུ་ཡོད་པ་དེར་ཀུན་ཏུ་འགྲོ་བར་བྱེད་དོ། །རྣམ་པ་སྣ་ཚོགས་པར་བཀྲ་བའི་པདྨའི་རྫིང་བུ་དེའི་<line/>
ཡང་མཚུངས་པ་མེད་པར་གྱུར་བའི་མཛེས་པ་འདི་དག་ཡིན་ཏེ། དཔེར་ན། པདྨ་དེ་ལྟ་བུའི་གཟུགས་རྣམ་པར་བཀྲ་བར་གྱུར་པ་རྣམས་ལ་འདི་ལྟ་སྟེ། བཻ་ཌཱུཪྻའི་འདབ་མ་དང་གསེར་གྱི་ཡུ་<line/>
བ་དང་པདྨ་རཱ་ག་དང་གསེར་བཟང་པོའི་སྙིང་པོ་དང༌། དངུལ་གྱི་མདོག་དང་མཚུངས་པའི་ཟ་འབྲུ་དང་ལྡན་པ་རྣམས་ལ་ཨིནྡྲ་ནཱི་ལའི་རང་བཞིན་གྱི་ཕུང་པོ་རྣམས་ཀྱིས་ཉེ་བར་མཛེས་པར་གྱུར་<line/>
བ་དང༌། པདྨ་གཞན་ཁ་ཅིག་ནི། དངུལ་གྱི་རང་བཞིན་གྱི་ཡུ་བ་དང་ཨིནྡྲ་ནཱི་ལའི་འདབ་མ་དང༌། གསེར་གྱི་ཟེ་འབྲུ་ལ་མུ་སཱ་ར་གལྤ་དང་ཤེལ་དང་གསེར་གྱི་མདོག་གི་བུང་བ་རྣམས་ཀྱིས་ཉེ་<line/>
བར་མཛེས་པར་བྱས་པའོ། །པདྨ་གཞན་ཁ་ཅིག་ནི། གསེར་གྱི་ཡུ་བ་ལ་ཨིནྡྲ་ནཱི་ལའི་འདབ་མ་དང་པདྨའི་ཟེ་འབྲུ་དངུལ་གྱི་སྙིང་པོ་ལ་པདྨ་རའ་ག་དང་མདོག་མཚུངས་པའི་བུང་བ་རྣམས་ཀྱིས་ཉེ་<line/>
བར་མཛེས་པའོ། །པདྨ་གཞན་ཁ་ཅིག་ནི། ཡུ་བ་དང་འདབ་མ་དང་ཟེ་འབྲུ་དང་སྙིང་པོ་རྣམས་ཐམས་ཅད་དམར་པོ་ཡིན་ཏེ། དེ་བཞིན་དུ་བུང་བའང་དམར་པོ་རྣམས་ཀྱིས་ཉེ་བར་མཛེས་པར་བྱས་<line/>
</page>
<page index="332" id="167A">༄༅། །པའོ༑ ༑གཞན་ཡང་པདྨ་གཞན་དག་ནི། ཡུ་བ་དང་འདབ་མ་དང་ཟེ་འབྲུ་དང་སྙིང་པོ་རྣམས་ཐམས་ཅད་ཀྱང་དངུལ་དང་མཚུངས་པར་གྱུར་པ་ལ་བུང་བ་རྣམས་<line/>
ཀྱང་ཁ་དོག་གཅིག་པའོ། །པདྨ་གཞན་ཁ་ཅིག་ནི། ཨུཏྤལ་དང་ཆ་འདྲ་བ་དང་ཡུ་བ་དང་འདབ་མ་དང་ཟེ་འབྲུ་དང་སྙིང་པོ་རྣམས་ཐམས་ཅད་ནས་སྔོན་པོར་གྱུར་པ་ལ་ཕུང་བའི་ཚོགས་རྣམ་<line/>
པར་སྒྲོག་པ་རྣམས་ཀྱིས་ཉེ་བར་མཛེས་པའོ། །གཞན་ཡང་པདྨ་གཞན་རྣམས་རྣམ་པར་མཛེས་པར་གྱུར་པ་པདྨའི་རྫིང་བུ་དེ་ཉིད་ན་ཁ་དོག་རྣམ་པར་བཀྲ་བའི་པདྨ་རྣམས་ལ་འདི་<line/>
ལྟ་སྟེ༑ པདྨ་གཅིག་ཀྱང་རིན་པོ་ཆེ་བདུན་གྱི་རང་བཞིན་གྱིས་རྣམ་པར་བཀྲ་བ་དང་དབྱིངས་རྣམ་པ་སྣ་ཚོགས་པ་དང་རྣམ་པ་སྣ་ཚོགས་པར་རབ་ཏུ་སྐྱེས་པར་གྱུར་པའི་པདྨ་རྣམས་ཡིན་<line/>
ཞིང༌། རྣམ་པ་སྣ་ཚོགས་པའི་དྲི་དང་ལྡན་པ་དང་འདབ་མ་ཁ་དོག་སྣ་ཚོགས་པས་ཉེ་བར་མཛེས་པར་གྱུར་པ་རྣམས་ལ་འདི་ལྟ་སྟེ། སྔོན་པོ་དང་སེར་པོ་དང་དཀར་པོ་དང་དམར་པོ་དང་ནག་<line/>
པོ་དང་རྣམ་པར་འདྲེས་པའི་འདབ་མས་ཉེ་བར་མཛེས་པར་བྱས་པའི་པདྨའི་རྫིང་བུ་ལས་སྐྱེས་པ་ལས་བུང་བའི་ཚོགས་རྣམས་ཀྱིས་མཛེས་པར་གྱུར་པའོ། །རྣམ་པ་དེ་སྲིད་པ་རྣམས་<line/>
ཉིད་ཀྱིས་ཉེ་བར་མཛེས་པར་གྱུར་པས་པདྨའི་གསེབ་རྣམས་རབ་ཏུ་གསལ་ལོ། །རྣམ་པ་དེ་ལྟ་བུར་རྣམ་པར་བཀྲ་བར་གྱུར་བའི་པདྨའི་རྫིང་བུ་དེ་ན་མཆོག་ཏུ་དགའ་བར་གྱུར་བ་རབ་ཏུ་<line/>
</page>
<page index="333" id="167B">དང་བའི་ཆུ་བསིལ་ཞིང་མངར་བའི་ཆུ་ལ་མཆོག་ཏུ་དགའ་བའི་ལྷ་རྫས་ཀྱི་མདོག་དང་དྲི་དང་དབྱིབས་དང་ལྡན་པའི་པདྨས་ཉེ་བར་མཛེས་པར་གྱུར་པ་འདི་ནི། ལྷ་གསར་དུ་སྐྱེས་པ་དེ་ལྷ་<line/>
མོའི་ཚོགས་རྣམས་ཀྱིས་ཡོངས་སུ་བསྐོར་ཅིང་ལྷན་ཅིག་ཏུ་ལྷ་རྫས་ཀྱི་འདོད་པའི་ཡོན་ཏན་ལྔ་དང་ལྡན་པར་གྱུར་ནས་རྔ་སྐད་ཡན་ལག་ལྔ་པས་རྩེ་བར་བྱེད་ཅིང་རྒོད་པར་བྱེད་དོ། །རྣམ་པ་<line/>
སྣ་ཚོགས་པར་རྣམ་པར་བཀྲ་བའི་པདྨའི་རྫིང་བུ་དའི་མཐའ་མ་ནའང་ལྷ་རྫས་ཀྱི་འགྲམ་ནས་སྐྱེས་པར་གྱུར་པའི་ལྗོན་ཤིང་གི་རིགས་ཡོད་པ་རྣམས་ནི། གང་དག་གིས་པདྨའི་རྫིང་བུ་དེ་<line/>
བརྒྱ་འགྱུར་དུའང་རྣམ་པར་མཛེས་པར་བྱེད་པ་སྟེ། ནམ་ཟླ་ཐམས་ཅད་དུ་རབ་ཏུ་ཁ་བྱེ་བར་གྱུར་པའི་མེ་ཏོག་གི་ཚན་ཀ་ཀུན་ནས་བུང་བ་རྣམས་ཀྱིས་ཡོངས་སུ་བསྐོར་བ་རྣམས་ལ་འདི་<line/>
ལྟ་སྟེ༑ ཤིང་གི་ཚོགས་སུ་གྱུར་པ་རྣམས་ལ་ཤིང་གང་དག་གི་མཛེས་པ་འདི་དག་ཡིན་ཏེ། འདི་ལྟར་རྩ་བ་ནས་བཟུང་ནས་སྔོན་པོ་དང་སེར་པོ་དང་དཀར་པོ་དང་ནག་པོ་དང་དམར་པོའི་<line/>
མདོག་གི་མེ་ཏོག་རྣམས་ཀྱིས་ཉེ་བར་མཛེས་པ་དང་ལྡན་པའི་ལྗོན་ཤིང་རྣམས་ཡིན་ནོ། །པདྨའི་རྫིང་བུ་དེ་ན་གང་དག་ཡོན་ཏན་བརྒྱ་འགྱུར་དུ་གྱུར་པའི་འོད་དང་ལྡན་པའི་བྱའི་ཚོགས་<line/>
རྣམས་ཀྱིས་དཔག་ཚད་བཅུར་ཉེ་བར་མཛེས་ཤིང་སྐད་སྙན་པ་རྣམས་ཀྱིས་ཉེ་འཁོར་ཀུན་ནས་རྣམ་པར་མཛེས་པར་བྱེད་དོ། །གཞན་ཡང་པདྨའི་རྫིང་བུ་དེ་ཉིད་ན་ཤིང་ལྗོན་པ་འགྲམ་<line/>
</page>
<page index="334" id="168A">༄༅། །ནས་སྐྱེས་པ་གཞན་དག་ཁང་བུའི་ཤིང་ལྗོན་པ་རྣམས་ཡོད་པ་འདི་དག་ནི། ལྷ་རྣམས་ཀྱི་ལེགས་པར་བྱས་པའི་ལས་ཀྱི་གཟི་བརྗིད་ཡིན་ནོ། །གང་གི་ཚེ་ལྷ་དེ་<line/>
དག་པདྨའི་རྫིང་བུ་དེ་ན་རྩེ་བར་བྱེད་པ་དེའི་ཚེ་གལ་ཏེ་ན་ཤིང་ལ་རྣམ་པར་འཛེག་པར་གྱུར་ནས་འདི་ལྟར་སེམས་པར་བྱེད་དོ། །ཇི་ལྟར་ཁང་བུ་རྣམས་ཀྱང་བདག་ཅག་ལ་འདིར་བྱུང་བར་<line/>
གྱུར་ན་རུང་སྙམ་པ་དེའི་ཚེ་ཁང་བུའི་ཤིང་དེ་དག་རྣམས་ལ་བུང་བ་རྣམས་ཚིམ་པར་བྱེད་པའི་མེ་ཏོག་རྣམས་དང་བརྗོད་པ་དང་དེ་དག་རྣམས་ཐམས་ཅད་ཀྱང་ལྷ་དེ་དག་གི་ལོགས་<line/>
པར་བྱས་པའི་ལས་ཀྱིས་ཏེ། རིན་པོ་ཆེ་བདུན་གྱི་འོད་རྣམས་དང་ལྡན་པ་དང་རབ་ཏུ་ཕལ་ཆེ་བར་གྱུར་པའི་ཆུ་ཀླུང་དང་རྫིང་བུ་དང་ནགས་དང་ཉེ་བའི་ནགས་དང་རིའི་རྩེ་མོ་རྣམས་དང་<line/>
རིན་པོ་ཆེ་བདུན་གྱིས་ཉེ་བར་སྤྲས་པ་དང་བཅས་པ་རྣམས་གང་ཡིན་པ་དེ་དག་ཁང་བུའི་ནང་དུ་ཕུན་སུམ་ཚོགས་པར་འབྱུང་ངོ༌། །དེ་དག་ཁང་བུར་ཞུགས་པར་གྱུར་ཅིང་རྣམ་པ་<line/>
སྣ་ཚོགས་པའི་རྒྱན་དང་ཆ་བྱད་ཅན་གྱི་ལྷ་མོའི་ཚོགས་རྣམས་ཀྱིས་ཡོངས་སུ་བསྐོར་ནས་རྩེ་བར་གྱུར་ཅིང་རྒོད་པར་གྱུར་ལ་གླུའང་ལེན་པར་གྱུར་པས། ནམ་མཁའི་དཀྱིལ་དུ་<line/>
འཕགས་ནས་འཐབ་བྲལ་བ་རྣམས་ཀྱིས་གཞན་ལ་ཇི་ལྟར་འདོད་པར་ཀུན་ཏུ་ལྟ་བར་བྱེད་དོ། །ཡོན་ཏན་དེ་ལྟ་བུ་རྣམས་དང་ལྡན་པའི་འགྲམ་སྐྱེས་ཀྱི་ཤིང་ཞེས་བྱ་བ་གང་དག་<line/>
</page>
<page index="335" id="168B">ཁང་བུའི་ལྗོན་ཤིང་འདི་དག་རྣམས་ཀྱི་མཐུ་ཡིན་ནོ། །གཞན་ཡང་པདྨའི་རྫིང་བུ་དེ་ཉིད་ཀྱི་འགྲམ་ན་ཡོད་པའི་ཤིང་ལྗོན་པ་རྣམས་ལ་རྣམ་པ་སྣ་ཚོགས་པར་རྣམ་པར་བཀྲ་བའི་མེ་ཏོག་<line/>
དང་འབྲས་བུ་རྣམ་པ་སྣ་ཚོགས་པར་རྣམ་པར་བཀྲ་བའི་བྱ་རྣམས་ཀྱིས་ཉེ་བར་མཛེས་པར་གྱུར་པས་རྣམ་པར་གསལ་བར་གྱུར་པ་ཡིན་ནོ། །ནོར་བུའི་སྒྲ་ཞེས་བྱ་བ་གང་དག་གི་མཐུ་<line/>
སྟོབས་ནི། འདི་ཡིན་ཏེ། གང་གི་ཚེ་ལྷ་དེ་དག་རྣམས་པདྨའི་རྫིང་བུ་དེ་ཉིད་ན་རྩེ་བར་བྱེད་པ་ན་དེའི་ཚེ་ཤིང་དེ་དག་རླུང་འཇམ་པོ་རྣམས་ཀྱིས་རབ་ཏུ་བསྐྱོད་པར་གྱུར་པས་ཕན་ཚུན་དུ་<line/>
འདྲུད་པར་བྱེད་དོ། །ཀུན་ཏུ་འདྲུད་པར་གྱུར་པ་དེ་དག་རྣམས་ཀྱི་ཕན་ཚུན་དུ་སྙན་པར་གྱུར་པ་དང་ཕན་ཚུན་དུ་ཡིད་དུ་འོང་བ་དང་སྒྲ་རྒྱ་ཆེན་པོ་རྣམ་པ་སྣ་ཚོགས་པ་རྣམས་རབ་ཏུ་འབྱུང་བར་<line/>
འགྱུར་རོ། །ལྷ་རྫས་ཀྱི་ནོར་བུའི་ཕུང་པོའང་མཆོག་ཏུ་ཡང་བར་གྱུར་པ་དག་མེ་ཏོག་བཞིན་དུ་རབ་ཏུ་འབབ་པའོ། །གང་དག་ནོར་བུ་རྣམས་ཀྱིས་དེའི་ཚེ་ན་ནམ་མཁའ་མ་ལུས་པར་ཀུན་<line/>
ཏུ་སྣང་བར་བྱེད་པ་རྣམས་ལ། དཔེར་ན། ཉི་མ་དང་ཟླ་བ་འདི་དག་གིས་ཛམྦུའི་གླིང་རབ་ཏུ་སྣང་བར་བྱེད་པ་དེ་བཞིན་དུ་ནོར་བུ་དེ་དག་རྣམས་ཀྱིས་རབ་ཏུ་གསལ་བར་བྱེད་དོ། །དེའི་<line/>
ཚེ་ན་ནམ་མཁའི་རང་བཞིན་རབ་ཏུ་གསལ་བར་བྱེད་པའང་ཡིན་ནོ། །ལྗོན་ཤིང་གཞན་ཡང་པདྨའི་རྫིང་བུ་དེ་ཉིད་ཀྱི་ངོས་ན་ཡོད་པ་རྣམས་ལ། འདི་ལྟ་སྟེ། སྐྱེ་བོ་མི་གཡོ་བ་ཞེས་བྱ་བའི་<line/>
</page>
<page index="336" id="169A">༄༅། །ཤིང་ལྗོན་པའོ། །པདྨའི་རྫིང་བུ་དེ་དག་ཉིད་ན་ལྷ་དེ་དག་རྣམས་རྩེ་བར་བྱེད་པ་ན། དེའི་ཚེ་ལྗོན་ཤིང་དེ་དག་ལས་ལྷ་དེ་དག་རྣམས་ཉིད་ཀྱིས་ལེགས་པར་<line/>
བྱས་པའི་ལས་རྣམས་ཀྱི་འབྲས་བུ་ཁ་དོག་དཀར་བར་གྱུར་པའི་ཁུ་བའི་རྩི་ལྷ་རྫས་ཀྱི་དྲི་དང་རོ་དང་ཁ་དོག་དང་རེག་བྱ་ཅན་དེ་དག་རབ་ཏུ་འབྱུང་ངོ༌། །དེའི་ཚེ་ལྷ་དེ་དག་རྣམས་འཐུང་<line/>
བར་བྱེད་དོ། །དེས་བཅུ་འགྱུར་གྱིས་ཀྱང་ལྷག་པར་ཡིད་ཆེས་རབ་ཏུ་རངས་པར་འགྱུར་རོ། །མྱོས་པའི་སྐྱོན་རྣམས་དང་ནི། བྲལ་བ་ཡིན་ནོ། །ལྷན་ཅིག་སྤྱོད་པར་བྱེད་པ་དེ་དག་<line/>
རྣམས་ཀྱིས་ཡོངས་སུ་བསྐོར་ནས་གར་དང་རྒོད་པར་ཡང་བྱེད་དོ། །བཟའ་བའང་བདུད་རྩིའི་རང་བཞིན་རྣམས་རབ་ཏུ་ཟ་བར་བྱེད་དོ། །དེ་ལྟར་ཤིང་དེ་དག་རྣམས་ཉིད་ལས་ལྷ་དེ་<line/>
དག་རྣམས་ཀྱི་ལས་ཇི་ལྟ་བུ་རྣམས་དང་འདྲ་བར་འགྱུར་རོ། །གཞན་ཡང་པདྨའི་རྫིང་བུ་དེ་ཉིད་ན་རྣམ་པ་སྣ་ཚོགས་པར་རྣམ་པར་བཀྲ་བའི་དྲི་དང་ཁ་དོག་ཅེས་བྱ་བ་འགྲམ་ན་སྐྱེས་<line/>
པའི་ཤིང་[?] ལྗོན་པ་གཞན་དག་ཡོད་དོ། །གང་གི་ཚེ་ན་ལྷ་དེ་དག་རྣམས་པདྨའི་རྫིང་བུ་དེ་ན་རྩེད་མོ་རྩེ་བར་བྱེད་པ་ན། དེའི་ཚེ་ལྷ་དེ་དག་རྣམས་ཉིད་ཀྱི་ལེགས་པར་བྱས་པའི་ལས་ཀྱིས་<line/>
བདེ་བའི་རེག་པའི་རླུང་འཇམ་པོ་རབ་ཏུ་འཕྱུར་རོ། །རླུང་དེ་དག་གིས་ཀྱང་ལྗོན་ཤིང་དེ་དག་རྣམས་ཀྱི་འདབ་མ་དེ་དག་འདྲུད་པར་བྱེད་དོ། །ཕན་ཚུན་ཀུན་ཏུ་འདྲུད་པར་གྱུར་པ་དེ་དག་<line/>
</page>
<page index="337" id="169B">རྣམས་ལས་མཆོག་ཏུ་ཡིད་དུ་འོང་བར་གྱུར་པའི་སྒྲ་རབ་ཏུ་འབྱུང་བ་རྣམས་ལ། འདི་ལྟ་སྟེ། ལྷ་དེ་དག་རྣམས་ཉིད་ཀྱི་རོལ་མོར་གྱུར་པ་མཉམ་པ་དང་ཆགས་པར་གྱུར་པ་དང་སྙན་པར་<line/>
གྱུར་བའི་རྣམ་པ་དེ་ལྟ་བུ་རྣམས་ལས་རབ་ཏུ་འབྱུང་བར་འགྱུར་རོ། །དེ་བཞིན་དུ་པདྨའི་རྫིང་བུ་རྣམ་པ་སྣ་ཚོགས་པར་རྣམ་པར་བཀྲ་བ་དེ་ཉིད་ན་འགྲམ་ན་སྐྱེས་པའི་ཤིང་ལྗོན་པ་གཞན་དག་ཡོད་<line/>
པ་ནི༑ བྱས་དགའ་བ་ཞེས་བྱ་བའོ། །དེ་དག་གི་མཐུ་ནི། འདི་ལྟ་བུ་ཡིན་ཏེ། འདི་ལྟར་བྱ་གང་དག་ཡིན་པ་དེ་དག་ལྗོན་ཤིང་དེ་དག་རྣམས་ལ་སོ་སོར་གནས་སོ། །ཇི་ལྟར་ལྷ་དེ་དག་རྣམས་<line/>
སོང་བར་གྱུར་ནས་པདྨའི་རྫིང་བུ་དེ་ཉིད་དུ་ཡུན་རིང་དུ་རྩེད་མོ་རྣམས་བྱས་ཤིང་རྔ་སྐད་ཡན་ལག་ལྔ་པས་དགའ་བར་བྱས་ནས་ལྗོན་ཤིང་དེ་དག་རྣམས་ལ་ལྷག་པར་འཁོད་པར་བྱེད་པ་<line/>
དང༌། དགའ་བར་གྱུར་པ་རྣམས་ལ་ལྟ་བར་འདོད་པའི་ཕྱིར་བྱ་དེ་དག་རྣམས་ཀྱི་ཡང་རྒྱབ་ཏུ་ཞོན་པར་བྱེད་དེ། གང་གིས་རྣམ་པ་ཇི་ལྟ་བུ་དག་གིས་ནམ་མཁའི་དཀྱིལ་དུ་འཕགས་ནས་ས་<line/>
རྣམས་ཇི་ལྟ་བ་བཞིན་དུ་ཀུན་ཏུ་བལྟ་བར་བྱ་འདོད་པའི་རྣམ་པ་དེ་ལྟ་བུར་བྱ་དེ་དག་རྣམས་ཀྱི་སེམས་བསྐྱེད་པ་ཙམ་གྱིས་འགྱུར་རོ། །ཡང་ན་དེར་ཁང་བུ་དག་འགྱུར་ཞིང་ཕལ་ཆེ་བར་གྱུར་<line/>
བའི་འབབ་ཆུ་དང་རྫིང་བུ་དང་ནགས་དང་ཉེ་བའི་ནགས་དང་འཁྲི་ཤིང་གི་ཁང་བུ་ཕུན་སུམ་ཚོགས་པ་རྣམ་པ་སྣ་ཚོགས་པར་བལྟ་ན་མཛེས་པར་གྱུར་པའི་བཞོན་པ་རྣམས་ལ་ཞོན་ནས་ལྷ་<line/>
</page>
<page index="338" id="170A">༄༅། །རྣམས་ཀྱིས་ལ་དེ་དག་ཀུན་ཏུ་ལྟ་བར་བྱེད་དོ། །གཞན་ཡང་བྱ་གཞན་དག་གིས་ཚིགས་སུ་བཅད་པའི་དབྱངས་བརྗོད་པ་ཇི་ལྟར། ཚུལ་ཁྲིམས་བསྲུངས་<line/>
པའི་མི་རྣམས་འཆི་བ་མཆོག་ཡིན་གྱི། །ཁྲིམས་འཆལ་རྣམས་ནི་ཡུན་རིང་གསོན་པའང་འདིར་མཆོག་མིན། །མི་ཡིས་ཡོངས་སུ་ཟིལ་གྱིས་མནན་ནས་གནས་ཕྱིར་མིན། །<line/>
འཆི་འཕོས་ན་ཡང་མ་ཡིན་དམྱལ་བ་རྣམས་སུ་གནས། །སྔ་ཕྱི་མེད་པར་བློ་ལྡན་རྣམས། །སྐད་ཅིག་རེ་རེ་ཉུང་དུ་ཉུང༌། །མགར་བ་དང་ནི་ཁྲུས་མཁན་ཡང༌། །བྱི་དོར་འབྲས་<line/>
བུའི་བདག་ཉིད་ཡིན། །དེ་ནས་ཡང་བཅོམ་ལྡན་འདས་རྒྱལ་པོའི་ཁབ་ཀྱི་ནཱ་ལ་ཏིའི་བྲམ་ཟེའི་གྲོང་ན་བཞུགས་སོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་<line/>
སྩལ་པ༑ དགེ་སློང་དག། ལུས་དྲན་པ་ཉེ་བར་གཞག་པ་ཞེས་བྱ་བ་ངས་བཤད་པར་བྱ་སྟེ། དང་པོར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ་<line/>
འབའ་ཞིག་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། ཚངས་པར་སྤྱོད་པ་ངས་བཤད་པར་བྱའོ། །འདི་ལྟ་སྟེ། ལུས་དྲན་པ་ཉེ་བར་གཞག་པ་ཞེས་བྱ་བའི་ཆོས་<line/>
ཀྱི་རྣམ་གྲངས་སོ། །དེ་ལེགས་པར་རབ་ཏུ་ཡིད་ལ་བྱས་ཏེ་ཉོན་ཅིག་བཤད་པར་བྱའོ། །དེ་སྐད་ཅེས་བཀའ་སྩལ་པ་དང༌། དགེ་སློང་དེ་དག་བཅོམ་ལྡན་འདས་ཀྱི་ལྟར་ཉན་ཏོ། །དེ་<line/>
</page>
<page index="339" id="170B">དག་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །དགེ་སློང་དག །ལུས་དྲན་པ་ཉེ་བར་གཞག་པ་ཞེས་བྱ་བའི་ཆོས་ཀྱི་རྣམ་གྲངས་འདིའང་གང་དག་ཡིན་ཞེ་ན། འདི་ལྟ་སྟེ་ལུས་<line/>
ལ་ལུས་ཀྱི་རྗེས་སུ་ལྟ་ཞིང་གནས་པའི་དགེ་སློང་ནི། བདུད་ཀྱི་ཡུལ་ལ་མི་གནས་སོ། །ཉོན་མོངས་པ་རྣམས་ཀྱང་སྤོང་བར་བྱེད་དོ། །ཡང་དག་པ་ཇི་ལྟ་བ་བཞིན་དུ་ལུས་མཐོང་ངོ༌། །<line/>
ཡེ་ཤེས་མངོན་སུམ་དུ་བྱས་པར་གྱུར་ནས་མྱ་ངན་ལས་འདས་པ་ཡང་མཐར་བྱེད་པར་ང་གསུང་ངོ༌། །འདི་ན་དགེ་སློང་ལུས་ལ་ཡང་དག་པར་ལྟ་བར་བྱེད་པ་རྣམས་ནི། ཚུལ་<line/>
བཞིན་མ་ཡིན་པ་ཡིད་ལ་བྱེད་པས་མི་འཕྲོག་པ་དང༌། ཀུན་ནས་ཉོན་མོངས་པ་རྣམས་དང་ཡང་བྲལ་བར་འགྱུར་རོ། །ནང་གི་བདག་ཉིད་ཀྱི་མིག་དང་རྣ་བ་དང་སྣ་དང་ལྕེ་དང་ལུས་དང་<line/>
ཡིད་དང༌། ཕྱི་རོལ་གྱི་གཟུགས་དང་རོ་དང་དྲི་དང་རེག་བྱ་དང་སྒྲ་དང་ཆོས་རྣམས་ཀྱང་ལུས་ཡིན་ནོ། །ནང་གི་བདག་ཉིད་ཀྱིས་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་གྱུར་ནས་<line/>
མཐར་མྱ་ངན་ལས་འདས་པར་འགྱུར་རོ། །འདི་ན་དགེ་སློང་དག་མིག་གིས་གཟུགས་རྣམས་མཐོང་ན་ཀུན་ཏུ་རྟོག་པར་མི་བྱེད་ཅིང༌། དགའ་བའི་འདོད་ཆགས་དང་མཚུངས་པར་<line/>
ལྡན་པའི་སེམས་ཀྱིས་ཡང་དག་པ་ཉིད་དུ་ལྟ་བར་མི་བྱེད་ཀྱི། ལུས་འདི་ལ་ཡོད་པ་རྣམས་ནི། སྐྲ་དང་སྤུ་དང་སེན་མོ་དང་སོ་དང་རུས་པ་དང་པགས་པ་དང་ཁྲག་དང་ཟས་དང་སྨིན་པ་<line/>
</page>
<page index="340" id="171A">༄༅། །དང་བད་ཀན་དང་མཁྲིས་པ་དང་རླུང་དང་རྒྱུ་མ་དང་གཉེ་མ་དང་བཤང་བ་དང་གཅི་བ་དང་གློ་བ་དང་མཁལ་མ་དང་གཞ་ང་པ་དང་ཚིལ་དང་ཁུ་ཆུ་དང་ཆུ་སེར་དང་<line/>
སྣབས་དང་ཀླད་རྒྱས་དང་ཀླད་པ་རྣམས་སོ། །དེ་གང་གི་ཚེ་དེ་ལྟར་ལུས་ལ་ལུས་ཀྱི་རྗེས་སུ་འབྲེལ་བར་དྲན་པར་འགྱུར་ན། དེའི་ཚེ་གཟུགས་དང་རོ་དང་དྲི་དང་རེག་བྱ་དང་སྒྲ་དང་<line/>
ཆོས་དང་ཕྱི་རོལ་གྱི་ཆོས་རྣམས་ཀྱིས་ཀྱང་འཕྲོག་པར་མི་འགྱུར་རོ། །མིག་གིས་ཀྱང་གཟུགས་རྣམས་དང་པོ་ཉིད་ནས་ཡང་དག་པ་ཇི་ལྟ་བ་བཞིན་དུ་མཐོང་ངོ༌། །རྣལ་འབྱོར་སྤྱོད་<line/>
པ་རྣམས་ཀྱིས་ཡང་དག་པ་ཇི་ལྟ་བ་བཞིན་དུ་ནང་གི་བདག་ཉིད་ཀྱི་མིག་ཤའི་གོང་བུ་འབྱུང་བ་ཆེན་པོ་བཞི་ལས་གྱུར་པ་ཇི་ལྟར་མཐོང་བ་ཡིན་ན། ནང་གི་བདག་ཉིད་ཀྱི་ཤའི་<line/>
གོང་བུའི་མིག་འདི་དག་ལ་གང་ཅུང་ཟད་ཅིག་སྲ་ཞིང་མཁྲང་པར་གྱུར་པ་ཟིན་པར་གྱུར་པ་དེ་དག་ཉེ་བར་ལེན་པ་འདི་ནི། ནང་གི་བདག་ཉིད་ཀྱི་ཤའི་གོང་བུའི་མིག་གི་སའི་ཁམས་<line/>
ཞེས་བརྗོད་དོ། །དེ་ལ་ནང་གི་བདག་ཉིད་ཀྱི་ཤའི་གོང་བུའི་མིག་འདི་དག་ཉིད་སོ་སོའི་བདག་ཉིད་ལ་ཆུ་དང་ཆུ་རྣམས་ནི། དེ་དག་རླན་ཞིང་རླན་པར་འབབ་པ་དེ་ལ་བརྟེན་ནས་<line/>
གཤེར་བར་གྱུར་པ་ཟིན་པར་གྱུར་པ་ཉེ་བར་ལེན་པ་འདི་ནི། ནང་གི་བདག་ཉིད་ཀྱི་ཤའི་གོང་བུའི་མིག་གི་ཆུའི་ཁམས་ཞེས་བརྗོད་དོ། །དེ་ལ་ནང་གི་བདག་ཉིད་ཀྱི་ཤའི་གོང་<line/>
</page>
<page index="341" id="171B">བུའི་མིག་འདི་ཉིད་སོ་སོའི་བདག་ཉིད་ལ་མེར་གྱུར་པ་ནི། དོར་བ་དང་དོར་བར་གྱུར་པ་ཟིན་པར་གྱུར་པ་ཉེ་བར་ལེན་པ་འདི་ནི། ནང་གི་བདག་ཉིད་ཀྱི་ཤའི་གོང་བུའི་མིག་གི་མེའི་ཁམས་ཞེས་<line/>
བརྗོད་དོ། །དེ་ལ་ནང་གི་བདག་ཉིད་ཀྱི་ཤའི་གོང་བུའི་མིག་འདི་ཉིད་སོ་སོའི་བདག་ཉིད་ལ་རླུང་དང་རླུང་དུ་གྱུར་པ་རྣམས་ནི། ཡང་ཞིང་ཀུན་ཏུ་གཡོ་བ་ཉིད་དུ་གྱུར་པ་འདི་ནི། ནང་གི་<line/>
བདག་ཉིད་ཀྱི་ཤའི་གོང་བུའི་མིག་གི་རླུང་གི་ཁམས་ཞེས་བརྗོད་དོ། །ཇི་ལྟར་མིག་ལ་ཡང་དག་པ་ཇི་ལྟ་བཞིན་དུ་སོ་སོར་རྟོགས་པར་བྱེད་པ་དེ་ལྟར་ན་རྣ་བ་དང་སྣ་དང་ལྕེ་དང་ལུས་<line/>
རྣམས་ལ་ཡང་སོ་སོར་རྟོག་པར་བྱེད་ཅིང༌། ལུས་ལ་ལུས་ཀྱི་རྗེས་སུ་ལྟ་བའི་དགེ་སློང་ནི། དགའ་བའི་འདོད་ཆགས་དང་ལྷན་ཅིག་གནས་པའི་སྲེད་པས་འཆིང་བར་མི་འགྱུར་རོ། །<line/>
གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ངའི་ལུས་འདི་ནི། སྐད་ཅིག་དང་སྐད་ཅིག་ལ་སྐྱེ་བ་དང་རྒས་པ་དང་འཆི་བ་དང་ཤི་འཕོ་བ་དང་སྐྱེ་བར་ཡང་<line/>
འགྱུར་བས། འདི་ནི། སྒྱུ་མ་ལྟ་བུ་དང་གསོག་གསོབ་སྙིང་པོ་མེད་པ་དབུ་བ་དང་ཆུ་བུར་རྡོས་པ་ལྟ་བུར་གྱུར་པ་སྡུག་བསྔལ་དང༌། སྡུག་བསྔལ་རྣམས་སྐྱབས་གནས་སུ་གྱུར་པ་དང༌།<line/>
སྡུག་བསྔལ་གྱི་སྐྱེ་གནས་ཀྱི་ལུས་ཡིན་ནོ། །སྡུག་བསྔལ་མ་ཡིན་པར་འགྱུར་བའམ། མི་རྟག་པ་མ་ཡིན་པ་དང༌། ཡོངས་སུ་འགྱུར་བའི་ཆོས་ཉིད་མ་ཡིན་པ་དང་འཇིག་པའི་ཆོས་ཉིད་<line/>
</page>
<page index="342" id="172A">༄༅། །མ་ཡིན་པ་དང༌། མི་འཇིག་པའི་ཆོས་ཉིད་མ་ཡིན་པ་གང་ཡིན་པ་གནས་སྐབས་ནི། ལུས་འདི་ལས་ཅུང་ཟད་ཅིག་ཀྱང་ཡོད་པ་མ་ཡིན་ནོ། །གཞན་<line/>
ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། སྐྱབས་ནི། གང་ཡིན། སྐྱོབ་པ་ནི། གང་ཡིན། འདི་ན་ནི་ཇི་ལྟར་ཞེས་དེས་ཡང་དག་པ་ཇི་ལྟ་བ་བཞིན་དུ་ལུས་<line/>
ལ་སོ་སོར་རྟོག་པར་བྱེད་དོ། །དེ་དག་ནི། འདི་ལྟར་ཡིན་ཏེ། ལུས་འདི་ནི། ལས་ཀྱི་རྩ་བ་ལས་ཡིན་ཞིང་ལས་ཀྱི་སྐྱབས་གནས་པ་ལས་ཀྱི་སྐྱོབ་པ་ཡིན་པས། དགེ་བའི་ལས་<line/>
རྣམས་དང་ལྡན་ན་ལྷ་དང་མི་རྣམས་སུའོ། །མི་དགེ་བ་རྣམས་དང་ལྡན་ན་དམྱལ་བ་ཡི་དྭགས་དུད་འགྲོ་རྣམས་སུའོ། །ལུས་འདི་ལ་ནི། རྫས་སམ་གཙང་བའམ་སྙིང་པོའམ་<line/>
རྟག་པའམ་བརྟན་པར་གྱུར་པ་ནི། མེད་དོ། །ཞེས་ངེས་འདི་ཡང་དག་པར་སོ་སོར་རྟོག་པར་བྱེད་པ་གང་ཡིན་པ་ལས་དགའ་བའི་འདོད་ཆགས་དང་ལྷན་ཅིག་གནས་པའི་སྲིད་<line/>
པའང་འབྱུང་བ་ཅན་གྱི་སྲེད་པར་ནམས་ཡོངས་སུ་སྤོང་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་མིག་དེ་ཉིད་ཡང་དག་པ་ཇི་ལྟ་བ་བཞིན་དུ་སོ་སོར་རྟོག་པར་བྱེད་དེ། ཇི་ལྟར་ཛམྦུ་<line/>
གླིང་པ་རྣམས་ཀྱི་མིའི་མིག་གིས་གཟུགས་རྣམས་སྣང་བ་དང་ནམ་མཁའ་དག་ལས་རྗེས་སུ་མཐུན་པ་མཐོང་བར་འགྱུར་བ་དེ་ཁོ་ན་བཞིན་དུ་གནས་གཞན་གནས་པའི་མིའི་མིག་<line/>
</page>
<page index="343" id="172B">གིས་གཟུགས་རྣམས་མཐོང་བ་ཡིན་ནམ་ཞེས་བྱ་བར་ཏེ། དེ་ནས་ལེགས་པར་བསམ་ཞིང་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་ཀྱང་ཀུན་ཏུ་ལྟ་བར་བྱེད་པ་ལ་ཇི་ལྟར་ཛམྦུའི་<line/>
གླིང་པ་རྣམས་ཀྱི་མིག་དང་གཟུགས་དང་སྣང་བ་དང་ནམ་མཁའ་དང་ཡིད་ལ་བྱེད་པའི་རྐྱེན་དེ་དག་རྣམས་ལས་གཟུགས་རྣམས་ལེགས་པར་མཐོང་བ་ཡིན་ནོ། །དེ་བཞིན་དུ་བྱང་ཕྱོགས་སྒྲ་<line/>
མི་སྙན་པ་རྣམས་ཀྱི་སྐྱེས་བུ་སོང་ཞིང་ནམ་མཁའ་ལ་གནས་ནས་གཟུགས་རྣམས་མཐོང་བ་ཡིན་ཏེ། དཔེར་ན། ཆུ་ན་ཆུ་ལ་སྤྱོད་པའི་ཉ་ལ་སོགས་པ་རྣམས་ཀྱི་གཟུགས་མཐོང་བ་དེ་<line/>
བཞིན་དུ་བྱང་ཕྱོགས་སྒྲ་མི་སྙན་པའི་སྐྱེས་བུ་རིས་བསྒྲིབས་པར་གྱུར་པའི་གཟུགས་རྣམས་ཀྱང་མཐོང་ངོ༌། །གཞན་ཡང་རྣལ་འབྱོར་སྤྱོད་པ་བདག་ཉིད་ཛམྦུའི་གླིང་པའི་ལུས་ཀྱིས་བྱང་གི་<line/>
སྒྲ་མི་སྙན་པའི་ལུས་ལ་སོ་སོར་རྟོག་པར་བྱེད་དེ། ཇི་ལྟ་བུ་ཁོ་ནར་བདག་གི་རྣ་བས་མི་འདོད་པའི་སྒྲ་དང་རབ་ཏུ་གསལ་བ་རྣམས་ཐོས་ལ་བར་ཆོད་པ་རྣམས་ནི། མ་ཡིན་ཞིང་དེ་བཞིན་དུ་<line/>
སྒྲ་ཆེན་པོ་རྣམས་ནི་བདག་ཅག་གིས་ཐོས་པ་ཡིན་ན། དེ་ཁོ་ན་བཞིན་དུ་བྱང་ཕྱོགས་སྒྲ་མི་སྙན་པ་རྣམས་ཡིན་ནམ་མི་སྟེ་མ་ཡིན་ཞེས་དེ་ཡང་དག་པ་ཇི་ལྟ་བཞིན་དུ་རྣ་བས་སོ་སོར་རྟོག་<line/>
པར་བྱེད་དེ། ཐག་ཉེ་བར་རྣམས་དང་རྒྱང་རིང་བ་རྣམས་དང་དམན་པ་རྣམས་དང་སྙན་པ་རྣམས་དང་མི་སྙན་པའི་སྒྲ་རྣམས་ཀྱང་ཆོས་ཉིད་ཀྱི་ཁྱད་པར་གྱིས་བྱང་ཕྱོགས་སྒྲ་མི་སྙན་པའི་སྐྱེས་བུས་<line/>
</page>
<page index="344" id="173A">༄༅། །ཐོས་པ་ཡིན་ཏེ། ཇི་ལྟར་ཉི་མས་ཐག་ཉེ་བ་དང་རྒྱང་རིང་བ་དང་ཕལ་ཆེ་བ་དང་གཟུགས་དམན་པ་དང་མི་གཙང་བ་རྣམས་ཀྱང་གསལ་བར་བྱེད་དོ། །དེ་བཞིན་དུ་བྱུང་<line/>
ཕྱོགས་སྒྲ་མི་སྙན་པའི་མི་རྣམས་ཀྱིས་ཀྱང་སྒྲ་ཐོས་སོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་པའི་མི་རྣམས་ཀྱི་སྣའི་དབང་པོ་<line/>
དེ་ཁོ་ན་བཞིན་དུ་བྱང་གི་སྒྲ་མི་སྙན་པ་རྣམས་ཀྱིའང་ཡིན་ནམ་ཅི་སྟེ་མ་ཡིན་ཞེས་དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་སོ་སོར་རྟོག་པར་བྱེད་དེ། སྣས་དྲི་ཞིམ་<line/>
པོ་རྣམས་ནི། སྣོམ་པར་བྱེད་ལ་དྲི་ཞིམ་པོ་མ་ཡིན་པ་རྣམས་སྣོམ་པར་མི་བྱེད་དེ་ཆོས་ཉིད་ཀྱི་ཁྱད་པར་གྱིས་ཇི་ལྟར་འོ་མ་དང་ཆུ་དག་འདྲེས་པར་གྱུར་པ་ལ་ངག་བས་ཆུ་མི་འཐུང་བར་<line/>
འོ་མ་འཐུང་བར་བྱེད་པ་ཡིན་ནོ། །དེ་ཁོ་ན་བཞིན་དུ་བྱང་ཕྱོགས་སྒྲ་མི་སྙན་པའི་མི་རྣམས་ཀྱིས་དྲི་ཞིམ་པོ་སྣོམ་པར་བྱེད་ཅིང་དྲི་མི་ཞིམ་པ་རྣམས་ནི། མི་སྣོམ་མོ། །གཞན་ཡང་རྣལ་<line/>
འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུ་གླིང་པའི་མི་རྣམས་རོ་མྱོང་བར་བྱེད་པ་དེ་ཁོ་ན་བཞིན་དུ་བྱང་ཕྱོགས་སྒྲ་མི་སྙན་པ་རྣམས་ཀྱང་ཡིན་ནམ་ཅི་སྟེ་<line/>
ན་མ་ཡིན་ཞེས་དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་རྣམ་པར་དག་པས་མཐོང་བར་གྱུར་པ། ཛམྦུ་གླིང་པ་རྣམས་ཀྱི་ལུས་ནི། རྣམ་པ་དུ་མ་རྣམས་སུ་དམན་པ་<line/>
</page>
<page index="345" id="173B">དང་བར་མ་དང་ཁྱད་པར་དུ་འཕགས་པའི་ཟས་ཅན་ཡིན་ལ། དེ་ཁོ་ན་བཞིན་དུ་བྱང་ཕྱོགས་སྒྲ་མི་སྙན་པའི་མི་རྣམས་ནི། མ་ཡིན་ཏེ། དེ་དག་རྣམས་ནི། ང་ཡི་བ་མེད་པ་དང་རྟག་པ་ཁོ་ནར་<line/>
དགེ་བའི་ལས་རྣམས་སྤྱད་པས་ཀྱང་དེ་དག་རྣམས་ནི། ང་ཡི་བ་མེད་པ་དང་རོ་རྣམས་ཀྱང་གཅིག་པ་ཡིན་གྱི་།ཇི་ལྟར་ཛམྦུའི་གླིང་པའི་མི་རྣམས་ཀྱི་ལྟར་ནི། མ་ཡིན་ནོ། །གཞན་ཡང་རྣལ་<line/>
འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་པའི་མི་རྣམས་ཀྱི་ལུས་ཀྱི་གཟུགས་རྣམས་པ་དུ་མ་ཡིན་པ་དེ་ཁོ་ན་བཞིན་དུ་བྱང་ཕྱོགས་སྒྲ་མི་སྙན་པ་རྣམས་<line/>
ཀྱི་ཡང་ཡིན་ནམ་ཅི་སྟེ་མ་ཡིན་ཞེས་དེ་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། ཇི་ལྟར་ཛམྦུའི་གླིང་པ་རྣམས་ཀྱི་ལུས་ནི། རྣམ་པ་དུ་མ་ཡིན་གྱི།<line/>
དེ་ལྟར་བྱང་ཕྱོགས་སྒྲ་མི་སྙན་པ་རྣམས་ནི། མ་ཡིན་ཏེ། དེ་དག་ནི། གང་གི་ཕྱིར་ལས་མཚུངས་པ་རྣམས་ཀྱིས་ལྷན་ཅིག་ཏུ་འོངས་བ་རྣམས་ཡིན་པའི་ཕྱིར་ལུས་མཉམ་པ་ཁ་དོག་<line/>
མཉན་པ་ཛམྦུ་ཆུ་བོའི་གསེར་འདྲ་བ་དེ་དག་རྣམས་ནི། རྒྱ་ཆེ་ཞིང་གྱོད་པ་ནི། མ་ཡིན་ལ། འཇམ་ཞིང་མཛེས་པའི་ལུས་ཅན་རྣམས་ཡིན་ནོ། །དེ་ལྟར་ཛམྦུ་གླིང་པའི་མི་རྣམས་ནི། མ་<line/>
ཡིན་ཏེ། འདི་དག་རྣམས་ནི། ལས་གཅིག་གིས་ཉེ་བར་འགོར་བ་མ་ཡིན་ཞིང་ལུས་གཅིག་ཀྱང་མ་ཡིན་ལ་གཟུགས་གཅིག་གིས་འགྲོ་བ་མ་ཡིན་ནོ། །དེ་མིའི་གནས་གཉིས་ཀྱི་ལུས་ལ་ལུས་<line/>
</page>
<page index="346" id="174A">༄༅། །ཀྱི་རྗེས་སུ་ལྟ་བར་གྱུར་ནས་མིའི་གནས་གསུམ་པར་གྱུར་པ་ཤར་གྱི་ལུས་འཕགས་པོ་ཞེས་བྱ་བ་ལ་རྣམ་པར་ལྟ་བར་བྱེད་དོ། །དེས་ཐོས་པ་ལས་བྱུང་<line/>
བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། ཇི་ལྟར་ཛམྦུ་གླིང་གི་མི་རྣམས་དང་བྱང་གི་སྒྲ་མི་སྙན་པའི་མི་རྣམས་ཀྱི་སྐྱེ་མཆེད་ཡིན་པ་དེ་བཞིན་དུ་ཤར་གྱི་ལུས་<line/>
འཕགས་པོ་རྣམས་ཀྱང་སྟེ། དེ་དག་རྣམས་ཀྱི་མིག་གིས་གཟུགས་མཐོང་བ་ནི། ཇི་ལྟར་ཛམྦུ་གླིང་པའི་སྣང་བ་ལ་རྒྱུ་བའི་ཁྱི་དང་སྟག་དང་སྲིན་བྱ་དང་བྱི་ལ་ལ་སོགས་པ་རྣམས་<line/>
འཇིགས་པས་སྣང་བ་མེད་པར་མཐོང་བ་ཡིན་ལ། དེ་ལྟར་ཤར་གྱི་ལུས་འཕགས་པོའི་སྐྱེས་བུ་རྣམས་ཀྱིས་ཀྱང་མུན་པ་ལ་གཟུགས་མཐོང་བ་ཡིན་ཏེ། ཕྲ་བ་དང་རགས་པ་རྣམས་<line/>
དང་ཇི་ལྟར་མིག་གི་ཡུལ་དུ་འགྲོ་བ་རྣམས་སོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་པའི་མི་རྣམས་ཀྱིས་སྒྲ་ཉན་པར་བྱེད་<line/>
པ་ནི༑ སྔར་བཞིན་ཏེ། དེ་བཞིན་དུ་ཤར་གྱི་ལུས་འཕགས་པོ་རྣམས་ཀྱིས་ཡང་ཡིན་ནམ་ཅི་སྟེ་མ་ཡིན་ཞེས་དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་ནས་<line/>
རྣམ་པར་ལྟ་བར་བྱེད་དེ། ཇི་ལྟར་ཛམྦུ་གླིང་པ་དང་བྱང་གི་སྒྲ་མི་སྙན་པའི་མི་རྣམས་སྒྲ་ཉན་པར་བྱེད་པ་དེ་ལྟར་ཤར་གྱི་ལུས་འཕགས་པོ་དེ་དག་རྣམས་ནི། མ་ཡིན་ཏེ། ཤར་གྱི་<line/>
</page>
<page index="347" id="174B">ལུས་འཕགས་པོ་དེ་དག་ནི། མདའ་ལྟུང་བའི་ཚད་ཙམ་ཅིག་ཏུ་རྣ་བའི་རྣམ་པར་ཤེས་པ་སྒྲ་ལ་འཇུག་གི །ཆོས་ཉིད་ཀྱི་ཁྱད་པར་གྱིས་ལྷག་པར་སྒྲ་འཛིན་པ་ནི། མ་ཡིན་ནོ། །གཞན་<line/>
ཡང་རྣལ་འབྱོར་སྤྱོད་པ་མིའི་གནས་གསུམ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུ་གླིང་པ་རྣམས་དང་བྱང་གི་སྒྲ་མི་སྙན་པའི་མི་རྣམས་ཀྱིས་སྣའི་རྣམ་པར་ཤེས་<line/>
པ་དྲི་ལ་འཇུག་པར་འགྱུར་བ་དེ་བཞིན་དུ་ཤར་གྱི་ལུས་འཕགས་པོ་རྣམས་ཀྱི་ཡང་ཡིན་ནམ་ཅི་སྟེ་མ་ཡིན་ཞེས་དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་<line/>
བར་གྱུར་པ། ཤར་གྱི་ལུས་འཕགས་པོའི་མི་རྣམས་ནི། ཆོས་ཉིད་ཀྱི་ཁྱད་པར་གྱིས་ཉིན་མ་སྣའི་རྣམ་པར་ཤེས་པས་དྲི་རྣམ་སྣོམ་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ལུས་<line/>
ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུ་གླིང་པ་རྣམས་དང་བྱང་གི་སྒྲ་མི་སྙན་པའི་མི་རྣམས་ཀྱི་ལྕེའི་རྣམ་པར་ཤེས་པ་ཀུན་ཏུ་འཇུག་པར་འགྱུར་བ་དེ་ལྟར་ཤར་གྱི་ལུས་འཕགས་པོའི་<line/>
མི་རྣམས་ཀྱི་ལྕེའི་རྣམ་པར་ཤེས་པ་ཀུན་ནས་འཇུག་པ་ཡིན་ནམ་ཅི། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། ཤར་གྱི་ལུས་འཕགས་པོའི་<line/>
མི་རྣམས་ནི། སྭ་ལུ་ཀའི་ཟས་གཅིག་ཟོས་པས་འདི་དག་རྣམས་ཞག་གསུམ་དུ་ལུས་འཚོ་བར་འགྱུར་རོ། །ཆོས་ཉིད་ཀྱི་ཁྱད་པར་གྱིས་དེ་དག་རྣམས་ལ་མི་འཆི་བའི་བར་དུ་ནད་ཀྱང་མེད་པར་<line/>
</page>
<page index="348" id="175A">༄༅། །ཡིན་ལ༑ དུས་གང་གི་ཚེ་ཉི་མ་ལྔ་ན་འཆི་བ་འབྱུང་བར་འགྱུར་བའི་དུས་དེའི་ཚེ་ན་ནད་འོང་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་<line/>
ལྟ་ཞིང་གནས་ཏེ། ཇི་ལྟར་ཛམྦུ་གླིང་པ་རྣམས་དང་བྱང་གི་སྒྲ་མི་སྙན་པའི་མི་རྣམས་ཀྱིས་ལུས་ཡིན་པ་དེ་ཁོ་ན་བཞིན་དུ་ཤར་གྱི་ལུས་འཕགས་པོའི་མི་རྣམས་ཀྱི་ཡང་ཡིན་ནམ་ཅི།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། ཤར་གྱི་ལུས་འཕགས་པོའི་མི་རྣམས་ཀྱི་ལུས་ནི། ནྱ་གོ་དྷ་དང་ཆ་འདྲ་བའི་ཉེ་འཁོར་ཀུན་<line/>
ནས་ཡོངས་སུ་འགྲིབ་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། མིའི་གནས་གསུམ་པོ་རྣམས་ཡང་དག་པར་སོ་སོར་བརྟགས་ནས་སྐྱེས་<line/>
བུའི་གནས་བཞི་པར་གྱུར་པ་བ་ལང་སྤྱོད་ཅེས་བྱ་བ་ལ་སོ་སོར་ཀུན་ནས་རྟོག་པར་བྱེད་དོ། །ཇི་ལྟར་བ་ལང་སྤྱོད་པ་རྣམས་ཀྱི་མིག་འཇུག་པར་འགྱུར་བ་ཡིན་ན། དེས་ཐོས་པ་ལས་བྱུང་<line/>
བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། བ་ལང་སྤྱོད་པའི་མི་རྣམས་ནི། ནམ་མཁའ་མེད་པར་ཡང་མིག་གིས་རྣམ་པར་ཤེས་པ་འཇུག་པ་ཡིན་ཏེ། རིགས་ཀྱང་སྒྲིབ་<line/>
པར་མི་འགྱུར་ཏེ། ཇི་ལྟར་ཛམྦུ་གླིང་པའི་མི་རྣམས་ཀྱིས་ཤེལ་གྱིས་བསྒྲིབས་པའི་གཟུགས་རྣམས་མཐོང་བར་འགྱུར་བ་དེ་བཞིན་དུ་ཆོས་ཉིད་ཀྱི་ཁྱད་པར་གྱིས་བ་ལང་སྤྱོད་པ་རྣམས་<line/>
</page>
<page index="349" id="175B">ཀྱིས་རིས་བསྒྲིབས་པའི་གཟུགས་རྣམས་ཀྱང་མཐོང་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུ་གླིང་པ་རྣམས་དང་བྱང་གི་སྒྲ་མི་<line/>
སྙན་པ་རྣམས་དང༌། ཤར་གྱི་ལུས་འཕགས་པོ་རྣམས་ཀྱི་སོ་སོར་རྣ་བའི་རྣམ་པར་ཤེས་པ་རབ་ཏུ་འཇུག་པ་དེ་ཁོ་ན་བཞིན་དུ་བ་ལང་སྤྱོད་པའི་མི་རྣམས་ཀྱི་ཡང་ཡིན་ནམ་ཅི། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་དེ་ནི། མིག་ཉིད་ཀྱིས་ཐོས་པ་ཡིན་ཏེ། ཇི་ལྟར་ཛམྦུ་གླིང་པ་རྣམས་ཀྱི་མིག་གིས་ཐོས་པ་སྤྲུལ་པ་ཡིན་པ་དེ་བཞིན་དུ་<line/>
བ་ལང་སྤྱོད་པའི་མི་རྣམས་ཀྱི་མིག་གཉིད་ཀྱིས་ཐོས་པ་ཡིན་ཞིག། ཇི་ལྟར་རིས་བསྒྲིབས་པའི་གཟུགས་རྣམས་ཉིད་མཐོང་བ་དེ་བཞིན་དུ་སྒྲ་རིས་བསྒྲིབས་པར་གྱུར་པ་ཡང་ཐོས་པ་ཡིན་ཏེ།<line/>
ཆོས་ཉིད་ཀྱི་ཁྱད་པར་གྱིས་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུ་གླིང་པ་རྣམས་དང༌། བྱང་གི་སྒྲ་མི་སྙན་པ་རྣམས་དང༌།<line/>
ཤར་གྱི་ལུས་འཕགས་པོའི་མི་རྣམས་ཀྱི་སྣའི་རྣམ་པར་ཤེས་པ་འཇུག་པར་འགྱུར་བས་མི་རྣམས་ཀྱི་གནས་གསུམ་ན་མིག་ལ་སོགས་པ་རྣམས་སོ་སོར་ཐ་དད་པར་འཇུག་པ་ཡིན་པ་<line/>
དེ་ཁོ་ན་བཞིན་དུ་བ་ལང་སྤྱོད་པ་རྣམས་ཀྱི་སྣའི་རྣམ་པར་ཤེས་པ་ཡང་འཇུག་པ་ཡིན་ནམ་ཅི། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
</page>
<page index="350" id="176A">༄༅། །དེས་ན་གང་དག་མེ་ཏོག་རྣམས་སམ་གཞན་ཡང་རུང་སྟེ། དངོས་པོ་མིག་གིས་མཐོང་བ་རྣམས་དེས་དྲི་ཡང་འཛིན་པར་བྱེད་དོ། །འདི་ལྟ་སྟེ། ཆོས་ཉིད་ཀྱི་ཁྱད་པར་<line/>
གྱིས་མཐོང་བའི་དངོས་པོ་རྣམས་ཀྱི་དྲི་འཛིན་པར་བྱེད་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བ་ལང་སྤྱོད་པ་རྣམས་ཀྱི་<line/>
ལྕེའི་རྣམ་པར་ཤེས་པ་འཇུག་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དེ་དག་ནི། སཱ་མ་ཀུའི་ཟས་ཟ་བ་དང་བ་ལང་གི་<line/>
འོམ་དང་ཞོ་དང་དར་བ་རྣམས་ཀྱིས་རྟག་ཏུ་ཡང་སྐོམ་གྱི་བྱ་བ་བྱེད་དེ། ཇི་ལྟར་ཛམྦུ་གླིང་པ་རྣམས་བུ་རམ་ཆང་དང་རྒུན་ཆང་དང་མངར་ཆང་དང་ཟན་ཆང་རྣམས་ཡིན་པ་དེ་ལྟར་བ་<line/>
ལང་སྤྱོད་པ་རྣམས་ཀྱི་བ་ལང་གི་འོ་མ་དང་ཞོ་དང་དར་བ་རྣམས་ཡིན་ནོ། །ཇི་ལྟར་འབྲས་ཤ་ལིས་ཚིམ་པར་གྱུར་པ་དེ་ལྟར་བ་ལང་སྤྱོད་པ་རྣམས་སཱ་མ་ཀཱ་ཡིས་ཚིམ་པ་ཡིན་ནོ། །གཞན་<line/>
ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བ་ལང་སྤྱོད་པ་རྣམས་ཀྱིས་ལུས་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་<line/>
མཐོང་བར་གྱུར་པ་དེ་ནི། ཏ་ལ་ཙམ་དུ་མཐོ་བར་གྱུར་པ་ཡིན་ཏེ། རང་གི་ལས་ཀྱིས་ཡིན་པས་ཇི་ལྟར་ལས་རྣམས་དང་འདྲ་བའི་གཟུགས་ཡིན་ནོ། །གཞན་ཡང་རྣལ་འབྱོར་སྤྱོད་པས་<line/>
</page>
<page index="351" id="176B">སྐྱེས་བུའི་གནས་བཞིན་མཚུངས་ཤིང་འདྲ་བར་གྱུར་པའི་ཡིད་དང་མཚུངས་ཤིང་འདྲ་བར་གྱུར་པའི་སྐྱེ་བ་དང་མཚུངས་ཤིང་འདྲ་བར་གྱུར་པའི་རྟེན་རྣམས་ཀྱང་ཕན་ཚུན་དུ་བལྟས་པར་<line/>
གྱུར་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་ཤེས་པས་ཀྱང་སྐྱེས་བུ་གཅིག་ཀྱང་ཡོད་པར་མཐོང་ངོ༌། །སྐྱེས་བུའི་གནས་བཞི་པ་རྣམས་ན་གང་དག་ཕན་<line/>
ཚུན་དུ་མཚུངས་ཤིང་འདྲ་བར་གྱུར་པའི་ཡིད་དང་མཚུངས་ཤིང་འདྲ་བར་གྱུར་པའི་སྐྱེ་བ་དང་མཚུངས་ཤིང་འདྲ་བར་གྱུར་པའི་རྟེན་རྣམས་ཐམས་ཅད་འདྲ་བར་གྱུར་པ་མ་ཡིན་པ་དེ་<line/>
ལྟར་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཅི་སྐྱེས་བུའི་གནས་བཞི་པོ་འདི་དག་རྣམས་ནི། སྐྱེས་བུ་<line/>
གང་དག་ལས་ཀྱི་བགོ་སྐལ་ལ་སྤྱོད་པ་དང་ལས་ཀྱི་སྐྱེ་གནས་པ་དང་ལས་ཀྱི་སྐྱེ་བས་གནས་པའི་ཆོས་སུ་གྱུར་པ་མ་ཡིན་པ་ཕན་ཚུན་གྱི་གནས་དང་གྲོང་རྡལ་རྣམས་ན་འགའ་ཞིག་ཡོད་<line/>
དམ༑ ལས་ཀྱི་སྐྱེ་གནས་པ་དང༌། ལས་ཀྱི་བགོ་སྐལ་ལ་སྤྱོད་པ་དང༌། ལས་བརྟན་པར་བྱས་པར་གྱུར་པ་མ་ཡིན་པ་གང་ཡིན་པའི་སྐྱེས་བུ་དེ་ནི། གཅིག་ཀྱང་མ་མཐོང་ངོ༌། །དགེ་བའམ་སྡིག་<line/>
པར་གྱུར་པ་ཡང་རུང་སྟེ་ལས་གང་དག་བྱེད་པར་གྱུར་པ་དེ་དང་དེ་དག་ཉིད་ཀྱི་ལས་རྣམས་ཀྱི་བགོ་སྐལ་ལ་སྤྱོད་པར་འགྱུར་རོ། །གང་ཡང་མཛའ་བོ་དང་མཛའ་བོ་མ་ཡིན་པ་དང་བར་མའི་ཕུང་<line/>
</page>
<page index="352" id="177A">༄༅། །པོ་རྣམས་སུ་མ་གྱུར་པ་ནི། མེད་དོ། །དེ་ལྟར་ལུས་ལ་ལུས་ཀྱི་རྗེས་སུ་ལྟ་ཞིང་རྣལ་འབྱོར་སྤྱོད་པ་གནས་པ་ཡིན་ནོ། །ལེགས་པར་བྱས་པའི་ལས་ཀྱི་མཐའ་རྣམས་<line/>
ལ་སྤྱད་པའི་ལྷ་རྣམས་ཀྱི་ལུས་ནི། ཇི་ལྟ་བུ་ཡིན་ཞིང༌། ཇི་ལྟར་ན་ལྷ་རྫས་ཀྱི་འདོད་པའི་ཡོན་ཏན་ལྔ་ལ་སྤྱོད་པར་གྱུར་ཅིང་ཡང་དག་པར་ལྡན་པས་ལྷ་རྣམས་གནས་པ་ཡིན་ནོ། །དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་རྒྱལ་པོ་ཆེན་པོ་བཞིའི་རིས་ཀྱི་ལྷར་སྐྱེས་པའི་སེམས་ཅན་རྣམས་ལྷ་རྫས་ཀྱི་ལྷའི་འདོད་པའི་ཡོན་<line/>
ཏན་ལྔ་དང་བཅས་ཤིང་ཡང་དག་པར་ལྡན་པ་རྣམས་ལ་འདི་ལྟ་སྟེ། ལྷ་རྣམས་ཀྱི་མིག་ལྷ་རྫས་ཀྱི་གཟུགས་རྣམས་ཀྱིས་ཚིམ་པར་མི་འགྱུར་བའི་ལྷ་རྫས་ཀྱི་གཟུགས་ཕྲ་བ་དང་རགས་<line/>
པ་རྣམས་ཐམས་ཅད་ཀྱང་ལྷན་ཅིག་སྐྱེས་པའི་ལྷའི་མིག་གིས་དཔག་ཚད་སྟོང་ཕྲག་བཅུར་མཐོང་ངོ༌། །གལ་ཏེ་རྫུ་འཕྲུལ་བྱས་ནས་མིག་སྤྲུལ་པར་གྱུར་ན་ནི། དེས་དཔག་ཚད་སྟོང་<line/>
ཕྲག་རབ་ཏུ་མཐོང་བར་འགྱུར་རོ། །དེ་ལྟར་དགེ་སློང་གིས་ལེགས་པར་བྱས་པའི་ལས་ཀྱི་མཐའ་རྣམས་ལ་སྤྱད་པའི་མཐུ་སྟོབས་དང་ལྡན་པའི་ལྷ་རྣམས་ཀྱི་ནང་ནས་རྒྱལ་ཆེན་<line/>
བཞིའི་རིས་ཀྱི་ལྷ་རྣམས་ཀྱི་གང་ཡིན་པ་མཐོང་སྟེ། དེ་དག་ཀྱང་འདོད་པ་དང་དགའ་བ་དང་ཡིད་དུ་འོང་བར་མཐོང་ངོ༌། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་<line/>
</page>
<page index="353" id="177B">ཞིང་གནས་ཏེ། ཇི་ལྟར་རྒྱལ་ཆེན་རིས་བཞིའི་ལྷ་རྣམས་ཀྱི་རྣ་བས་སྒྲ་ཐོས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལྷ་རྣམས་<line/>
ཀྱིས་སྒྲ་གང་དང་གང་དག་ཁོ་ན་ཐོས་པ་དེ་དང་དེ་དག་རྣམས་ནི། འདོད་པ་སྡུག་པ་ཡིད་དུ་འོང་བ་རྣམས་ཐོས་པ་ཡིན་ཏེ། ལྷན་ཅིག་སྐྱེས་པར་གྱུར་པའི་རྣ་བས་ནི། དཔག་ཚད་སུམ་སྟོང་<line/>
གི་སྒྲ་རྣམས་ཐོས་སོ། །གལ་ཏེ་རྫུ་འཕྲུལ་བྱས་ནས་རྣ་བ་སྤྲུལ་པར་གྱུར་ན་ནི། དེས་དཔག་ཚད་སྟོང་ཕྲག་གཉི་ཤུར་ཐོས་པར་འགྱུར་ཏེ། གང་དག་ཐོས་པར་འགྱུར་བ་དེ་དག་རྣམས་ཀྱང་<line/>
འདོད་པ་སྡུག་པ་ཡིད་དུ་འོང་བ་རྣམས་ཐོས་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་རྒྱལ་ཆེན་རིས་བཞིའི་ལྷ་རྣམས་ཀྱི་སྣས་<line/>
དྲི་སྣོམ་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱལ་ཆེན་རིས་བཞིའི་ལྷ་རྣམས་ཀྱི་སྣས་ནི། དྲི་དཔག་ཚད་ཉིས་<line/>
བརྒྱར་དྲི་རྣམས་སྣོམ་པར་བྱེད་དོ། །གལ་ཏེ་རྫུ་འཕྲུལ་བྱས་ཏེ་སྣ་སྤྲུལ་པར་གྱུར་ན་ནི། དཔག་ཚད་སྟོང་ཕྲག་བརྒྱའི་བར་དུ་དེས་དྲི་འཛིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་<line/>
ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ལྷ་རྣམས་ཀྱིས་ལྕེའི་དབང་པོ་རོས་ཚིམ་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
</page>
<page index="354" id="178A">༄༅། །རྒྱལ་ཆེན་རིས་བཞིའི་ལྷ་རྣམས་ཀྱི་ལྕེའི་དབང་པོས་ནི། མི་དམན་པ་དང་ཡིད་དུ་འོང་ཞིང་ཡིད་དུ་འོང་བའི་རོ་རྣམས་ཀྱི་བདེ་བ་དང་ལྡན་པ་ཡིན་ཏེ། རོ་རྣམས་ནི། ཇི་<line/>
ལྟར་ལེགས་པར་བྱས་པའི་ལས་བྱས་པ་རྣམས་ཀྱིས་ལྷ་རྣམས་རོས་ཚིམ་པ་མེད་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཕྲ་བ་དང་<line/>
རགས་པ་དང་མྱུར་བ་ཉིད་དུ་ཡང་འགྱུར་བའི་ལྷ་རྣམས་ཀྱི་བདག་ཉིད་ཀྱི་དངོས་པོའི་ལྷ་རྣམས་ཀྱི་ལུས་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ་དེ། པདྨ་གཅིག་ཉིད་ལ་ལྷ་ལྔ་བརྒྱ་གནས་པར་གྱུར་ན་ཡང་ཕན་ཚུན་ལུས་ཀུན་ཏུ་ཐུག་པར་འགྱུར་བ་དང༌། གཟེར་ཟུག་ཀྱང་འབྱུང་བར་མི་འགྱུར་བ་དེ་སྲིད་དུ་<line/>
ལུས་རྣམས་ཤིན་ཏུ་ཕྲ་བར་གྱུར་པ་ཡིན་ཏེ། གང་གི་ཕྱིར་ལྷ་རྣམས་ཀྱི་ལྷ་རྫས་ཀྱི་གཟི་བརྗིད་ཡིན་པའི་ཕྱིར་རོ། །དཔེར་ན། ཁང་པ་གཅིག་གི་ནང་དུ་མར་མེ་ལྔ་བརྒྱ་ལེགས་པར་སྦར་<line/>
བར་གྱུར་ཀྱང་འོན་ཀྱང་མར་མེའི་འོད་རྣམས་ཕན་ཚུན་དུ་ཟུག་གཟེར་དུ་གྱུར་པ་ནི། མེད་པ་ཡིན་ལ། ཀུན་ཏུ་རེག་པར་འགྱུར་བ་ཡང་མ་ཡིན་ནོ། །དེ་ལྟར་ལྷ་རྣམས་ཀྱི་གཞལ་ཡས་ཁང་<line/>
གི་མཆོག་ན་གནས་པ་རྣམས་ལ་ཕན་ཚུན་དུ་གནོད་ཟུག་མེད་པ་ཡིན་ཞིང་ཐུག་པ་ཡང་མེད་པ་ཡིན་ནོ། །གལ་ཏེ་ཡང་ལྷ་རྣམས་རགས་པའི་ལུས་སྤྲུལ་པར་བྱེད་ན། དེས་དཔག་ཚད་<line/>
</page>
<page index="355" id="178B">བརྒྱ་ཕྲག་མང་པོ་རྣམས་སུ་གྱུར་པའི་གཟུགས་བྱེད་པ་དང༌། བལྟ་ན་སྡུག་བའམ། བལྟ་ན་མི་སྡུག་པའམ། འཇིགས་པར་བྱེད་པའམ། འཇིགས་པར་མི་བྱེད་པ་རྣམས་ཀྱང་བྱེད་པར་འགྱུར་<line/>
རོ༑ ༑གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ལྷ་རྣམས་ཇི་ལྟར་ན་མགྱོགས་པར་འགྲོ་བ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་<line/>
མིག་གིས་མཐོང་བར་གྱུར་པ་ལྷ་རྣམས་ཀྱང་རེ་ཞིག་མགྱོགས་པར་འགྲོ་བ་ཡིན་ནོ། །རྫུ་འཕྲུལ་བྱས་པར་གྱུར་ན་གང་དག་མིག་བཙུམས་པ་ཙམ་ལ་ཡང་པག་ཚད་བརྒྱ་སྟོང་ཕྲག་མང་<line/>
པོ་རྣམས་སུ་འགྲོ་བར་བྱེད་ཅིང་སླར་ཡང་འོང་བར་འགྱུར་བ་ཡིན་ནོ། །གང་དག་གང་ལ་ལྷ་རྣམས་ལ་འགྲོ་བར་འདོད་པར་གྱུར་པ་དེ་དང་དེ་དག་རྣམས་ཉིད་ལ་ཀུན་ཏུ་ཐོགས་པ་མེད་པར་འགྲོ་<line/>
བར་འགྱུར་རོ། །ལྷ་རྣམས་འདོད་པ་གང་དང་གང་དག་དོན་དུ་གཉེར་བར་གྱུར་པ་དེ་དག་རྣམས་ཉིད་དེ་བཞིན་དུ་འདིར་ཕུན་སུམ་ཚོགས་པར་འགྱུར་ཏེ། ཐོབ་པ་རྣམས་ནི། གཞན་གྱིས་<line/>
འཕྲོག་པར་མི་ནུས་པ་དང༌། དབང་དུ་གྱུར་པ་ཡང་ཡིན་ནོ། །ཐོབ་པར་གྱུར་པའི་རང་གི་དོན་རྣམས་ལ་ཕྱིས་ཡང་འདི་དག་རྣམས་གཞན་དག་འགའ་ཞིག་ལ་འཇིགས་པར་འགྱུར་བ་ཡང་མ་ཡིན་<line/>
ནོ༑ ༑མཐོ་འཚམ་པའང་མེད་དོ། །རང་གི་ཡུལ་གྱི་ལྷ་རྫས་རྣམས་ཀྱིས་ཉིན་དང་མཚན་དུ་འཕེལ་བར་བྱེད་དོ། །ལེགས་པར་བྱས་པའི་ལས་བྱས་པ་རྣམས་ནི། འདོད་པའི་ཡོན་ཏན་ལྔ་འབྱོར་<line/>
</page>
<page index="356" id="179A">༄༅། །ཞིང་རྫོགས་པ་རབ་ཏུ་ལྡན་པར་གྱུར་པ་ཡིན་ཏེ། དེ་དག་རྣམས་ནི། ཐམས་ཅད་དུ་འགྱུར་བ་ཡིན་ནོ། །དེ་ལྟར་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་<line/>
ཞིང་གནས་སོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་སུམ་ཅུ་རྩ་གསུམ་པའི་ལྷ་རྣམས་ཀྱི་ལུས་ཡིན་ཞིང་ཡུལ་རྣམས་ལ་ཡང་ཇི་ལྟར་<line/>
འཇུག་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། ཇི་ལྟར་རྒྱལ་ཆེན་བཞིའི་ལྷ་རྣམས་ཀྱི་ཡུལ་གྱི་བདེ་བ་དེ་དག་རྣམས་ལས་<line/>
སུམ་ཅུ་རྩ་གསུམ་པའི་ལྷ་རྣམས་ཀྱི་འདོད་པར་གྱུར་པའི་སྒྲ་དང་རེག་བྱ་དང་རོ་དང་གཟུགས་དང་དྲི་རྣམས་ནི། སྟོང་འགྱུར་དུ་གྱུར་པ་ཡིན་ནོ། །དེ་ཅིའི་ཕྱིར་ཞེ་ན། རྒྱལ་ཆེན་<line/>
རིས་བཞིའི་ལྷ་རྣམས་ཀྱི་དྲུང་ན་སུམ་ཅུར་ཙག་སུམ་པ་རྣམས་ཀྱིས་ནི། ཤིན་ཏུ་འདོད་པར་གྱུར་པ་དང་ཤིན་ཏུ་ཕལ་ཆེ་བ་དང་རབ་ཏུ་དགའ་བར་གྱུར་པ་དང་མཆོག་ཏུ་ཡིད་དུ་<line/>
འོང་བ་དང་ཁྱད་པར་དུ་འཕགས་པའི་ལས་རྣམས་སུམ་ཅུ་རྩ་གསུམ་པའི་ལྷས་བྱས་པའི་ཕྱིར་རོ། །དེ་ཅིའི་ཕྱིར་ཞེ་ན། སུམ་ཅུ་རྩ་གསུམ་པའི་ལྷ་རྣམས་ནི། ལེགས་པར་བྱས་<line/>
པའི་ཕུལ་དུ་བྱུང་བ་ཡིན་པའི་ཕྱིར་རྒྱལ་ཆེན་རིས་བཞི་པ་རྣམས་ཀྱིས་ནི། སུམ་ཅུ་རྩ་གསུམ་གྱི་ལྷ་རྣམས་ཀྱི་བདེ་བའི་དབང་དུ་བྱས་ནས་མཉམ་པར་ནུས་པ་ཡང་མ་ཡིན་ནོ། །དེ་<line/>
</page>
<page index="357" id="179B">ལྟར་རྣལ་འབྱོར་སྤྱོད་པ་ཞིབ་མོར་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་དམྱལ་བ་པའི་<line/>
སྐྱེ་བོ་རྣམས་ཀྱི་ལུས་ཡིན་ན། ཡང་སོས་དང་ཐིག་ནག་དང་བསྡུས་འཇོམས་དང་ངུ་འབོད་དང་དུ་འབོད་ཆེན་པོ་དང་ཚ་བ་དང་རབ་ཏུ་ཚ་བ་དང་མནར་མེད་པ་དང་དམྱལ་བ་ཆེན་པོ་རྣམས་<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མི་འདོད་པ་དང་མི་སྡུག་པ་དང་ཡིད་དུ་མི་འོད་བར་གྱུར་པའི་ལས་རྣམ་པ་གསུམ་པོ་ལུས་ཀྱིས་<line/>
དང་ངག་གིས་དང་ཡིད་ཀྱིས་བྱས་ཤིང་བསགས་པས་དམྱལ་བ་རྣམས་སུ་སྐྱེ་བར་འགྱུར་རོ། །གང་གི་ཕྱིར་བྱས་ཤིང་བསགས་པའི་ཉེས་པར་བྱས་པའི་ལས་རྣམས་མ་མྱོང་གི་བར་དུ་<line/>
འགྲོལ་བར་འགྱུར་བ་ནི། མེད་དོ། །དེ་ལྟར་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། ལས་གང་དག་གིས་དམྱལ་བ་འདི་དག་རྣམས་གང་དུ་སྐྱེ་བར་འགྱུར་བ་ཡང་<line/>
དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། སྲོག་གཅོད་པ་ཤིན་ཏུ་བསྟེན་ཅིང་བསྒོམས་ལ་ལན་མང་དུ་བྱས་པར་གྱུར་པས་ན་དམྱལ་བ་ཡང་སོས་སུ་<line/>
སྐྱེ་བར་འགྱུར་རོ། །སྲོག་གཅོད་པ་དང་མ་བྱིན་པར་ལེན་པ་ཡང་ཤིན་ཏུ་བསྟེན་ཅིང་བསྒོམས་ལ་ལན་མང་དུ་བྱས་པར་གྱུར་པའི་ཉིས་འགྱུར་གྱི་ལས་ཀྱིས་ཐིག་ནག་ཏུ་སྐྱེ་བར་འགྱུར་རོ། །སྲོག་<line/>
</page>
<page index="358" id="180A">༄༅། །གཅོད་པ་དང་མ་བྱིན་པར་ལེན་པ་དང་འདོད་པས་ལོག་པར་གཡེམ་པ་རྣམས་ཤིན་ཏུ་བསྟེན་ཅིང་བསྒོམས་ལ་ལན་མང་དུ་བྱས་པར་གྱུར་པས་ན། དམྱལ་བ་<line/>
ཆེན་པོ་བསྡུས་འཇོམས་སུ་སྐྱེ་བར་འགྱུར་རོ། །སྲོག་གཅོད་པ་དང་མ་བྱིན་པར་ལེན་པ་དང་འདོད་པ་ལ་ལོག་པར་སྤྱོད་པ་དང་བརྫུན་དུ་སྨྲ་བ་རྣམས་ཤིན་ཏུ་བསྟེན་ཅིང་བསྒོམས་<line/>
ལ་ལན་མང་དུ་བྱས་པར་གྱུར་པས་ནི། ངུ་འབོད་དུ་སྐྱེ་བར་འགྱུར་རོ། །སྲོག་གཅོད་པ་དང་མ་བྱིན་པར་ལེན་པ་དང་འདོད་པ་ལེག་པར་སྤྱོད་པ་དང་བརྫུན་དུ་སྨྲ་བ་དང་འབྲུ་དང་<line/>
བཅོས་མའི་ཆང་སྡོམ་པ་འཛིན་པ་ལ་སྐོམ་དུ་བྱིན་པར་གྱུར་ན་ངུ་འབོད་ཆེན་པོར་སྐྱེ་བར་འགྱུར་རོ། །སྲོག་གཅོད་པ་དང་མ་བྱིན་པར་ལེན་པ་དང་འདོད་པ་ལོག་པར་གཡེམ་པ་<line/>
དང་བརྫུན་དུ་སྨྲ་བ་དང་འབྲུ་དང་བཅོས་པའི་ཆང་སྡོམ་པ་བཟུང་བ་ལ་སྐོམ་དུ་བྱིན་པར་གྱུར་པ་དང་ལོག་པར་ལྟ་བ་ཅན་དུ་གྱུར་ན་ཚ་བའི་དམྱལ་བ་ཆེན་པོར་སྐྱེ་བར་འགྱུར་རོ། །སྲོག་<line/>
གཅོད་པ་དང་མ་བྱིན་པར་ལེན་པ་དང་འདོད་པ་ལོག་པར་སྤྱོད་པ་དང་བརྫུན་དུ་སྨྲ་བ་དང་འབྲུ་དང་བཅོས་པའི་ཆང་སྡོམ་པ་འཛིན་པ་ལ་འཐུང་དུ་བཅུག་པ་རྣམས་དང་ལོག་པར་ལྟ་<line/>
བ་དང་སྡོམ་པ་འཛིན་པའི་དགེ་སློང་དང་དགེ་སློང་མ་ཡང་རུང་སྟེ། སུན་ཕྱུང་བར་གྱུར་པས་ནི། རབ་ཏུ་ཚ་བའི་དམྱལ་བ་ཆེན་པོར་སྐྱེ་བར་འགྱུར་རོ། །དམྱལ་བ་ཆེན་པོ་ཀུན་ནས་<line/>
</page>
<page index="359" id="180B">འགྲུབ་པར་གྱུར་པའི་ལས་ལྔས་མནར་མེད་པར་སྐྱེ་བར་འགྱུར་བ་ནི། འདི་ལྟ་སྟེ། པ་དང་མ་དང་དགྲ་བཅོམ་པ་རྣམས་སྲོག་གཅོད་པར་བྱེད་པ་དང་དགེ་འདུན་འབྱེད་པར་བྱེད་པ་དང་སངས་<line/>
རྒྱས་བཅོམ་ལྡན་འདས་ལ་ངན་སེམས་ཀྱིས་ཁྲག་འབྱིན་པར་བྱེད་པ་དང་ལས་དེ་རྣམས་ཀྱིས་མནར་མེད་པའི་དམྱལ་བ་ཆེན་པོར་སྐྱེ་བར་འགྱུར་རོ། །དེས་དམྱལ་བ་པ་རྣམས་ཀྱི་ལས་ཀྱི་<line/>
རྣམ་པར་སྨིན་པ་རྣམས་ལ་བསམ་ནས་སེམས་ཅན་རྣམས་ལ་རྗེས་སུ་སྙིང་བརྩེ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། དེས་ཡི་<line/>
དྭགས་ཀྱི་འགྲོ་བར་གཏོགས་པའི་སེམས་ཅན་རྣམས་ཇི་ལྟར་མཐོང་བ་ཡིན་ཞེ་ན། གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། སེར་སྣ་རྣམ་པ་དུ་མས་སྐྱེས་པའི་ཡི་དྭགས་རྣམས་སམ་དཔག་ཚད་ལྔ་བརྒྱའི་ས་འོག་ཉིད་དུ་སྐྱེས་པར་<line/>
གྱུར་པ་རྣམས་ལ་རྣམ་པ་དུ་མར་ཡང་ཟས་མེད་པ་ཤིན་ཏུ་སྨེ་བར་གྱུར་པ་ཕན་ཚུན་དུ་ཟས་སུ་གྱུར་པ་ལྟོགས་པ་དང་སྐོམ་པས་ཉམ་ཐག་པ་ཤིན་ཏུ་སྡུག་བསྔལ་བར་གྱུར་པ་རྣམས་<line/>
མེའི་ཆར་འབབ་པས་སྲེག་པར་བྱེད་པ་རྣམས་ནི། ལས་ཇི་ལྟ་བ་དེ་བཞིན་དུ་ཉེ་བར་འགྲོ་བ་དང་ལས་ཀྱི་བགོ་སྐལ་ལ་སྤྱོད་པ་དང་ལས་ཀྱི་སྐྱབས་གནས་པ་རྣམས་ཡིན་ཏེ། ཤིན་ཏུ་ཡང་<line/>
</page>
<page index="360" id="181A">༄༅། །སྡུག་བསྔལ་བར་གྱུར་པའི་ཡི་དྭགས་དེ་དག་རྣམས་མཐོང་ནས་གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་དུད་འགྲོའི་འགྲོ་བར་<line/>
གཏོགས་པ་རྣམས་ལ་ཀུན་ཏུ་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ་རྣམ་པ་དུ་མར་གྱུར་པ་རྣམས་མཐོང་བ་ཡིན་<line/>
ནོ༑ ༑མདོར་བསྡུ་ན་གནས་གསུམ་ན་རྒྱུ་བ་རྣམས་ལ་འདི་ལྟ་སྟེ། ཆུ་ལ་རྒྱུ་བར་བྱེད་པ་རྣམས་ནི། ཉ་ལ་སོགས་པའོ། །ཐང་ལ་རྒྱུ་བར་བྱེད་པ་རྣམས་ནི། གླང་པོ་ཆེ་དང་རྟ་དང་བ་ལང་<line/>
དང་མ་ཧི་ཥ་དང་རི་དྭགས་དང་ཕག་པ་ལ་སོགས་པ་རྣམས་སོ། །ནམ་མཁའ་ལ་རྒྱུ་བ་རྣམས་ཀྱང་རྣམ་པ་དུ་མའོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་<line/>
པར་བྱེད་པ་རྣ་མཐོང་བ་དང་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་ཇི་ལྟར་སྐྱེ་གནས་ལས་སྐྱེ་བའི་དུད་འགྲོ་རྣམས་མཐོང་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་<line/>
རབ་བམ། ལྷའི་མིག་གིས་སྐྱེ་གནས་བཞི་ལས་སྐྱེ་བར་འགྱུར་བའི་དུད་འགྲོ་རྣམས་མཐོང་སྟེ། མངལ་ལས་སྐྱེ་བ་ནི། ཕག་པ་དང་བ་ལང་དང་མ་ཧི་ཥ་དང་གླང་པོ་ཆེ་དང་རྟ་ལ་སོགས་པ་<line/>
རྣམས་སོ། །སྒོང་ང་ལས་སྐྱེ་བ་ནི། སྦྲུལ་དང་ངང་པ་དང་བྱ་བ་ལཱ་ཀཱ་དང་ཁྱིམ་བྱ་དང་བྱ་རོག་ལ་སོགས་པ་རྣམས་སོ། །དྲོད་གཤེར་ལས་སྐྱེས་པ་ནི། ཤིག་དང་འདྲེ་ཤིག་པ་ལ་སོགས་པ་<line/>
</page>
<page index="361" id="181B">རྣམས་སོ། །རྫུས་ཏེ་སྐྱེ་བ་ནི། ཕལ་ཆེར་གདོང་རིང་གི་ཀླུ་ལ་སོགས་པ་རྣམས་སོ། །དེས་དུད་འགྲོ་རྣམས་གང་ཡིན་པ་ཡང་དག་པ་ཇི་ལྟ་བ་བཞིན་དུ་མཐོང་ངོ༌། །དེ་ལས་གནས་སྐབས་གསུམ་པོ་<line/>
ཐམས་ཅད་ན་ཡང་འདོད་པ་དང་ཡིད་དུ་འོང་བ་རྣམས་ཐ་དད་དུ་འགྱུར་བ་དང་མེད་པར་གྱུར་བ་དང་འབྲལ་བར་འགྱུར་བ་དང་འགྱེས་པར་འགྱུར་བ་རྣམས་སུ་གང་དག་མི་འགྱུར་བའམ། གང་<line/>
ལ་སྲོག་ཆགས་རྣམས་ཐམས་ཅད་ཀྱིས་ཀྱང་ལྷན་ཅིག་ཏུ་མཛའ་བོ་དང་མི་མཛའ་བོ་དང་བར་མའི་ཕུང་པོ་རྣམས་ཐམས་ཅད་རྣམ་པར་གཞག་པ་བྱས་པར་མ་གྱུར་པའམ། གང་ལ་ཡང་<line/>
འཆི་འཕོ་བ་དང་སྐྱེ་བར་འགྱུར་བ་རྣམས་བྱས་ཤིང་བྱས་པར་མ་གྱུར་པ་ནི། དམྱལ་བའི་གནས་རྣམས་དང་ཡི་དྭགས་ཀྱི་གནས་རྣམས་དང་དུད་འགྲོའི་གནས་རྣམས་དང༌། གནས་ཀྱིས་<line/>
བསྡུས་པ་རྣམས་ན་ཅུང་ཟད་ཀྱང་མེད་དོ། །དགེ་སློང་དག། འཁོར་བ་འདི་ནི། འདོད་པར་བྱ་བ་མ་ཡིན་ནོ། །ཇི་སྲིད་དུ་དགའ་བ་མ་ཡིན་པ་དེ་ལྟར་ཡིད་དུ་འོང་བ་མ་ཡིན་ཏེ། དེ་ལྟར་མི་མཐུན་<line/>
པ་དང་དེ་ལྟ་དེ་ལྟར་སླུ་བ་དང་དེ་ལྟར་རབ་ཏུ་འཇིག་པའི་ཆོས་ཅན་དང་དེ་ལྟར་སེམས་ཅན་རྣམས་ཐམས་ཅད་ནི། ཐུན་མོང་མ་ཡིན་པར་སྡུག་བསྔལ་པར་གྱུར་པ་ཡིན་ནོ། །དེའི་ཕྱིར་དགེ་སློང་<line/>
དག། འཁོར་བའི་གནས་ལ་འདོད་ཆགས་དང་བྲལ་བར་གྱིས་ཤིག །དོན་མེད་པ་སླུ་བ་རྣམ་པར་འཇིག་པའི་ཆོས་ཅན་མི་རྟག་པ་སྡུག་བསྔལ་བ་མུན་ནག་དུ་བྱེད་པ་མནོག་ཆུང་བ་འདི་དག་<line/>
</page>
<page index="362" id="182A">༄༅། །ལས་ཤིན་ཏུ་མྱུར་བར་རྣམ་པར་གྲོལ་བར་གྱིས་ཤིག །དེ་ལྟར་ནཱ་ལ་ཏིའི་གྲོང་གི་བྲམ་ཟེ་དང་ཁྱིམ་བདག་རྣམས་དང་དགེ་སློང་རྣམས་ཀྱང་ནང་གི་བདག་ཉིད་ཀྱི་<line/>
ལུས་ཀྱིས་ཕྱི་རོལ་གྱི་ལུས་ཀྱང་བདག་པོ་ཉིད་དུ་རྣལ་འབྱོར་སྤྱོད་པས་མཐོང་ནས་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཡང་ཇི་ལྟར་ན་ནཱ་ལ་ཏིའི་གྲོང་གི་བྲམ་ཟེ་དང་ཁྱིམ་<line/>
བདག་དང་དགེ་སློང་རྣམས་ཀྱང་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ཡིན་ན། འདི་ན་ཡང་དག་པ་ཇི་ལྟ་བ་བཞིན་དུ་གྱུར་པའི་ནང་གི་བདག་ཉིད་ཀྱི་ལུས་<line/>
ལས་ཡང་གང་དག་ལུས་ཀྱི་ནང་དུ་ཞ་བར་གྱུར་པའི་མིག་གཙང་བའི་ཡན་ལག་རྣམས་ལ་ཡང་དག་པ་ཇི་ལྟ་བ་བཞིན་དུ་མཐོང་ཞིང་རྣམ་པར་དཔྱོད་པ་ལ་སོ་སོར་རྟོག་པར་བྱེད་པས་ལན་<line/>
གཅིག་མ་ཡིན་པར་མགོ་བོ་ནས་ཇི་སྲིད་དུ་རྐང་པའི་བར་དུ་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་དོ། །རྣལ་འབྱོར་སྤྱོད་པ་དེ་དང་པོ་ཁོ་ནས་སོ་སོར་རྟོག་པར་བྱེད་པ་ན། དེས་<line/>
ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ། ཐོད་པའི་སྲུབ་བཞིར་གྱུར་པའི་རུས་པའི་མགོ་བོའི་གླད་ཕོར་གྱི་དུམ་བུ་བཞི་ཡིན་ཞིང་དེ་ལ་སྲིན་བུ་ཀུན་<line/>
ཏུ་རྒྱུ་བ་ཡིན་ཏེ། དེའི་རིགས་ཅན་དུ་གྱུར་པ་རྣམས་ཟས་ཀླད་ཕོར་ལ་རྒྱུ་བ་ཡིན་ལ། གཉིས་པ་ཀླད་ཕོར་ལ་རྒྱུ་བ་ཞེས་བྱ་བའི་སྲིན་ནི། ཀླད་པ་ཟ་བར་རྒྱུ་བར་བྱེད་པ་སྟེ། དེ་ལ་ཡང་<line/>
</page>
<page index="363" id="182B">སོ་སོར་གནས་པ་དང་དེའི་རིགས་ཅན་དང་ཀླད་པ་ཟ་བར་བྱེད་པ་ཡིན་ནོ། །གང་ཀླང་ཕོར་གྱི་རུས་པའི་གསེབ་ན་འགྲོ་བོའི་སྲིན་རྣམས་ནི། །མགོའི་ཀླད་ཕོར་གྱི་གསེབ་ན་སོ་སོར་གནས་སོ། །དེའི་<line/>
རིགས་ཅན་དང་དེའི་ཟས་སུ་གྱུར་པ་ཡང་ཡིན་ནོ། །སྐྲ་ཟ་བ་ཞེས་བྱ་བའི་སྲིན་ནོ། ཀླད་ཕོར་གྱི་ཕྱི་རོལ་ན་ཡོད་དེ། དེ་སྐྲ་ལོའི་རྩ་བའི་ཟས་ཅན་དེ་ཟས་ཕལ་ཆེ་བར་གྱུར་ན་ནི། མགོ་བོ་<line/>
སྐྲ་རྗེན་དུ་འགྱུར་རོ། །རྣ་བ་ལ་སྤྱོད་པ་ཞེས་བྱ་བའི་སྲིན་ནི། རྣ་བ་གཉིས་ཀྱི་ནང་ན་སོ་སོར་གནས་ཏེ། དེ་ལས་སྐྱེས་ཤིང་ཟས་ཀྱང་ཡིན་ལ་དེ་ཁྲོས་པར་གྱུར་ན་ནི། རྣ་བ་གཟེར་བ་དང་<line/>
ནད་དུ་འགྱུར་རོ། །སྣ་བས་ལ་འཇུག་པ་ཞེས་བྱ་བའི་སྲིན་ནི། སྣ་བུག་ན་གནས་ཏེ། དེ་ལས་སྐྱེས་པ་དང་ཟས་ཀྱང་ཡིན་ལ་དེ་ཁྲོས་ན་ནི། གང་དག་ཟོས་པ་དང་འཐུངས་པ་དང་འཆོས་<line/>
པ་དང་མྱངས་པ་རྣམས་ཟ་བར་བྱེད་དོ། །དེ་ངའི་སྣ་འདི་ལས་ཀླད་རྒྱས་ལ་འཕོས་ནས་ཟ་བར་བྱེད་དེ། དེའི་སྐྱོན་གྱིས་བདག་གི་དང་ག་མི་བདེ་བར་འགྱུར་རོ། །ཚིལ་གྱི་ནང་ན་སྤྱོད་པ་ཞེས་<line/>
བྱ་བའི་སྲིན་ནི། ངའི་མགོ་ལ་གནས་ཏེ། དེ་ལས་སྐྱེས་ཤིང་དེ་ཟ་བར་བྱེད་པ་དེ་ཁྲོས་པར་གྱུར་ན་ནི། མགོ་ལ་ལྷང་ཀྱོག་འོང་ངོ༌། །ཚིགས་ཀྱི་གསེབ་ན་རྒྱུ་བ་ཞེས་བྱ་བའི་སྲིན་ནི། ངའི་ལུས་<line/>
ལ་སོ་སོར་གནས་ཏེ། འགྲམ་པའི་བར་ན་དང་དེ་ལས་སྐྱེས་པ་དང་དེ་ཟ་བར་ཡང་བྱེད་ལ། དེ་རྣ་བའི་ཕྱི་རོལ་གྱི་བར་རྣམས་ལ་ཀུན་ཏུ་འགྲོ་བར་བྱེད་དེ། དེ་ཁྲོས་ནས་ཟ་བར་གྱུར་ན་ནི། ཁབ་<line/>
</page>
<page index="364" id="183A">༄༅། །ཀྱིས་བཞིན་དུ་འབིགས་པར་བྱེད་དོ། །ལུད་པ་ཟ་བ་ཞེས་བྱ་བའི་སྲིན་ནི། ཟས་ཀྱི་རོ་རྣམས་འབབ་པའི་སྤུབས་དང་ལྕེའི་རྩ་བ་ན་གནས་ཏེ། དེ་ལས་སྐྱེས་པ་<line/>
དང་དེ་ཟ་བར་བྱེད་པ་དང་དེ་ཁྲོས་པར་གྱུར་ན་ནི། བདག་གི་ཁ་སྐམ་པར་འགྱུར་རོ། །སོ་རྣམས་ཀྱི་རྩ་བ་ན་སྲིན་སོ་སོར་གནས་ཏེ། སོའི་རྩ་བ་ཟ་བར་བྱེད་པ་ཞེས་བྱ་བ་གང་ཡིན་པ་ཁྲོས་པར་<line/>
གྱུར་ན་ནི། སོ་གཟེར་པར་འགྱུར་རོ། །དེ་ལྟར་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་རྣལ་འབྱོར་སྤྱོད་པ་གནས་པ་ཡིན་ནོ། །བདག་གི་མགོ་བོ་ལ་སྲིན་བུའི་རིགས་བཅུ་<line/>
གནས་སོ། །གཞན་ཡང་རྣལ་འབྱོར་སྤྱོད་པ་མགོའི་རུས་པ་དང་ཤ་དང་ནང་གི་བདག་ཉིད་སོ་སོ་རྣམས་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། མགོ་བོའི་རུས་པ་དབ་ཤ་རྣམས་<line/>
ཀྱང་ཇི་ཙམ་ཞིག་ཡོད་པ་ཡང་དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། མགོའི་གླད་བོར་ནི། དུམ་བུ་བཞིག །མཁུར་ཚོས་ཀྱི་ལྡང་རུས་པ་ནི།<line/>
གསུམ་མོ། །ཨོག་སྐོའི་རུས་པ་ནི། གཅིག་གོ །སོའི་རྩ་བའི་རུས་པ་རྣམས་ནི། སུམ་ཅུ་རྩ་གཉིས་སོ། །དེ་ལྟར་ངའི་རྐན་གྱི་རུས་པ་ནི། གཉིས་སོ། །མཇིང་པའི་རུས་པ་རྣམས་ནི།<line/>
བཅོ་ལྔའོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་མགོ་བོ་ལ་ཤ་ཡོད་པ་དང་མགོའི་ཤ་ཟས་རྣམས་ཀྱིས་<line/>
</page>
<page index="365" id="183B">འཕེལ་བ་ནི། ཇི་ཙམ་ཞིག་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བདག་གི་ཀླད་ཕོར་ལ་ནི། ཤའི་དུམ་བུ་བཞིའོ། །འགྲམ་<line/>
པ་ལ་ནི། གཉིས་སོ། །ཐོད་པ་དག་གི་བར་ན་ནི། གཅིག་གོ །མགྲིན་པ་དང་སྣ་དང་ལྕེ་རྣམས་ལ་དུམ་བུ་རེ་རེའོ། །མཆུ་གཉིས་ལ་ནི། དུམ་བུ་གཉིས་སོ། །རྣ་བའི་པགས་པའི་ལེབ་མའི་དུམ་བུ་<line/>
གཉིས་ཏེ། ཤའི་གོང་བུ་དེ་དག་རྣམས་དང་ཉེ་བར་ལྡན་ཞིང་བདག་གི་ཟས་ཀྱི་དབང་གིས་ཉེ་བར་འཕེལ་བ་དང་ཕྱིར་ཞིང་རྒྱས་པ་དང་ཤིན་ཏུ་རྒྱས་པར་ཡང་འགྱུར་རོ། །གཞན་ཡང་སྲིན་<line/>
གྱི་རིགས་བཅུས་མགྲིན་པ་རླུགས་པར་བྱེད་པ་རྣམས་ནི། འདི་ལྟ་སྟེ། ཟས་སུ་ཁའི་ལྗན་ལྗིན་རྣམས་ཟ་བར་བྱེད་པ་དང༌། མཆིལ་མ་འབྱུང་བར་བྱེད་པ་དང་སྐྱུག་པར་བྱེད་པ་ནི། ཁུ་བ་<line/>
མགྲིན་པའི་རྩ་བ་བཅུའི་ནང་རྣམས་ལ་རྒྱུ་བར་བྱེད་པ་ཡིན་ནོ། །མངར་མྱོས་ཀྱིས་མྱོས་པ་དང་རབ་ཏུ་མྱོས་པ་དང་རོ་དྲུག་ལ་སྲེད་པ་དང་གྷུ་ར་སྙུར་རབ་དང་རོ་ལ་རབ་ཏུ་སྡང་བ་དང་ཉལ་བ་ལ་ཤིན་<line/>
ཏུ་དགའ་བ་དང་སྦོམ་པོ་རྣམས་སོ། །དེ་ལ་དགེ་སློང་དག །རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་བར་བྱེད་དེ། ངའི་སྲིན་བུ་དག་གིས་ལུས་འདིའི་ཡུལ་ཕྱོགས་གང་དག་ཏུ་ནད་དུ་གྱུར་པའམ་<line/>
ནད་མེད་པར་གྱུར་པའི་ཡང་ལས་ཅི་དག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ། ལྷའི་མིག་གིས་མཐོང་བར་གྱུར་པ། ཁ་ཆུ་ཟ་བར་བྱེད་པའི་སྲིན་བུ་དང༌།<line/>
</page>
<page index="366" id="184A">༄༅། །མགྲིན་པའི་ཡུལ་ཕྱོགས་དང་པོ་ན་རབ་ཏུ་གནས་ཏེ། དེ་བདག་གིས་སོའི་རང་ཐག་གིས་ཕྱེ་མར་རྣལ་ནས་འོག་ཏུ་གསུས་པར་རབ་ཏུ་ལྟུང་བར་གྱུར་ན་སྐད་<line/>
ཅིག་ལ་སྐྱུག་པར་བྱེད་པ་དང་འདྲ་བའི་ལྗན་ལྗིན་རྣམས་ཀྱིས་གཡོགས་པ་ཡིན་པས་དེ་ཀླད་རྒྱས་ལས་རབ་ཏུ་འབབས་པར་འགྱུར་རོ། །སྣབས་དེ་དང་དེ་དག་རྣམས་ཀུན་ཏུ་གཡོགས་<line/>
པར་གྱུར་པའི་ལྗན་ལྗིན་དང་འདྲེས་པ་མེད་པར་བྱེད་དོ། །དེས་ཀྱང་རྒྱས་པར་གྱུར་ནས་གལ་ཏེ་ན་ཤིན་ཏུ་སྦོམ་པར་སོང་བར་གྱུར་ན་ནི། དེས་བདག་བད་ཀན་གྱིས་ལུ་བར་བྱེད་དོ། །<line/>
སྣུམ་པ་དང་མངར་བ་དང་ཤིན་ཏུ་མངར་བར་གྱུར་པ་དང་ཤིན་ཏུ་སྐྱུར་བ་མ་ཡིན་པ་དང་ཤིན་ཏུ་བསིལ་བའི་ཟས་རྣམས་ཀྱིས་མགྲིན་པའི་ཡུལ་ཕྱོགས་སུ་སྐྱེ་བར་འགྱུར་རོ། །གཞན་<line/>
ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། མཆིལ་མ་འབྱུང་བར་བྱེད་པའི་སྲིན་གྱིས་བདག་གིས་ལུས་སོ་གསོད་པར་བྱེད་པའམ་སོ་མི་གསོད་པར་བྱེད་པ་<line/>
ཡིན་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མཆིལ་མ་འབྱུང་བར་བྱེད་པའི་སྲིན་ནི། ངའི་མགྲིན་པའི་གསེབ་ན་སོ་སོར་<line/>
གནས་ཏེ། དེ་གལ་ཏེ་རང་བཞིན་དུ་གནས་པར་གྱུར་ན་དེའི་ཚེ་སྔར་བཤད་པའི་ངའི་ཟས་རྣམས་སྐྱུག་རླུག་ཏུ་མི་འགྱུར་རོ། །ཡང་དག་པར་བདེ་བར་གྱུར་པས་ཀྱང་ཁུ་བ་རྒྱུ་བའི་རྒྱུན་<line/>
</page>
<page index="367" id="184B">བཅུར་མངོན་པར་འབབ་བོ། །དཔེར་ན། འདི་ནི། བད་ཀན་ཆེ་བར་གྱུར་ན་ནད་མེད་པར་མི་འགྱུར་རོ། །སྲིན་གྱིས་བད་ཀན་ཆུ་སྐྱགས་སམ་སྙིང་ལ་ལྡོག་པར་བྱེད་དོ། །གཞན་ཡང་རྣལ་<line/>
འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྐྱུག་བྱེད་ཅེས་བྱ་བའི་སྲིན་བུས་<line/>
བདག་ལ་རང་བཞིན་དུ་གནས་པའམ་རང་བཞིན་དུ་མི་གནས་པར་ཅི་ཞིག་བྱེད་པ་ཡིན་ཞིང༌། ཟས་ཀྱང་ཅི་དག་གིས་ངའི་ལུས་ལ་སོ་སོར་གནས་པ་ཡིན་ནོ། རབ་ཏུ་སྐྱུག་བྱེད་ནི། ཁུ་བ་<line/>
རྒྱུ་བ་བཅུའི་རྒྱུན་ནང་དུ་ཞུགས་པར་གྱུར་ནས་མགྲིན་པའི་སྦུབས་ཀྱི་ཡུལ་ཕྱོགས་སུ་རྒྱུན་ལས་སྐད་ཅིག་ཉིད་ལ་སྟེང་དུ་འཕོས་ནས་འབྱུང་བར་བྱེད་དོ། །ཟོས་པ་ན་ཡང་རུང་སྟེ། དེས་<line/>
བདག་ལ་སྐྱུག་པར་བྱེད་པ་རྣམ་པ་ལྔ་སྐྱེད་པར་བྱེད་དོ། །རླུང་དང་མཁྲིས་པ་དང་བད་ཀན་དང་འདུས་པ་དང་སྦྲང་བུས་བྱས་པ་རྣམས་སོ། །ཅི་སྟེ་རང་གི་གནས་ན་གནས་པར་གྱུར་ན། སྔར་<line/>
བཤད་པའི་གསུས་པའི་ཞབས་སུ་བབས་ནས་བདག་གི་ཟས་རྣམས་ལེགས་པར་འགྱུར་བ་དང༌། དེ་ནི། མཆིལ་མའི་ཟས་ཅན་ཡང་ཡིན་ནོ། །རབ་ཏུ་སྐྱུག་པར་བྱེད་པའི་སྲིན་གྱིས་<line/>
ཇི་ལྟར་རླུང་གིས་སྐྱུག་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། གལ་ཏེ་ཡང་བ་དང་བསིལ་བ་དང་རྩུབ་པ་དང་རྒྱུན་<line/>
</page>
<page index="368" id="185A">༄༅། །ཅུང་ཟད་བསྡམས་པ་དང༌། གཉིད་མ་ལོག་པ་ལས་བདག་ལ་འབྱུང་བར་འགྱུར་རོ། །དེ་ངའི་མགུལ་པའི་སྦུ་གུ་ལ་རབ་ཏུ་ཞུགས་པས་རླུང་འབྱུང་བ་ཡིན་ཏེ།<line/>
ངའི་སྲན་རབ་ཏུ་སྐྱུག་བྱེད་དེ་གནས་ལས་འཕོ་བར་འགྱུར་བའི་སྐྱོན་གང་ཡིན་བས་བདག་ལ་རླུང་གིས་སྐྱུག་པ་འབྱུང་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ངའི་སྲིན་རབ་ཏུ་སྐྱུག་བྱེད་ཀྱིས་མཁྲིས་པ་ལས་སྐྱུག་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ་ཚ་བ་དང་དྲོ་བ་དང་ལན་ཚྭ་དང་འགྱུར་བྱེད་ཀྱི་ཚྭ་དང་ལྡན་པའི་ཟས་གང་གི་ཚེ་མང་བུ་ཟོས་པར་གྱུར་ན། བདག་གི་དྲོ་བ་ལ་སོགས་པ་དེ་དག་གི་སྐྱོན་<line/>
དེ་དག་གིས་སྐྱུག་བྱེད་ཀྱི་སྲིན་མཐོ་བཙམས་པར་གྱུར་ནས་གནས་ལས་སྟེང་དུ་གྱུར་བས། དེས་བདག་མཁྲིས་པའི་སྐྱུག་པ་སྐྱེད་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་<line/>
ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བད་ཀན་གྱིས་རབ་ཏུ་སྐྱུག་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་<line/>
པ༑ མངར་བར་གྱུར་པ་དང་བསིལ་བ་དང་ལྕི་བ་དང་སྣུམ་པ་དང་འཇམ་པ་དང་ཉིན་མཚན་དུ་ཉལ་བ་རྗེས་སུ་བསྟེན་པ་ལས། བད་ཀན་རབ་ཏུ་འཁྲུགས་པར་གྱུར་ལ་དེས་ངའི་སྐྱུག་བྱེད་<line/>
</page>
<page index="369" id="185B">ཀྱི་སྲིན་ཤིན་ཏུ་ཚོ་བར་གྱུར་ནས་དེས་ངའི་མགྲིན་པར་ནད་བྱེད་པར་འགྱུར་བ་དང་སྐྱུག་པར་ཡང་བྱེད་དོ། །དེ་ལས་བདག་ལ་བད་ཀན་གྱིས་སྐྱུག་པ་སྐྱེད་པར་འགྱུར་རོ། །གཞན་ཡང་རྣལ་<line/>
འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བདག་གི་སྲིན་རབ་ཏུ་སྐྱུག་བྱེད་ཀྱིས་འདུས་པའི་སྐྱུག་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ།<line/>
ལྷའི་མིག་གིས་མཐོང་བར་གྱུར་པ་ཡང་བ་དང་བསིལ་བ་དང་རྩུབ་པ་དང་ཚ་བ་དང་སྐྱུར་བ་དང་ལན་ཚྭ་དང་འཇམ་པ་དང་གྲང་བ་དང་མངར་མོ་དང་སྣུམ་པ་རྣམས་ཤིན་ཏུ་བསྟེན་པར་གྱུར་<line/>
པས་བདག་གི་སྲིན་རབ་ཏུ་སྐྱུག་བྱེད་ཀྱིས་མགུལ་བའི་ཡུལ་དུ་རྣམ་པར་འཇོམས་པར་བྱེད་དོ། །དེས་སྐྱོན་གསུམ་གྱིས་བདག་སྐྱུག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་<line/>
ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བདག་ལ་སྦྲང་བུས་བྱས་པའི་སྐྱུག་པར་གྱུར་པ་སྐྱུག་བྱེད་ཀྱི་སྲིན་གྱིས་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ།<line/>
ལྷའི་མིག་གིས་མཐོང་བར་གྱུར་པ། སྦྲང་བུའི་རྟུག་པའི་སྐྱོན་གྱིས་རབ་ཏུ་སྐྱུག་བྱེད་ཀྱི་སྲིན་མགུལ་བའི་ཡུལ་དུ་གཡོ་བར་འགྱུར་རོ། །དེའི་སྐྱོན་གྱིས་བདག་ལ་སྐྱུག་པ་སྐྱེ་བར་འགྱུར་རོ།།<line/>
གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཐོས་པ་ལས་བྱུང་བའི་ཤེས་རབ་དག་གིས་སམ། ལྷའི་མིག་གིས་དེས་མཐོང་བར་གྱུར་པ། ངའི་སྲིན་མངར་<line/>
</page>
<page index="370" id="186A">༄༅། །མྱོས་ནི༑ ལྕེའི་རྩེ་མོ་ནས་བཟུང་ནས་ཀུན་ལ་རྒྱུ་བར་བྱེད་ཅིང་ཇི་སྲིད་དུ་སྲོག་རྒྱུ་བའི་རྩའི་ནང་ན་ཀུན་ཏུ་རྒྱུ་ཞིང་གནས་སོ། །ཤིན་ཏུ་ཕྲ་བ་དང་རྐང་པ་མེད་པ་དང་<line/>
སྲེ་བར་གྱུར་པ་ཡིན་ནོ། །གལ་ཏེ་བདག་འདོད་པར་གྱུར་པའི་ཟས་རྣམས་ཟ་བར་གྱུར་ན། བདག་འདོད་པར་གྱུར་པའི་ཟས་དེས་སྲིན་མངར་མྱོས་དགའ་བར་འགྱུར་ལ་མི་འདོད་པ་<line/>
རྣམས་ཀྱིས་ནི། རྒུད་པར་འགྱུར་རོ། །དེའི་ཟས་རྣམས་ནི། ཇི་ལྟར་མེ་ཏོག་གི་ནང་ན་རྒྱུ་བར་གྱུར་པའི་བུང་བ་རྣམས་ཤིན་ཏུ་ཕྲ་བར་གྱུར་པའི་རྩི་རྣམས་འཐུང་བར་བྱེད་པ་ཡིན་ནོ། །དེ་བཞིན་<line/>
དུ་མངར་མྱོས་ཀྱི་སྲིན་ཡང་ཟས་རྣམས་ལས་ཤིན་ཏུ་ཕྲ་བར་གྱུར་པའི་ཟས་རྣམས་ཀྱིས་རངས་པ་ཡིན་ལ་དེ་དག་གིས་ཀྱང་འདི་ཚིམ་པར་འགྱུར་རོ། །ཡང་ཟས་གང་དག་ལ་མངར་མྱོས་ཀྱི་<line/>
སྲིན་ཀུན་ཏུ་མྱང་བར་བྱེད་པ་དེ་ཉིད་ཁོ་ན་ལ་ཡང་མྱང་བར་བྱེད་པ་ཡིན་ནོ། །ཡང་ཟས་གང་དག་ལ་སྲིན་དང་བར་གྱུར་པའི་ཟས་དེ་དང་དེ་དག་རྣམས་ལ་བདག་ཀྱང་དང་བར་འགྱུར་བ་ཡིན་<line/>
ནོ༑ ༑གལ་ཏེ་ཡང་བདག་ཟས་ཟ་བར་མི་བྱེད་ན། ངའི་སྲིན་མངར་མྱོས་དེ་ནད་པར་འགྱུར་རོ། །མི་དགའ་བར་གྱུར་པའི་རིགས་ཅན་གི་སྲིན་མངར་མྱོས་དེ་ལ་སོ་སོར་རྟོག་པར་བྱེད་དོ། །<line/>
བདག་གི་སྲིན་རབ་མྱོས་ཀྱིས་ཀྱང་རང་བཞིན་དུ་གནས་པའམ་རང་བཞིན་དུ་མི་གནས་པ་ཇི་ཙམ་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་<line/>
</page>
<page index="371" id="186B">གིས་མཐོང་བར་གྱུར་པ། རབ་མྱོས་ཀྱི་སྲིན་ནི། མིག་ཕོར་གཉིས་ཀྱི་རྩེ་མོ་ལ་རབ་ཏུ་གནས་སོ། །གལ་ཏེ་ཡང་ལྟག་ཚིགས་པ་ལ་འགྲོ་བར་བྱེད་ན་ནི། དེས་བདག་ཁྲོ་བ་སྐྱེ་བར་འགྱུར་བའམ་<line/>
མི་དགའ་བར་ཡང་བྱེད་དོ། །མགུལ་པ་ལ་ཤ་སྐྱེ་བ་དང་མགུལ་པ་ལ་ཡང་གྲོག་མ་བཞིན་དུ་ཞུགས་ནས་དབང་ཕྱུག་ཏུ་ཡང་བྱེད་དོ། །གལ་ཏེ་ཡང་རང་གི་གནས་ན་གནས་པར་གྱུར་ན་ནི། དེས་<line/>
ནད་དེ་དག་རྣམས་འབྱུང་བར་མི་འགྱུར་རོ། །དེས་རབ་མྱོས་ཀྱི་སྲིན་ལ་སོ་སོར་བརྟགས་པར་གྱུར་ནས་རོ་དྲུག་ལ་ཤིན་ཏུ་སྲེད་པར་གྱུར་པའི་སྲིན་ལ་སོ་སོར་རྟོག་པར་བྱེད་དོ། །གཞན་ཡང་<line/>
རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། སྐྱེས་བུ་ཞེན་པར་བྱེད་པའི་སྲིན་གྱིས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན།<line/>
དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ། རོ་དྲུག་ལ་ཞེན་ཅིང་སྲེད་པ་ཞེས་བྱ་བའི་སྲིན་རྣམས་གང་དག་ཁོ་ན་ལ་མངོན་པར་སྲིད་པར་གྱུར་པའི་རོ་དེ་<line/>
དང་དེ་དག་རྣམས་ཁོ་ན་ལ་བདག་ཀྱང་དང་པོར་འགྱུར་བ་ཡིན་ནོ། །རོ་གང་དང་གང་གིས་རང་བཞིན་ལ་རོ་དྲུག་ལ་མངོན་པར་སྲེད་པའི་སྲིན་རྣམས་འདོད་པར་མི་འགྱུར་བའི་རོ་དེ་དང་དེ་དག་རྣམས་<line/>
ལ་བདག་ཀྱང་མངོན་པར་སྲེད་པར་མི་འགྱུར་རོ། །ཡང་གང་གི་ཚེ་བདག་ཚད་རིམས་ཀྱིས་བཏབ་པར་གྱུར་ན་ནི། དེའི་ཚེ་བདག་གི་སྲིན་ཆེས་སྔ་བར་ཚད་རིམས་ཀྱིས་ཟིལ་གྱིས་མནན་པར་འགྱུར་<line/>
</page>
<page index="372" id="187A">༄༅། །རོ༑ ༑སྐྱོན་དེ་དག་གིས་བདག་ཟས་སྙིང་དུ་མི་སྡུག་པ་ཉིད་དུ་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་ཏེ། གྷུ་ར་གྷུ་ར་ཀ་ཞེས་པའི་སྲིན་ངའི་མིག་ཕོར་གཉིས་ཀྱི་འོག་ཏུ་གྱུར་པ་ན་རབ་ཏུ་གནས་པ་ཡིན་ཞིང༌། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་<line/>
གྱུར་པ༑ གལ་ཏེ་གྷུ་ར་གྷུ་ར་ཀ་རབ་ཏུ་ཁྲོས་པར་གྱུར་ན། དེས་བདག་གི་མགོ་བོ་གང་དུ་གནས་པར་བྱ་བ་བྱེད་དོ། །མིག་པོར་དང་མགུལ་པར་ལྷང་ཀྱོག་འབྱུང་བ་དང་མགྲིན་པར་འཐོག་<line/>
པ་དང་རླུང་གིས་ཀྱང་བདག་གི་མགྲིན་པའི་ཡུལ་དུ་ལྷགས་པར་འགྱུར་རོ། །དེས་བདག་ལ་འཆི་བ་ཙམ་དུ་སྡུག་བསྔལ་སྐྱེད་པར་བྱེད་དོ། །གྷུ་ར་གྷུ་ར་ཀའི་སྲིན་དང་མགུལ་པ་ན་གནས་<line/>
པའི་སྲིན་རྣམས་ཐམས་ཅད་ལྷན་ཅིག་ཏུ་འགལ་བར་འགྱུར་རོ། །ཡང་གང་གི་ཚེ་འགལ་བར་གྱུར་པ་དེའི་ཚེ་ན་ནད་དེ་དག་རྣམས་འབྱུང་བར་འགྱུར་རོ། །གྷུ་ར་གྷུ་ར་ཀའི་སྲིན་ནི། རྟག་<line/>
ཏུ་མཆི་ལ་མས་གཡོགས་པར་འགྱུར་བ་དང༌། སྲིན་འདི་དག་གི་ཁ་དང་རྐང་པ་ཐུང་བར་གྱུར་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་<line/>
སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་དེས་མཐོང་བར་གྱུར་པ་ལ། རོ་ལ་རབ་ཏུ་སྡང་བ་ཞེས་བྱ་བའི་སྲིན་མགོ་བོའི་མགུལ་བའི་<line/>
</page>
<page index="373" id="187B">གཞི་དང་མིག་ཕོར་གཉིས་ལ་རབ་ཏུ་གནས་སོ། །དེས་བདག་ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། རོ་ལ་རབ་ཏུ་སྡང་བ་ཞེས་བྱས་པའི་སྲིན་ནི། རོ་<line/>
གཅིག་འདོད་པ་ཡིན་གྱི། རོ་ལྷག་མ་རྣམས་ལ་ནི། རབ་ཏུ་སྡང་བ་ཡིན་ནོ། །དེ་ཡང་ན་མངར་བ་འདོད་པར་གྱུར་ན་ནི། རོ་ལྷག་མ་རྣམས་ལ་རབ་ཏུ་སྡང་བར་འགྱུར་རོ། །དེ་ཡང་ན་སྐྱུར་བ་འདོད་ན་ནི། རོ་<line/>
ལྷག་མ་རྣམས་ལ་སྡང་བར་འགྱུར་བ་ཡིན་ནོ། །དེ་ཡང་ན་ཚ་བ་འདོད་པར་གྱུར་ན་ནི། རོ་ལྷག་མ་རྣམས་ལ་རབ་ཏུ་སྡང་བར་འགྱུར་རོ། །དེ་ཡང་ན་ལན་ཚྭ་འདོད་པར་གྱུར་ན་ནི། རོ་ལྷག་མ་<line/>
རྣམས་ལ་རབ་ཏུ་སྡང་བར་འགྱུར་རོ། །དེ་ཡང་ན་ཁ་བ་འདོད་པར་གྱུར་ན་ནི། རོ་ལྷག་མ་རྣམས་ལ་རབ་ཏུ་སྡང་བར་འགྱུར་རོ། །རབ་ཏུ་སྡང་བར་གྱུར་པའི་སྲིན་དེ་རོ་རྣམས་གང་དང་གང་དག་མངོན་<line/>
པར་མི་འདོད་པ་དེ་དང་དེ་དག་རྣམས་ཉིད་ང་ཡང་མི་འདོད་པ་ཡིན་ནོ། །རོ་རྒྱུ་བ་ཞེས་བྱ་བའི་བདག་གི་ལྕེའི་རྩེ་མོའི་སྦུབས་ལ་རོ་སྣང་བའི་རྗེས་སུ་མཐུན་པས་དེ་འབྱུང་སྟེ། བདག་གི་ལྕེའི་རྩེ་<line/>
མོ་སྐམ་པར་འགྱུར་རོ། །བདག་གི་ལྕེ་ཡང་དེ་ཁྲོས་པར་གྱུར་ན་འབྲབ་གཟེར་དུ་བྱེད་པ་དང་ལྕི་བར་འགྱུར། མགུལ་པ་ཟིལ་གྱིས་གནོན་པར་གྱུར་ན་ནི། མ་ཁྲོས་པ་ཡིན་ནོ། །ཁྲོས་པར་<line/>
མ་གྱུར་ན་ནི། ཇི་སྐད་དུ་བཤད་པའི་ནད་མི་འབྱུང་ངོ༌། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་<line/>
</page>
<page index="374" id="188A">༄༅། །ཤེས་རབ་བམ། ལྷའི་མིག་གིས་མཐོང་བར་གྱུར་པ་ནི། ཉལ་བ་ལ་དགའ་བ་ཞེས་བྱ་བའི་ངའི་སྲིན་ནི། ཕྲ་བར་གྱུར་པ་ཉི་ཟེར་གྱི་རྡུལ་གྱི་ཚད་ཙམ་ཡིན་ནོ།།<line/>
ཐམས་ཅད་ཀྱིས་མ་ཞུགས་པ་གང་ཡིན་པའི་རྒྱུན་རྣམས་སུ་དེ་མངོན་པར་རྒྱུག་པར་བྱེད་པ་ཡིན་ཏེ། གནད་དང་ལྷ་བའི་གསེབ་རྣམས་དང་ཤའི་གོང་བུའི་གསེབ་རྣམས་དང་མགོ་བོའི་<line/>
ཀླད་ཕོར་གྱི་གསེབ་རྣམས་དང་འགྲམ་པའི་རུས་པའི་གསེབ་རྣམས་དང་སོའི་རྩི་བའི་གསེབ་རྣམས་དང་མགུལ་བའི་གསེབ་རྣམས་དང་མགྲིན་པའི་སྦུ་གུའི་གསེབ་རྣམས་དང་རྣ་བའི་<line/>
གསེབ་རྣམས་དང་མིག་གི་གསེབ་རྣམས་དང་སྣའི་གསེབ་རྣམས་དང་སྐྲ་དང་ཁ་སྤུའི་གསེབ་རྣམས་སུ་རླུང་བཞིན་རྒྱུ་བར་བྱེད་དོ། །ཉལ་བ་ལ་དགའ་བའི་སྲིན་དེ་གང་གི་ཚེ་ཉིན་མོ་<line/>
ནང་པར་འགྱུར་བ་དང་ངལ་བར་ཡང་འགྱུར་རོ། །དེ་མཚན་མོ་སྙིང་གི་རྩ་བ་ལ་ཀུན་ཏུ་འབྱོར་པར་འགྱུར་རོ། །སྙིང་གི་པདྨའི་དབྱིབས་དེ་ནི། ཉིན་མོ་འབྱུང་བ་ཡིན་ནོ། །མཚན་མོ་ནི།<line/>
འཁུམ་པར་འགྱུར་ཏེ། ཉི་མའི་འོད་ཟེར་མེད་པའི་ཕྱིར་རོ། །དེའི་ཚེ་ན་སྙིང་ལ་ཀུན་ཏུ་ཞུམ་པར་འགྱུར་རོ། །དེ་ལ་སྙིང་གི་པདྨའི་དབྱིབས་འཁུམ་པར་འགྱུར་རོ། །དེས་ཀྱང་བདག་སྲེད་<line/>
པ་མེད་པར་འགྱུར་རོ། །དུས་གང་གི་ཚེ་ཉལ་བ་ལ་དགའ་བའི་སྲིན་མི་བརྩོན་པར་གྱུར་པ་ན་དུས་དེའི་ཚེ་རང་གི་ཡུལ་རྣམས་ལ་དབང་པོ་རྣམས་དུབ་པར་གྱུར་ན་ངལ་བསོ་བར་བྱེད་དོ། །<line/>
</page>
<page index="375" id="188B">དེས་སྲོག་ཆགས་དེ་དག་རྣམས་ཐམས་ཅད་གཉིད་དུ་འགྱུར་རོ། །གལ་ཏེ་ཡང་ཉིན་མོ་ཡང་ཆད་པར་འགྱུར་ནའོ། །ཉལ་བ་ལ་དགའ་བར་འགྱུར་པའི་སྲིན་འདི་ཡང་དག་པ་ཇི་ལྟ་བ་བཞིན་སོ་སོར་<line/>
རྟོག་ཅིང་གནས་སོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ། ལྷའི་མིག་<line/>
གིས་མཐོང་བར་གྱུར་པ་ལ་སྲིན་སྦོམ་པོ་ཞེས་བྱ་བ་ངའི་ལུས་ལ་རབ་ཏུ་གནས་པ་ཡིན་ཏེ། མགོ་བོ་དང་མགྲིན་པའི་ཡང་ཁྲག་གི་ནང་དུ་རྒྱུ་བར་བྱེད་པ་དང་ཚིལ་རྣམས་ཀྱི་གསེབ་ཏུ་རྒྱུ་བར་<line/>
བྱེད་པ་ཡིན་པས། དེ་གང་དང་གང་ལ་ཕྲ་བར་གྱུར་ནས་ངའི་ཁྲག་རྣམས་འཐུང་བར་བྱེད་པ་ན་དེ་དང་དེ་དག་ཉིད་རྣམས་སུ་ལུས་སྐྲང་བར་འགྱུར་བ་དང་རྐོ་རློག་ཏུ་ཡང་བྱེད་དེ། ངའི་ཁའི་ཐོ་<line/>
ཡུལ་ལམ་སྐྲའི་ཐོ་ཡུལ་ལམ་ལྟག་ཚིགས་ཀྱི་ཡུལ་ལམ་ཡུལ་གཞན་རྣམས་ལ་ཡང་རུང་ངོ༌། །གལ་ཏེ་ཡང་རྒྱུ་བར་མི་བྱེད་ན་ནི། རྒྱུས་པའི་གསེབ་ཏུ་གནས་པར་གྱུར་ཅིང༌། དེས་ཇི་སྐད་དུ་<line/>
བཤད་པའི་ནད་དེ་དང་དེ་དག་རྣམས་འབྱུང་བར་མི་འགྱུར་རོ། །གང་ཡང་ནཱ་ལ་ཏིའི་གྲོང་གི་བྲམ་ཟེ་དང་ཁྱིམ་བདག་འདི་རྣམས་ཉིད་དང་རྣལ་འབྱོར་སྤྱོད་པའི་དགེ་སློང་རྣམས་ཀྱང་རུང་སྟེ་ཇི་<line/>
སྲིད་དུ་ལུས་ལ་ཉེ་བར་འཇུག་པའི་སྲིན་བུའི་རིགས་སུ་གྱུར་བ་རྣམས་མགྲིན་པ་ལ་འཇུག་པ་རྣམས་དང་ལྕེ་ལ་ཞུགས་པ་རྣམས་དང་ལྟག་ཚིགས་ལ་ཞུགས་པ་རྣམས་དང་པ་སྤུའི་ཁུང་བུ་དང་<line/>
</page>
<page index="376" id="189A">༄༅། །བད་ཀན་ལ་ཞུགས་པ་རྣམས་དང་རུས་པ་ལ་ཞུགས་པ་རྣམས་དང་ཁྲག་གི་གསེབ་ཏུ་ཞུགས་པ་རྣམས་དང་རྒྱུས་པའི་གསེབ་ཏུ་ཞུགས་པ་རྣམས་ཀྱང་ཡང་དག་པ་ཇི་<line/>
ལྟ་བ་བཞིན་དུ་མཐོང་ངོ༌། །རྣམ་པར་ཤེས་པར་འགྱུར་རོ། །ལྕེར་གཏོགས་པ་རྣམས་རོར་གྱུར་པ་རྣམས་ལ་འདི་འདོད་ཆགས་དང་བྲལ་བར་འགྱུར་རོ། །འདིའི་རོ་ལ་སྲེད་པ་ཡང་འབྱུང་<line/>
བ་ཅན་གྱི་སྲེད་པ་རྣམས་རབ་ཏུ་འཇོམས་པར་འགྱུར་རོ། །ཀུན་དགའ་བོ། འདི་ནི། སྲེད་པའི་ཀུན་ཏུ་སྦྱོར་བ་བཅིངས་པར་གྱུར་པའི་སེམས་ཅན་རྣམས་ཀྱི་རོའི་རྒྱ་མཚོ་ཡིན་པས་དེ་དག་<line/>
རྣམས་ལས་འདི་འདོད་ཆགས་དང་བྲལ་བར་འགྱུར་རོ། །དེ་འདོད་ཆགས་དང་བྲལ་བར་གྱུར་བས། དེ་ཟས་སུ་གྱུར་པའི་སྲེད་པ་དག་གིས་མི་འཆིང་ངོ༌། །སྦྱིན་པ་པོ་དང་སྦྱིན་བདག་<line/>
རྣམས་ཀྱི་ཁྱིམ་བདག་རྣམས་ཀྱི་ཁྱིམ་དག་ཏུ་གྱུར་པར་མི་བྱེད་ཅིང་ཞབས་འབྲིང་བར་མི་འགྱུར་རོ། །ནོར་དང་ཉེ་བར་མཁོ་བ་རྣམས་རབ་ཏུ་ཕལ་ཆེ་བ་མ་ཡིན་ནོ། །ནས་སྲན་གྱི་ཐུག་<line/>
པ་ཙམ་གྱི་ཟས་ཀྱིས་ཀྱང་ཆོག་ཤེས་པར་འགྱུར་རོ། །རྙེད་པ་དང་བཀུར་སྟིའི་རྒྱུས་གཞན་དག་རྣམས་ལ་རབ་ཏུ་ཞེ་སྡང་བར་མི་བྱེད་དོ། །ཚོགས་འདུས་པ་འདུ་བར་བྱེད་པ་ལ་མངོན་<line/>
པར་དགའ་བ་མ་ཡིན་ནོ། །རྒྱགས་པའི་གཙུག་ལག་ཁང་དང་ཀུན་དགའ་ར་བ་རྣམས་མ་ཡིན་ནོ། །ལུས་རྒྱགས་པས་རྒྱགས་པར་མི་འགྱུར་རོ། །གཟུགས་ཀྱི་རྒྱགས་པས་རྒྱགས་པ་ཡིན་ནོ། །<line/>
</page>
<page index="377" id="189B">གོས་ཀྱིས་རྒྱགས་པ་མ་ཡིན་ནོ། །ལྷུང་བཟེད་ཀྱིས་རྒྱགས་པ་མ་ཡིན་ནོ། །ཆོས་གོས་ཀྱིས་རྒྱགས་པ་མ་ཡིན་ནོ། །ཕྱི་བཞིན་འབྲང་བའི་དགེ་སློང་ཡོངས་སུ་འཛིན་པས་རྒྱགས་པ་མ་ཡིན་ནོ། །གྲོང་<line/>
དུ་འཇུག་པའི་རྒྱགས་པས་མ་ཡིན་ནོ། །ཉེ་འབྲེལ་ལ་ལྟ་བས་རྒྱགས་པ་མ་ཡིན་ནོ། །གཅིག་པུར་གྱུར་པ་དང་འདོད་པ་ལ་མི་བརྐམ་པ་དང་རྙོག་པ་མེད་པ་དང་སྡིག་པ་རྣམས་བཅོམ་པར་གྱུར་<line/>
པ་ནི༑ དགེ་སྦྱོང་གི་ཡུལ་ལ་རབ་ཏུ་གནས་པ་ཡིན་ནོ། །མྱ་ངན་ལས་འདས་པའི་མཐའ་ལ་རབ་ཏུ་གནས་སོ། །དེའི་ཕྱིར་ན་རོའི་རྒྱ་མཚོས་གང་དག་ཁྲིད་པར་གྱུར་པ་དེ་དག་རྣམས་དང་གང་དག་རོའི་<line/>
རྒྱ་མཚོ་ལ་མངོན་པར་སྲེད་པར་གྱུར་པ་རྣམས་ནི། བདུད་ཀྱི་དྲུང་ན་རབ་ཏུ་གནས་སོ། །མྱ་ངན་ལས་འདས་པ་ལས་རིང་བར་གྱུར་ནས་གནས་པ་ཡིན་ནོ། །དེའི་ཕྱིར་ན་ལུས་ལ་གནས་པའི་སྲིན་རྣམས་<line/>
བསྒོམས་པར་གྱུར་ནས་རོ་རྣམས་ལས་རྣལ་འབྱོར་སྤྱོད་པ་འདོད་ཆགས་དང་འབྲལ་ལོ། །འདོད་ཆགས་དང་བྲལ་བ་དེས་ཟས་ཀྱིས་ཀུན་ཏུ་འཁྲིད་པ་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་<line/>
ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ནས་རྒྱབ་ལ་སོ་སོར་རྟོག་པར་བྱེད་པ་ན་དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་ཡང་དག་པའི་ལྟ་བ་བཞིན་དུ་མཐོང་<line/>
བར་གྱུར་པ། རྒྱབ་ཏུ་གྱུར་པའི་རུས་པ་རྣམས་ནི། ལྔ་བཅུ་རྩ་བཞིའོ། །བྲང་གི་ནི། བཅུ་བཞིའོ། །འདུས་པའི་བཅུ་གཉིས་སོ། །ལོགས་གཅིག་ལ་ནི། བཅུ་གཉིས་སོ། །ལོགས་གཅིག་ལ་ཇི་<line/>
</page>
<page index="378" id="190A">༄༅། །ཙམ་པ་གཉིས་པ་ཡང་དེ་ཙམ་ཁོ་ནའོ། །ཐང་བའང་ཇི་ཙམ་པ་དེ་ཙམ་སྟེ། རུས་པའི་གོང་བུ་རྣམས་སླར་ཡང་རུས་པའི་ཕུང་པོའི་ལུས་སུ་བྱས་ནས་ནང་གི་བདག་<line/>
ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །མགྲིན་པ་ནས་བཟུང་ནས་ཇི་སྲིད་འཕོངས་ཀྱི་བར་དུ་སོ་སོར་རྟོག་པར་བྱེད་དེ། ཤའི་དུམ་བུ་ཇི་ཙམ་ཞིག་ཡོད་པ་ཡིན་ན། ངོས་<line/>
གཅིག་ལ་ཇི་ཙམ་པ་གཉིས་པ་ལའང་དེ་ཙམ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། དེ་དག་རྣམས་རྒྱུས་པ་ཇི་སྙེད་<line/>
ཅིག་སྦྲེལ་བ་ཡིན་ན་མགྲིན་པ་ནས་བཟུང་ནས་ཇི་སྲིད་མཇུག་མའི་བར་དུ་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། བདག་གི་རྒྱུས་པས་སྦྲེལ་བ་<line/>
རྣམས་ནི། མགྲིན་པ་ནས་མཇུག་མའི་བར་དུ་ངོས་གཅིག་ལ་བརྒྱ། ངོས་གཞན་ལ་ཡང་བརྒྱ་ཉིད་ཡིན་ཏེ། རྒྱུས་པ་ཕྲ་མོ་རྣམས་ནི། མ་གཏོགས་སོ། །གཞན་ཡང་རྣལ་འབྱོར་སྤྱོད་པ་ནང་<line/>
གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གིས་ཚིལ་གྱི་ཚད་ཇི་ཙམ་ཞིག་ཡིན་ཞེས་མགྲིན་པ་ལ་སོགས་མཇུག་མའི་པར་དུ་དེས་ཐོས་པ་ལས་བྱུང་བའི་ཤེས་<line/>
རབ་བམ་ལྷའི་མིག་གིས་མཐོང་བ་ནི། ཟས་བསོད་པའི་དབང་གིས་ཚིལ་རྣམས་འཕེལ་བར་འགྱུར་རོ། །འགྲིབ་པ་ཡང་སྟེ་བདག་གི་རྣམ་པ་ཐམས་ཅད་བྱས་པ་ལ་ཡང་མ་ག་དྷའི་སྲང་<line/>
</page>
<page index="379" id="190B">ལྔ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། ངའི་ལུས་ཀྱི་ཆུའི་ཚད་ནི། ཇི་ཙམ་ཡིན་ཞེས་དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་<line/>
གིས་མཐོང་བར་གྱུར་པ། རང་གི་སྙིམ་པའི་ཚད་ཀྱི་ངའི་ཆུ་ནི། སྙིམ་པ་དག་བཅུ་ཡིན་ནོ། །དེ་འཇིམ་པར་གྱུར་པའི་སྒོ་ནི། བ་སྤུའི་ཁུང་བུ་རྣམས་སོ། །རྡུལ་དུ་གྲགས་པ་རྣམས་ནི། ལུས་ཀྱི་པ་<line/>
སྤུའི་སྒོ་ནས་འབྱུང་ངོ༌། །ཆུ་སེར་དུ་གྲགས་པ་རྣམས་ནི། རྨའི་སྒོ་ནས་སོ། །མྱ་ངན་སྐྱེས་པའི་དུས་ན་ནི། མིག་ངག་ནས་མཆི་མ་འབྱུང་བར་འགྱུར་རོ། །ས་གཞི་ལ་རྒྱུ་བའི་སྲོག་ཆགས་རྣམས་<line/>
ཉམས་པར་འགྱུར་རོ། །དེ་ནི། ངའི་རླན་གྱིས་ཟས་རྣམས་ཡོངས་སུ་སྨིན་པར་གྱུར་པའི་ཁུ་བ་རྣམས་འཕེལ་བའི་རྡུལ་ཕྲ་རབ་གང་དག་འབྱུང་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་<line/>
གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ངའི་བཤང་བའི་ཚད་ནི། ཇི་ཙམ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ།<line/>
བདག་ཉིད་ཀྱི་སྙིམ་པ་བདུན་ནི། བཤད་པ་ཡིན་ལ། དྲུག་ནི། བད་ཀན་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ངའི་མཁྲིས་པ་<line/>
དང་གཅིན་གྱི་ཚད་ཀྱང་ཇི་ཙམ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ། མཁྲིས་པ་ནི། སྙིམ་པ་ལྔ་ཡིན་ལ། བཞི་ནི། གཅིན་ཡིན་ཏེ། འཕེལ་བ་དང་<line/>
</page>
<page index="380" id="191A">༄༅། །འགྲིབ་པར་འགྱུར་བ་ནི། མ་གཏོགས་སོ། །ནད་མེད་པ་དང་ནད་ཀྱིས་བྱས་པ་ཡང་མ་གཏོགས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་<line/>
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། དྲོད་དང་ཁུ་ཆུ་དང་སྟོབས་ཀྱི་ཚད་ཇི་ཙམ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ།<line/>
དྲོད་ནི། སྙིམ་པ་གཉིས་སོ། །ཁུ་ཆུ་ནི། གཅིག་གོ །སྟོབས་ནི། སྙིམ་པ་གཅིག་གོ །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་<line/>
ཏེ༑ བདག་གི་རླུང་གི་ཚད་ནི། ཇི་ཙམ་ཞིག་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། ཆུང་བའི་ཚད་ནི། སྙིམ་པ་གསུམ་ཡིན་ནོ། །<line/>
གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཟོས་པ་དང་འཐུངས་པ་དང་འཆོས་པ་དང་མྱངས་པ་རྣམས་ཡང་དག་པར་བདེ་བར་སྨིན་<line/>
པར་གྱུར་ནས་འཚོ་བར་བྱེད་པའི་རྩ་རྒྱུན་བདག་གི་ལུས་ལ་ཇི་ཙམ་ཞིག་ཡོད་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། རྩའི་རྒྱུན་བཅུ་<line/>
གསུམ་མོ། །ཡུར་བའི་ཆུ་གང་གིས་ཞིང་རྒྱས་པར་བྱེད་པ་ཇི་ལྟ་བ་དེ་བཞིན་དུ་ལུས་འདི་ཉིད་དེ་དག་རྣམས་ཉིད་ཀྱིས་རྒྱས་པར་བྱེད་དོ། །འདི་ལྟ་སྟེ། སྲོག་རྒྱུ་བའི་རྒྱུན་དང༌། མཐར་རྒྱུ་<line/>
</page>
<page index="381" id="191B">བའི་རྒྱུན་དང༌། ཆུ་རྒྱུ་བའི་རྒྱུན་དང༌། རྡུལ་རྒྱུ་བའི་རྒྱུན་དང༌། གཅིན་རྒྱུ་བའི་རྒྱུན་དང༌། རྟུག་པ་རྒྱུ་བའི་རྒྱུན་དང༌། དྭངས་མ་རྒྱུ་བའི་རྒྱུན་དང༌། ཁྲག་རྒྱུ་བའི་རྒྱུན་དང༌། ཤ་རྒྱུ་བའི་རྒྱུན་དང༌།<line/>
ཚིལ་རྒྱུ་བའི་རྒྱུན་དང༌། རུས་པ་རྒྱུ་བའི་རྒྱུན་དང༌། ལྷ་བ་རྒྱུ་བའི་རྒྱུན་དང༌། ཁུ་ཆུ་རྒྱུ་བའི་རྒྱུན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་<line/>
ཏེ༑ རྩའི་རྒྱུན་དེ་དག་རྣམས་ཀྱིས་གཞི་ཅི་ལས་ལུས་ཀྱི་ཁམས་གང་དག་རྒྱས་པར་བྱེད་ཅིང༌། སྲིན་རྣམས་ཀྱང་བདག་གི་ལུས་ཀྱི་ཡུལ་ཕྱོགས་དང་ཡུལ་ཕྱོགས་རྣམས་ལ་ཀུན་ཏུ་རྒྱུ་<line/>
བ་རྣམས་ཀྱིས་ཀྱང་འགལ་བའམ་འཚོ་བར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ། སྲོག་རྒྱུ་བའི་རྒྱུན་རྣམས་ཀྱིས་ནི།<line/>
སྙིང་གི་གཞི་ལས་སོ། །མཐར་རྒྱུ་བའི་རྒྱུན་རྣམས་ཀྱིས་ནི། རྩིབ་ལོགས་ཀྱི་གཞི་ལས་སོ། །ཆུ་རྒྱུ་བའི་རྒྱུན་རྣམས་ཀྱིས་ནི། ལོང་ཀ་དང་གློ་བ་དང་བད་ཀན་རྣམས་ཀྱི་གཞི་ལས་སོ། །རྡུལ་རྒྱུ་<line/>
བའི་རྒྱུན་རྣམས་ཀྱིས་ནི། སྤུའི་ཁུང་བུ་རྣམས་དང་ཚིལ་གྱི་གཞི་ལས་སོ། །གཅིན་རྒྱུ་བའི་རྒྱུན་རྣམས་ཀྱིས་ནི། ལྒང་ལྤགས་དང་ཕོ་མཚན་གྱི་གཞི་ལས་སོ། །རྟུག་པ་རྒྱུ་བའི་རྒྱུན་རྣམས་ཀྱིས་<line/>
ནི༑ ཕོ་བ་དང་ཚིལ་ཁྲ་དང་གཞང་རྣམས་ཀྱི་གཞི་ལས་སོ། །བདག་གི་དྭངས་མ་རྒྱུ་བའི་རྒྱུན་རྣམས་ཀྱིས་ནི། མཇིང་བའི་རྩ་བཅུ་དང་མཆིན་པ་དང་སྙིང་རྣམས་ཀྱི་གཞི་ལས་སོ། །ཁྲག་རྒྱུ་<line/>
</page>
<page index="382" id="192A">༄༅། །བའི་རྒྱུན་རྣམས་ཀྱིས་ནི། བདག་གི་མཚེར་བ་དང་མཆིན་པའི་གཞི་ལས་སོ། །ཤ་རྒྱུ་བའི་རྒྱུན་རྣམས་ཀྱིས་ནི། པགས་པ་དང་ཆུ་རྒྱུས་ཀྱི་གཞི་ལས་སོ། །<line/>
ཚིལ་རྒྱུ་བའི་རྒྱུན་རྣམས་ཀྱིས་ནི། མཁལ་མ་དང་ཞག་རྣམས་ཀྱི་གཞི་ལས་ཏེ། གཞུག་རུས་ཀྱི་གཞི་ལས་དང༌། བདག་གི་རུས་པ་རྒྱུ་བའི་རྒྱུན་རྣམས་ཀྱི་གཞི་ལས་ནི། ལོགས་དང་ཟས་<line/>
ཀྱི་གནས་དང་པོ་དང་གློ་བ་རྣམས་ལས་ཡིན་ལ། ལྷ་བ་དང་ཁུ་ཆུ་རྒྱུ་བའི་རྒྱུན་དག་གིས་ནི། མཚམས་ཐམས་ཅད་དང་རུས་པ་རྣམས་ཀྱི་གཞི་ལས་སོ། །གཞན་ཡང་རྣལ་འབྱོར་སྤྱོད་པ་ནང་<line/>
གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་སྲིན་གང་དག་གིས་གཞུག་མའི་ཡུལ་ཕྱོགས་ནས་བཟུང་བའི་ཐམས་ཅད་དུའང་རྩའི་རྒྱུན་གང་དག་ལ་རང་བཞིན་དུ་<line/>
གནས་པའམ་རང་བཞིན་དུ་མི་གནས་པ་ཅི་དག་བྱེད་པར་འགྱུར་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། མངལ་ནས་སྐྱེས་པར་གྱུར་<line/>
པའི་སྲིན་བཅུ་དག་གིས་བདག་གི་མཚེར་བ་དང་མཆིན་པ་དག་གི་གནས་སུ་སོང་བར་གྱུར་ནས་ནད་རྣམས་སྐྱེད་པར་བྱེད་དོ། །འདི་ལྟ་སྟེ། སྲིན་སྤུ་ཟ་བ་དང་འབིགས་བྱེད་དང་ཛནྟུ་མཱནད་རཿ་<line/>
དང་ཨུ་དུ་མ་ཝ་རཿ་དང་ཀུན་དུ་འཛིམ་པ་དང་སྤུའི་གླིང་དང་ཁྲག་ལ་རབ་ཏུ་ཁྲོ་བ་དང་ཁྲག་ཟ་བ་དང་རབ་རབ་བྱེད་པ་ཨཾ་བྱ་ཀས་རྣམས་སོ། །སྲིན་བུ་འདི་དག་རྣམས་ནི། རྐང་པ་མེད་པ་དང་<line/>
</page>
<page index="383" id="192B">རང་དགར་འཇུག་པ་དང་རྡུལ་ཕྲ་རབ་ཙམ་གྱི་དབྱིབས་དང་ཤིན་ཏུ་ཕྲ་བར་གྱུར་པ་དང་མིག་མེད་པ་དང་ཟ་འཕྲུག་གི་མཚན་ཉིད་དང་ནད་ཀྱི་མཚན་ཉིད་ཅན་ཡིན་ནོ། །གཞན་ཡང་རྣལ་འབྱོར་སྤྱོད་པ་<line/>
ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པས། ངའི་སྲིན་རེ་རེས་ཀྱང་ལས་རེ་རེ་བྱེད་པར་འགྱུར་བ་རྣམས། དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་<line/>
བར་གྱུར་པ། སྤུ་ཟ་བ་ཞེས་བྱ་བའི་སྲིན་རབ་ཏུ་ཁྲོས་པར་གྱུར་ན། སྨིན་མ་དང་མིག་གཉིས་ཀྱིའམ། ཁ་སྤུ་དང་བ་སྤུ་ལ་སོགས་པ་རྣམས་ཟ་བར་བྱེད་དོ། །དེའི་སྐྱོན་གྱིས་མཛེར་འགྱུར་རོ། །དེ་ལ་<line/>
འདིར་འབིགས་བྱེད་ཅེས་བྱ་བའི་སྲིན་རབ་ཏུ་ཁྲོས་པར་གྱུར་ན། དེ་ཁྲག་རྒྱུ་བའི་རྒྱུན་དུ་སོང་ནས་ལུས་ཐམས་ཅད་འཁྲུག་པར་བྱེད་དོ། །ཛནྟུ་མཱནད་ར་ཞེས་བྱ་བའི་སྲིན་དེས་ནི། ཁྲག་རྒྱུ་བའི་རྒྱུན་རྣམས་<line/>
དྲི་ངན་པར་སྐྱེད་པར་བྱེད། ཁ་དང་སྣ་བུག་གཉིས་སུ་ཨུ་དུམ་ཝ་ར་ཞེས་བྱ་བའི་སྲིན་གྱིས་ཏེ། དེ་ནི། ཁྲག་གི་སྲིན་ཡིན་པས་དེ་ཁྲག་ལ་རབ་ཏུ་ཁྲོ་ཞིང་རྣམ་པར་སྡང་བས་འབྲུམ་བུ་དང་འབྲུམ་བུ་ཕྲ་<line/>
མོ་དང་སྐེལ་ཕོལ་དུ་བྱེད་དོ། །ཀུན་ཏུ་འཛིམ་བྱེད་ཅེས་བྱ་བའི་སྲིན་དེ་ནི། ཁྲག་གི་རྒྱུན་དུ་རབ་ཏུ་ཁྲོས་པར་གྱུར་ན་མཆིན་པ་དང་ཁྲག་དང་མཁྲིས་པ་སྐྱེད་དོ། །སྤུའི་གླིང་ཞེས་བྱ་བའི་སྲིན་དེ་ཁྲག་གི་<line/>
རྒྱུན་དུ་སོང་བར་གྱུར་ནས་ཤིན་ཏུ་ཁྲོས་པས་ནད་འདི་དག་རྣམས་ཕུལ་དུ་བྱེད་དོ། །འདི་ལྟ་སྟེ། གཡན་པ་དང་མིག་སེར་དང་འབྲུམ་བུ་དང་མོ་བྱ་ལང་རྣམས་སོ། །ཁྲག་ལ་རབ་ཏུ་ཁྲོ་བ་ཞེས་བྱ་བའི་<line/>
</page>
<page index="384" id="193A">༄༅། །སྲིན་དེ་ཁྲག་གི་རྒྱུན་དུ་སོང་བར་གྱུར་ནས་ནད་འདི་དག་རྣམས་བྱེད་དོ། །འདི་ལྟ་སྟེ། མཛེར་གྱུར་བ་དང་འདོད་ཆགས་ཀྱི་ནད་གཞན་ཡང་བུད་མེད་ལའང་ཁྲག་<line/>
གིས་གཡའ་བར་གྲགས་པ་དང་ཁྱེམ་རྣམས་སོ། །ཁྲག་ཟ་བ་ཞེས་བྱ་བའི་སྲིན་དེ་ཁྲག་གི་ནད་འདི་དག་རྣམས་བྱེད་དོ། །འདི་ལྟ་སྟེ། མགོ་འཁོར་བ་དང་སྐེ་འགུལ་པ་དང་གཞང་སྨིན་པར་<line/>
བྱེད་པའོ། །རབ་རིབ་བྱེད་པ་ཞེས་བྱ་བའི་སྲིན་དེ་ཁྲག་གི་རྒྱུན་གྱི་གསེབ་ཏུ་སོང་བར་གྱུར་ནས་ནད་འདི་རྣམས་བྱེད་དོ། །འདི་ལྟ་སྟེ། ངལ་བ་དང་རེངས་པ་དང་རྒྱུན་དྲག་ཏུ་འབྱུང་བ་དང་<line/>
དངག་མི་བདེ་བ་རྣམས་སོ། །གང་ཡང་དེ་དག་རྣམས་ནི། ཁྲག་ལ་རབ་ཏུ་གནས་པའི་སྲིན་འཁོར་དང་བཅས་པ་རྣམས་ཐམས་ཅད་ཀྱིས་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་<line/>
ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། སྲིན་གྱི་རིགས་བཅུ་ནི། ཤ་ལ་གནས་པ་ཡིན་ནོ། །འདི་ལྟ་སྟེ། རྨས་ཀུན་ནས་སློང་བ་དང་ཙུན་ཙུ་ར་ཀཿ་དང་རྒྱུས་པ་སྒུལ་བ་དང་རྩ་སྒུལ་<line/>
བ་དང་པགས་པ་ཟ་བར་བྱེད་པ་དང་དྲོད་སྒུལ་བ་དང་འཕེལ་བྱེད་དང་དྲི་ངན་པ་དང་རྡུལ་ལ་རྒྱུ་བ་དང་རྣམ་པར་སྲེག་བྱེད་རྣམས་སོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་<line/>
ལ་ལུས་ཀྱི་རྗེས་སུ་ལྟ་ཞིང་གནས་ཏེ། ངའི་ཤ་ལ་གནས་པའི་སྲིན་གང་དག་གིས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་<line/>
</page>
<page index="385" id="193B">བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ། ངའི་སྲིན་རྨས་ཀུན་ནས་བསླང་བ་ཞེས་བྱ་བ་ནི། ཡུལ་ཕྱོགས་གང་དུ་རྨ་ཀུན་ཏུ་འབྱུང་བར་འགྱུར་བ་དེའི་ཡུལ་ཕྱོགས་སུ་རྨས་ཀུན་<line/>
ནས་བསླང་བར་གྱུར་པའི་སྲིན་འཁོར་མང་པོར་གྱུར་ནས་རྨ་རྣམས་ཟ་བར་བྱེད་པ་དང་ཟ་འཕྲུག་དང་རྨ་དག་ཀྱང་བདག་ལ་སྐྱེད་དོ། །ཙུན་ཙུ་ར་ཀཿ་ཞེས་བྱ་བའི་ངའི་སྲིན་གྱིས་ཀྱང་རང་བཞིན་དུ་<line/>
གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ། ལྷའི་མིག་གིས་མཐོང་བར་གྱུར་པ། ཙུན་ཙུ་ར་ཀའི་བདག་གི་སྲིན་<line/>
གལ་ཏེ་ལྟོགས་པར་གྱུར་ན། དེས་གནད་རྣམས་དང་བཤང་བ་དག་ཀྱང་རབ་ཏུ་འབྱེད་པར་བྱེད་དོ། །དེས་མཉམ་པར་ཤིན་ཏུ་འཁྲུ་བར་འགྱུར་རོ། །ངའི་མེ་དྲོད་ཉམས་པར་བྱེད་དོ། །དེས་<line/>
བདག་གི་ཁ་སྐམ་པར་འགྱུར་རོ། །བདག་གི་ལུས་རྙིང་བར་འགྱུར་བ་དང་གཟེར་ཟུག་དག་འབྱུང་བར་བྱེད་དོ། །བདག་གི་བཤང་བ་དང་ཆུ་འདྲེས་པར་བྱེད་དེ། ཉིན་མོ་དང་མཚན་མོར་ཡང་<line/>
གཉིད་འབྱུང་བར་མི་འགྱུར། སྲིན་ཙུན་ཙུ་ར་ཀས་ནི། རྟག་ཏུ་ཡང་བདག་གི་སྨིན་མའི་གནས་སུ་བཤང་བ་ཚོལ་བར་བྱེད་དོ། །དེ་བདག་གི་རྟུག་པའི་གཏེར་ལ་བརྟེན་ནས་རླུང་དང་རྡུལ་དང་<line/>
གཅིན་དང་བད་ཀན་རྣམས་དང་ལྷན་ཅིག་འགྲོགས་པར་གྱུར་པའི་ཤིན་ཏུ་འཁྲུ་བར་བྱེད་དོ། །དེས་བདག་གི་དང་ག་མི་བདེ་བ་སྐྱེད་པར་འགྱུར་ཞིང་ལྐུག་པར་ཡང་བྱེད་དོ། །གལ་ཏེ་མྱ་ངན་བྱེད་པར་<line/>
</page>
<page index="386" id="194A">༄༅། །གྱུར་ན། དེས་ངའི་སྲིན་ཙུན་ཙུ་ར་ཀཿ་ཤིན་ཏུ་དགའ་བར་འགྱུར་རོ། །དེ་ཤིན་ཏུ་ཡང་བདག་ལ་སྟོབས་དང་ལྡན་པར་འགྱུར་ཞིང༌། མཉམ་ཞིང་ཤིན་ཏུ་རྒྱ་ཆེ་<line/>
བར་ཁྲག་ཏུ་གྱུར་པའི་རྩ་རྣམས་སུན་འབྱིན་པར་བྱེད་དོ། །དེས་ང་ཤིན་ཏུའང་འཁྲུ་བར་འགྱུར་རོ། །བད་ཀན་བེའུ་སྣབས་ཤིན་ཏུ་འཁྲུས་པས་རླུང་ལྷག་པར་འགྱུར་རོ། །ཙུན་ཙུ་ར་<line/>
ཀའི་སྲིན་ལ་སོ་སོར་བརྟགས་པས་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་ཤེས་སོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་<line/>
ན༑ དེས་ཐོས་པ་ལས་བྱུང་བའི་ཤེས་རབ་དག་གིས་སམ། ལྷའི་མིག་གིས་མཐོང་བར་གྱུར་པ། ངའི་སྲིན་རྒྱུས་པ་སྒུལ་བ་ཞེས་བྱ་བ་རྟག་ཏུ་རྒྱུས་པ་སྦོམ་པའམ་ཕྲ་བ་རྣམས་ཀྱིའང་<line/>
གསེབ་ཏུ་རྒྱུ་བར་བྱེད་དོ། །དེ་བདག་ལ་ཁྲོས་པར་གྱུར་ན་དེས་ངའི་རྒྱུས་པ་རྣམས་ན་བར་འགྱུར་རོ། །གལ་ཏེ་ལྟོགས་པར་མ་གྱུར་ན་ནི། དེས་ངའི་རྒྱུས་པར་གྱུར་པ་རྣམས་ན་བར་མི་<line/>
འགྱུར་རོ། །བདག་གི་རྒྱུས་པས་སྦྲེལ་བར་གྱུར་པའི་རུས་པའི་སྒལ་ཚིགས་རྣམས་ཐམས་ཅད་མ་ལུས་པ་ནས་ཐུག་ཏུ་མཐོང་བར་གྱུར་པས་དེས་བདག་གི་ལུས་ལ་རྒྱུས་པ་ལས་<line/>
གྱུར་པའི་ཚོར་བ་རྣམས་སྐྱེད་པར་བྱེད་དོ། །ངས་ཟས་དང་བྲལ་བར་གྱུར་པས་གལ་ཏེ་ནང་ལྟོགས་པར་གྱུར་ན། དེ་བདག་གི་རྒྱུས་པ་ལ་གནས་པའི་ཁྲག་རྣམས་འཐུང་བར་བྱེད་དོ། །<line/>
</page>
<page index="387" id="194B">དེས་ངའི་རྩོལ་བ་རབ་ཏུ་ཉམས་པར་འགྱུར་རོ། །གལ་ཏེ་ཤ་ཟ་བར་བྱེད་ན་དེས་བད་ཀན་སྨུག་པོ་ང་ལ་སྐྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་པ། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། རྩ་སྒུལ་བ་ཞེས་བྱ་བའི་སྲིན་དེ་ངའི་རྩ་ཀུན་ཐམས་ཅད་ཀྱི་མཐར་རྒྱུ་ཞིང་གསེབ་ཏུ་རྒྱུ་བར་བྱེད་<line/>
པ་ཕྲ་བར་གྱུར་པས་ཤིན་ཏུ་ཐོགས་པ་མེད་པར་འགྲོ་བ་ཡིན་ནོ། །དེ་གལ་ཏེ་ངའི་ཟས་རྣམས་ཀྱི་སྟོབས་ཀྱིས་རྩ་རྣམས་འཇོམས་པར་བྱེད་དོ། །དེས་བདག་གི་ལུས་པོ་ཀུན་ཏུ་སྐམ་པར་<line/>
འགྱུར་བའམ་ཡི་ག་མི་བདེ་བར་འབྱུང་བར་འགྱུར་རོ། །གལ་ཏེ་ཡང་ཆུ་རྒྱུ་བའི་རྩ་རྣམས་ལ་གནོད་པ་བྱེད་པར་གྱུར་ན། དེས་ངའི་རྐན་སྐམ་པར་འགྱུར་རོ། །གལ་ཏེ་ཡང་རྡུལ་རྒྱུ་བའི་རྩ་<line/>
རྣམས་ལ་གནོད་པ་བྱེད་པར་གྱུར་ན། དེས་ཀྱང་ངའི་བ་སྤུའི་ཁུང་བུ་རྣམས་ནས་རྡུལ་ཀུན་ཏུ་འབྱུང་བར་འགྱུར་རོ། །ཡང་གལ་ཏེ་ཆུ་ངན་རྒྱུ་བའི་རྩ་རྣམས་ཀྱི་གསེབ་ཏུ་སོང་བར་གྱུར་ནས་<line/>
སུན་འབྱིན་པར་བྱེད་ན་གཅིན་སྡོམ་པར་འགྱུར་རོ། །ཁུ་ཆུ་སུན་འདོན་པར་བྱེད་ནའང་ཤིན་ཏུ་སྡུག་བསྔལ་མི་ཟད་པར་འགྱུར་རོ། །གལ་ཏེ་ཡང་རྟུག་པ་རྒྱུ་བའི་རྩ་རྣམས་ཀྱི་ནང་དག་ཏུ་རྒྱུ་<line/>
བར་བྱེད་ཅིང་ཁྲོས་པར་གྱུར་ན་ནི། དེས་བདག་གི་རྟུག་པའི་གནས་རྣམས་སྡོམ་པས་འཆི་བ་ཙམ་གྱི་སྡུག་བསྔལ་བྱེད་དོ། །རྩ་སྒུལ་བར་བྱེད་པའི་སྲིན་དེ་ལ་སོ་སོར་བརྟགས་པར་གྱུར་ན་<line/>
</page>
<page index="388" id="195A">༄༅། །ཡང་དག་པ་ཇི་ལྟ་བ་བཞིན་དུ་སོ་སོར་ཤེས་སོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། པགས་པ་སྐྱོད་པར་བྱེད་པ་ཞེས་བྱ་བའི་སྲིན་པགས་པ་དྲུག་གི་གསེབ་ན་གནས་པ་རྣམས་<line/>
གལ་ཏེ་ངའི་ཟས་ཀྱི་སྐྱོན་གྱིས་ཁྲོས་པར་གྱུར་ན་ནི། དེས་བདག་གི་པགས་པ་རྣམས་ཁ་དོག་ངན་པར་འགྱུར་རོ། །རྩུབ་པར་གྱུར་པའམ་གཡན་པའམ་པགས་པ་རྣམས་དམར་བ་<line/>
ཉིད་དམ་སྐྱ་བ་ཉིད་དམ་སྔོ་བ་ཉིད་དམ་རྡོལ་བར་འགྱུར་བའམ་སེན་མོ་དང་སྐྲ་དང་ཁ་སྤུ་དང་བ་སྤུ་རྣམས་དང་སྐྱི་རྣམས་ཉིལ་བར་འགྱུར་རོ། །འབྲུམ་བུ་ཐུག་ཐུག་པོའམ་མཛེར་<line/>
འགྱུར་བའམ་པགས་པ་དང་ཤ་དང་དྲོད་བྱེ་བྲལ་དུ་འགྱུར་རོ། །དེས་པགས་པ་སྐྱོང་བར་བྱེད་པའི་སྲིན་རྣམས་ལ་སོ་སོར་བརྟགས་པར་གྱུར་པས་ཀྱང་ལུས་ལ་ཡང་དག་པ་ཇི་ལྟ་བ་<line/>
བཞིན་དུ་སོ་སོར་རྟོག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་གྱུར་པ་ན། དེས་ཐོས་པ་ལས་བྱུང་བའི་ཤེས་<line/>
རབ་བམ། ལྷའི་མིག་གིས་མཐོང་བ་ནི། ཚིལ་རྒྱུ་བར་གྱུར་པའི་རྒྱུན་རྣམས་ཀྱི་གསེབ་ན་གནས་པའི་ཚིལ་སྒུལ་བ་ཞེས་བྱའི་སྲིན་བདག་གི་ལུས་ལ་གནས་པར་གྱུར་པ་དེས་<line/>
</page>
<page index="389" id="195B">མཐོང་བར་གྱུར་ཏོ། །ཡང་དེ་གལ་ཏེ་ན་ཉལ་བའི་སྐྱོན་གྱིས་སམ་ཟས་ཀྱི་སྐྱོན་གྱིས་ཀྱང་རུང་སྟེ་རབ་ཏུ་འཁྲུགས་པར་གྱུར་པ་སྐྱེས་ན། དེས་ང་ལ་འཁྲུ་སྐྱུག་གམ་འབྲུམ་བུའམ་སྐྱ་བོར་སྣང་བའམ་<line/>
ཐིག་ལེའི་རིགས་སུ་གྱུར་པ་རྣམས་སྐྱེད་པར་བྱེད་དོ། །སྐེ་ལ་ལྦ་བར་གྱུར་པའམ་རྒྱུས་པའང་རུལ་བ་དང་སྟོབས་ཟད་པ་དང་ལུས་རྗུད་པ་དང་བདག་ཟས་ཟ་བར་བྱེད་པར་གྱུར་ན་རྟག་ཏུ་རྡུལ་བ་ཉིད་<line/>
དུའང་བྱེད་དོ། །ཚིལ་སྒུལ་བར་བྱེད་པའི་སྲིན་དེ་ལ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་རབ་ཏུ་རིག་གོ །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་<line/>
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། འཕེལ་བྱེད་ཅེས་བྱ་བའི་སྲིན་ལུས་ལ་རབ་ཏུ་གནས་<line/>
པ་ཡིན་ལ། དེས་བདག་ལ་རང་བཞིན་དུ་གནས་པའམ་རང་བཞིན་དུ་མི་གནས་པར་གྱུར་པ་ཅིག་བྱེད་པ་[?] ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བ་ནི།<line/>
ངའི་སྲིན་འཕེལ་བྱེད་རྣམ་པ་གཉིས་ཀྱིས་ལུས་ལ་ཉེ་བར་ལོངས་སྤྱོད་པར་བྱེད་དེ། ཟིན་པ་དང་མ་ཟིན་པའོ། །དེ་ལ་ཟིན་པ་ཡང་ལུས་ཕྱེད་དྲོད་དང་ཁྲག་དང་ཤ་དང་རུས་པ་དང་ལྷ་བ་དང་<line/>
མཁྲིས་པ་དང་ཁུ་ཆུའོ། །མ་ཟིན་པའང་ཇི་ལྟར་ལུས་ལ་སྐྲ་དང་བ་སྤུ་དང་སེ་མོ་དང་ཁ་སྤུ་དང་སོ་རྣམས་སོ། །ཉེ་བར་འཕེལ་བྱེད་ཀྱི་སྲིན་དེས་ཀྱང་བདག་གི་ལུས་ལ་རྣམ་པ་གཉིས་སུ་འཕེལ་<line/>
</page>
<page index="390" id="196A">༄༅། །བར་བྱེད་པ་ཡིན་ཏེ། གལ་ཏེ་ཡང་ངའི་ཟས་ཀྱི་སྐྱོན་གྱིས་འཕེལ་བྱེད་ཀྱི་སྲིན་རྣམས་རབ་ཏུ་རྒྱས་པར་མ་གྱུར་ན་ནི། དེས་ང་སྤྲོ་བ་དང་རྣམ་པར་བྲལ་བར་<line/>
འགྱུར་རོ། །འགྲོ་བ་དང་འོང་བ་ལའང་བདག་བདེ་བར་གནས་པར་འགྱུར་རོ། །མྱུར་ཞིང་བརྟད་པར་གཉིད་ཀྱིས་རྒྱུན་འབྱུང་བར་འགྱུར་རོ། །དེ་ལས་ཀྱང་བདག་གི་སྟོབས་རབ་ཏུ་<line/>
འཕེལ་བར་འགྱུར་ཏེ། བདག་གི་པགས་པ་དང་ཁྲག་དང་ཚིལ་དང་ལྷ་བ་དང་རུས་པ་དང་ཁུ་ཆུ་དང་སྟོབས་རྣམས་སྐྱེ་བར་འགྱུར་རོ། །དེས་འཕེལ་བྱེད་ཀྱི་སྲིན་ལ་སོ་སོར་བརྟགས་<line/>
པས་ཀྱང་ཡང་དག་པ་ཇི་ལྟ་བ་བཞིན་དུ་རིག་གོ། གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་<line/>
རབ་བམ་ལྷའི་མིག་གིས་མཐོང་བར་གྱུར་པ། ངའི་སྲིན་དྲི་ངན་པ་ཞེས་བྱ་བ་ཤ་དང་བཤང་བ་དང་གཅིན་གྱི་གསེབ་ན་གནས་པ་ཡིན་ལ། གལ་ཏེ་ཟས་ཀྱི་སྐྱོན་གྱིས་ཁྲོས་པར་གྱུར་<line/>
ན། ངའི་ཟས་དེ་དག་གི་སྐྱོན་གྱིས་དེས་ཕྱི་ས་དང་གཅིན་དང་མཆིལ་མ་དང་སྣབས་རྣམས་དྲི་མི་ཞིམ་པར་འགྱུར་རོ། །སྣའི་རྣག་དང་མིག་གི་རྣག་དག་ཀྱང་འབྱུང་ངོ༌། །སྲིན་རྣམས་དང་<line/>
ལྷན་ཅིག་ཀུན་ཏུ་ཚོགས་པར་འགྱུར་བ་དེ་དང་དེ་དག་རྣམས་ཀྱང་སྲིན་གྱིས་དྲི་ངན་པ་རྣམས་སྐྱེད་པར་བྱེད་དོ། །གང་ཡང་གོས་སམ་མལ་ཆ་དང་ནམ་ཟས་ཀྱི་རིགས་སུ་གྱུར་པ་རྣམས་<line/>
</page>
<page index="391" id="196B">ཀྱང་རུང་སྟེ་སོའི་གསེབ་ཏུ་སོང་བར་གྱུར་ན། དེ་དག་རྣམས་སྲིན་དེས་དྲི་ངན་པ་དང་ཆེས་དྲི་ངན་པར་འགྱུར་བར་བྱེད་དོ། །མཚན་མོ་ཉལ་བར་གྱུར་པའི་སྐྱོན་གྱིས་ཀྱང་ལྕེའི་དྲི་མ་དེ་ཤིན་ཏུ་དྲི་མི་ཞིམ་པར་<line/>
འགྱུར་རོ། །ལྕེའི་དྲི་མ་རྣམས་ཤིན་ཏུ་སྐྱ་བར་འགྱུར་བ་དང་ལུས་དྲི་ངན་པ་དང་དྲི་མ་ཅན་དུ་ཡང་འགྱུར་རོ། །དེས་ཡང་དག་པ་ཇི་ལྟ་བ་བཞིན་དུ་དྲི་ངན་པའི་སྲིན་དེ་ལ་སོ་སོར་བརྟགས་པར་གྱུར་<line/>
པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་སོ་སོར་རབ་ཏུ་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྡུལ་ལ་རྒྱུ་བ་ཞེས་བྱ་བའི་སྲིན་གཤུལ་ཤའི་གསེབ་ན་རྒྱུ་བ་ཡིན་ཏེ། དེ་གལ་ཏེ་ངའི་ཟས་ཞུ་བར་གྱུར་ན།<line/>
དེས་བདག་གི་རུས་ཤིང་གི་ཡུལ་ཕྱོགས་ཀྱི་རུས་པ་གསུམ་གྱི་བུ་གུ་གང་ཡིན་པར་ངའི་གཤང་བ་དྲངས་ནས་འཕོངས་ཀྱི་མདོར་འཇོག་གོ། རུས་པ་གཞན་གསུམ་གྱི་བུ་གུ་རླན་པར་<line/>
བྱས་ཤིང་བདག་གི་ཆུ་ངན་གྱིས་བརླན་པར་བྱས་ནས་རྟུག་པའི་དབྱིབས་ཆེན་པོ་རྣམས་ཨན་ཏོང་རུས་པའི་ཡུལ་ཕྱོགས་སུ་བྱས་ནས་ངའི་གཅིན་འབྱུང་བར་འགྱུར་རོ། །དེས་རྡུལ་ལ་རྒྱུ་<line/>
བའི་སྲིན་ལ་རབ་ཏུ་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིང་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་<line/>
</page>
<page index="392" id="197A">༄༅། །ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། སྲིན་གྱི་རིགས་བཅུ་དག་གི་མཁྲིས་པ་ལ་གནས་པ་<line/>
དེ་ལས་སྐྱེས་པར་གྱུར་པ། ལུས་ཐམས་ཅད་ཀྱི་རྗེས་སུ་འཇུག་པར་བྱེད་པ་རྣམས་ནི། འདི་ལྟ་སྟེ། ཙུ་རུ་བཿ་དང་སྒུལ་བྱེད་དང་རྫས་ཀྱིས་རྒྱས་པ་དང་ཆེན་པོའི་རིགས་དང་ནགས་པ་<line/>
དང་ཟས་ཆེན་པོ་དང་དྲོ་བ་ལ་རྒྱུ་བ་དང་རྣམ་པར་སྲེག་བྱེད་དང་མེ་དྲོད་ཉམས་པར་བྱེད་པ་དང་མེ་ཆེན་པོ་དང་སྟེ། སྲིན་གྱི་རིགས་བཅུ་པོ་དེ་དག་རྣམས་ནི། མཁྲིས་པ་ལ་རྒྱུ་བ་དང་དེ་ལས་<line/>
སྐྱེས་པར་གྱུར་པ་ལུས་ཐམས་ཅད་ཀྱི་རྗེས་སུ་འཇུག་པ་རྣམས་ཡིན་ནོ། །བདག་གི་སྲིན་གང་དག་གིས་ངའི་ལུས་ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པར་<line/>
འགྱུར་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བ་ལ། ཙུ་ར་བ་ཞེས་བྱ་བའི་སྲིན་ལུས་ལ་རབ་ཏུ་གནས་སོ། །དེ་གལ་ཏེ་བདག་གི་ཟས་ཀྱི་སྐྱོན་<line/>
གྱིས་ཁྲོ་བ་ཀུན་ནས་སྐྱེས་པར་གྱུར་ན། དེ་ངའི་མིག་གཉིས་ཀྱི་རྫི་མ་དག་ཟ་བར་འགྱུར་རོ། །དེས་ང་ལ་འབྲུམ་བུ་དང་གཡན་པ་དག་སྐྱེ་བར་འགྱུར་རོ། །གལ་ཏེ་རྫི་མ་གཞན་རྣམས་ལ་ཟ་བར་<line/>
འགྲོ་ན་མིག་ལས་གྱུར་པའི་མཆི་མ་རབ་ཏུ་ཕལ་ཆེ་བ་ཡང་རབ་ཏུ་འབྱུང་ངོ༌། །གལ་ཏེ་མིག་ལ་རྒྱུ་བར་གྱུར་ན་དེས་བདག་གི་མིག་ལ་ནད་དྲག་པོ་རྣམས་སྐྱད་པར་བྱེད་དེ། མཐོང་བ་རྣམས་<line/>
</page>
<page index="393" id="197B">པར་ཉམས་པའམ་མིག་ཉེ་བར་སྔོམ་པར་ཡང་འགྱུར་རོ། །དེ་བདག་གི་མིག་གི་ནང་དུ་རྒྱུ་ཞིང་ཤའི་གོང་བུར་གྱུར་པའི་མིག་གི་ཐ་སྙད་དུ་བྱས་པ་ལ་འགལ་བར་བྱས་ནས་མིག་ལ་གནས་པའི་ནུར་<line/>
ནུར་པོ་ལ་གནས་པར་བྱེད་དོ། །དེས་ངའི་མིག་འབྲས་སུ་གཏོགས་པའི་གཡོགས་མ་དང་དམར་པོར་སྣང་བའང་སྐྱེད་པར་བྱེད་དོ། །སྲིན་འདིས་ནི། རྟག་པར་རྒྱུན་དུ་ནང་ཆེན་པོ་རྣམས་བྱེད་<line/>
དོ༑ ༑དེས་ཙུ་ར་བའི་སྲིན་ཡང་དག་པ་ཇི་ལྟ་བ་བཞིན་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་<line/>
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ་ལྷའི་མིག་གིས་མཐོང་བར་གྱུར་པ། སྒུལ་བྱེད་ཅེས་བྱ་བའི་སྲིན་ལུས་ལ་<line/>
གནས་ཏེ། མཁྲིས་པའི་ནང་ན་རྒྱུ་བ་དང་ལུས་ཐམས་ཅད་ལའང་ཐོགས་པ་མེད་པར་འགྲོ་བར་བྱེད་པ་དང༌། མཁྲིས་པ་ཉིད་ཀྱིས་ལུས་གཡོགས་པ་ཡིན་ནོ། །དེས་གང་གིས་ཁོ་བོའི་རུས་པ་<line/>
བསྲེགས་པར་གྱུར་པ་ཤར་གཏོགས་པའང་ཤིན་ཏུ་ཚ་བར་འགྱུར་བའམ། བདག་གི་ཡན་ལག་རྣམས་ཀྱང་དྲོན་མོར་འགྱུར། བདག་གི་ལག་པ་དང་རྐང་པ་གཉིས་ཀྱང་ཤིན་ཏུ་རྣམ་པར་<line/>
བསྲེགས་པར་གྱུར་པ་ནི། ཉིན་མོ་དང་མཚན་མོའང་རབ་ཏུ་ཞི་བར་མི་འགྱུར་རོ། །གལ་ཏེ་པགས་པ་ལ་འགྲོ་བར་གྱུར་ན་བདག་ལ་རྡུལ་འབྱུང་བར་འགྱུར་རོ། །དེས་སྒུལ་བྱེད་ཀྱི་སྲིན་ལ་སོ་སོར་<line/>
</page>
<page index="394" id="198A">༄༅། །བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་ཤེས་སོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་<line/>
སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་བདག་གིས་སམ། ལྷའི་མིག་གིས་མཐོང་བར་གྱུར་པ། བདག་གི་སྲིན་རྫས་ཀྱིས་རྒྱས་པ་ཞེས་བྱ་བ་མཁྲིས་པའི་ནང་ན་<line/>
རྒྱུ་བར་གྱུར་པ་མཆུ་ཤིན་ཏུ་རྣོ་བ་རྐང་པ་ཐུང་བ་མེའི་ལྟོ་དང་ནད་ཆེན་པོར་གྱུར་པའོ། །དེ་གལ་ཏེ་ཤེད་ན་ལུས་ཀྱི་ཡུལ་ཕྱོགས་གཞན་ན་གནས་པར་གྱུར་ན། ངའི་ཟས་ཀྱི་སྐྱོན་གྱིས་<line/>
ལྟོགས་པར་གྱུར་ནས་ཡུལ་ཕྱོགས་དེ་དང་དེ་དག་ཏུ་ལུས་སྲེག་པར་འགྱུར་རོ། །ཁྲག་འགྲིམ་པར་འགྱུར་རོ། །ཁྲག་སྐྱུག་པར་འགྱུར་བ་དང༌། བདག་གི་ལུས་ཐམས་ཅད་ཀྱང་རང་<line/>
བཞིན་དུ་མི་གནས་པར་མེ་བཞིན་དུ་སྲེག་པར་བྱེད་དོ། །བདག་གི་ལུས་ཀྱི་པགས་པ་རྣམས་ཐམས་ཅད་མེའི་ཡུལ་དུ་འགྱུར་ཞིང་རྐང་པ་དག་ལའང་འབྲུམ་བུའི་ཐིག་ལེ་དང་ལུས་རྣམས་<line/>
མེ་དང་མཚུངས་པར་སྐྱེད་དོ། །རྫས་ཀྱིས་རྒྱས་པའི་སྲིན་ལས་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བུར་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་<line/>
པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེའི་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། རིགས་ཆེན་པོ་ཞེས་བྱ་བའི་<line/>
</page>
<page index="395" id="198B">སྲིན་ལུས་ཀྱི་ནང་ན་རྒྱུ་བར་གྱུར་པ་མཁྲིས་པའི་གསེབ་ན་རྒྱུ་བ་ཡིན་ནོ། །དེ་གལ་ཏེ་ངའི་ཟས་ཀྱི་སྐྱོན་གྱིས་ཁྲོ་བ་སྐྱེས་པར་གྱུར་ན། དེས་རང་བཞིན་དུ་གནས་པའམ་རང་བཞིན་དུ་མི་གནས་པ་<line/>
ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིགས་ཆེན་པོའི་སྲིན་ནི། ངའི་ལུས་ཀྱི་ནང་ན་རྒྱུ་བར་གྱུར་བས་མགོ་ནས་<line/>
བཟུང་ནས་ཇི་སྲིད་དུ་རྐང་བའི་བར་དུ་ཐོས་པ་མེད་པར་འགྲོ་བ་ཡིན་ཏེ། དེ་བདག་ལ་ཁྲོས་ནས་ལུས་ཐམས་ཅད་ལ་ཁྲག་མཁྲིས་ཀྱི་འབྲུམ་ཐུག་བྱེད་པ་དང༌། འདིས་མཁྲིས་པ་དང་ཁྲག་<line/>
བདག་གིས་རྣ་བ་དང་སྣ་བུག་གི་ནང་དག་ནས་ཁྲག་མཁྲིས་འཛག་པར་བྱེད་པས་འཆི་བའི་གནས་སྐབས་དང་འདྲ་བར་བྱེད་དོ། །སྔོན་པོར་བྱེད་ཅིང་མིག་སེར་དུའང་བྱེད་དོ། །དེས་ཁ་ཁ་བར་ཡང་<line/>
བྱེད་དོ༑ ༑དེས་རིགས་ཆེན་པོའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་<line/>
ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། ནག་པ་པ་ཞེས་བྱ་བའི་སྲིན་མཁྲིས་པ་<line/>
སྐྱོན་ཅན་རྣམས་དྲངས་ནས་ལུས་ལ་ཀུན་ཏུ་རྒྱུ་བར་བྱེད་དོ། །དེ་གལ་ཏེ་བདག་གི་ཟེས་ཀྱི་སྐྱོན་གྱིས་ཁྲོ་བ་སྐྱེས་པར་གྱུར་ནས་ལུས་ཀུན་ལ་སྙོམས་པར་ཏིལ་འདྲ་བའི་ཐིག་ལེ་ནག་པོ་<line/>
</page>
<page index="396" id="199A">༄༅། །པོ་རྣམས་བྱེད་པ་དང༌། ཤ་འབྲུམ་པར་བྱེད་པའམ་ལུས་ལ་ཡང་ནག་པོ་དང་སེར་པོར་འགྱུར་བའམ་དམར་པོའི་དྲི་རླུང་དང་རླུང་དག་དང་མཚུངས་པར་འཇུག་<line/>
པར་བྱེད་པའམ་བདག་གི་མཁྲིས་པའམ་གཞང་འཇོམས་པར་འགྱུར་རོ། །དེས་ནག་པོའི་སྲིན་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་ལུས་རབ་ཏུ་ཤེས་སོ། །<line/>
གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིག་ངས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
གྱུར་པ༑ ཟས་ཆེན་པོ་ཞེས་བྱ་བའི་སྲིན་ལུས་ལ་གནས་ཏེ་དེས་ལུས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་<line/>
ཀྱིས་སམ། ལྷའི་མིག་གིས་མཐོང་བ་ནི། ཟས་ཆེན་པོ་ཞེས་བྱ་བའི་སྲིན་ཟས་ཀྱི་སྐྱོན་གྱིས་གལ་ཏེ་ཁྲོས་པར་གྱུར་ན་དེ་ངའི་མཁྲིས་པའི་ནང་ན་གནས་པས་ཟས་ཟོས་པ་དང་དེ་ལྟར་ཚ་<line/>
བ་སྐྱེད་པར་བྱེད་དོ། །དེ་ཆེན་པོར་གྱུར་པས་བདག་གི་ལུས་རླན་པར་འགྱུར་ཞིང་ཞིམ་པར་གྱུར་ནས་ཡན་ལག་དང་ཉིང་ལག་རྣམས་ཐམས་ཅད་དང་མིག་དང་རྣ་བ་དང་སྣ་དང་བདག་གི་<line/>
ལྕེའི་དབང་པོ་རྣམས་ཀྱང་ཉམས་པར་འགྱུར་རོ། །རང་དང་རང་གི་ཡུལ་རྣམས་ལ་ཡང་ལྟ་བར་མི་ནུས་པར་འགྱུར་བ་དང༌། ཟས་ཀྱི་སྐྱོན་གྱིས་བདག་གི་དབང་པོ་ལྔ་པོ་རྣམས་ལམ་ངན་པ་<line/>
</page>
<page index="397" id="199B">ལ་རབ་ཏུ་གནས་པར་ཡང་འགྱུར་རོ། །དེས་ཟས་ཆེན་པོའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་<line/>
པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་བདག་གིས་སམ། ལྷའི་མིག་གིས་མཐོང་བར་གྱུར་པ། དྲོ་བ་ལས་རྒྱུ་བ་ཞེས་བྱ་བའི་<line/>
སྲིན་ནི༑ རྟག་ཏུ་ཟས་དྲོ་བ་ལ་དགའ་བར་གྱུར་པ། ཟས་གྲང་བ་རྣམས་ལ་རབ་ཏུ་སྡང་བ་ཡིན་ནོ། །དེས་བདག་ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། གལ་ཏེ་བདག་ཟས་སུ་གྱུར་པ་དག་གམ་བཟའ་བ་དང་བཏུང་བ་དང་བཅའ་བ་དང་མྱང་བའང་རུང་སྟེ། གྲང་<line/>
མོ་དག་ཟ་བར་གྱུར་ན། དེ་ང་ལ་ཁྲོས་པར་གྱུར་ནས་ངའི་ཁ་ལ་ལྡག་པར་ཡང་བྱེད་པའམ། ལུས་རླན་པའམ་ལྕི་བའམ་ཉམས་ཆུང་བའམ་འགག་པའམ་སྙིང་ལ་ཡང་ལྡག་པའམ་ལུས་<line/>
ཐམས་ཅད་ཀྱི་སྐྱོན་དུ་གྱུར་པ་སྟེ། དེས་ལུད་པ་དམར་པོར་བྱེད་པའམ་མགྲིན་པ་ལ་ལྷག་པར་བྱེད་དོ། །དེས་དྲོ་བ་ལས་རྒྱུ་བའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་<line/>
ལྟ་བ་བཞིན་དུ་ལུས་ལ་སོ་སོར་བརྟགས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་<line/>
</page>
<page index="398" id="200A">༄༅། །ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྣམ་པར་སྲེག་བྱེད་ཅེས་བྱ་བའི་སྲིན་ལུས་ཀྱི་མཁྲིས་པའི་གནས་ལ་རབ་ཏུ་གནས་པ་ཡིན་ལ། དེས་ང་<line/>
ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་སྲེག་བྱེད་ཀྱི་སྲིན་བདག་<line/>
གི་ལུས་ལ་གནས་པ་ལས། གལ་ཏེ་ངས་ཟས་ལྕི་མོ་གང་དག་ཟོས་པར་གྱུར་ན་ངའི་ཟས་དེ་དག་གི་སྐྱོན་གྱིས་རྣམ་པར་སྲེག་བྱེད་ཀྱི་སྲིན་གྱིས་མེས་སྲེག་པར་བྱེད་དོ། །སྟོབས་ལྷག་པ་ཉིད་དང་<line/>
རྩེའུ་ཆུང་ལ་གནོད་པར་འགྱུར་བ་དང་ཟས་ཀྱི་ཁམས་ཤིན་ཏུ་ཆེ་བས་མགྲིན་པར་ཐོགས་པར་ཡང་འགྱུར་རོ། །བདག་གི་བཤང་བའང་སྐྱ་བོར་འགྱུར་ཞིང་ཆུང་ན་ཡང་ཇི་ལྟ་བར་ཏེ། བདག་<line/>
གྲང་བ་ལ་དགའ་བ་ཉིད་དུའང་མི་འགྱུར་རོ། །ཟས་མངར་མོ་རྣམས་ལ་འདོར་བ་ཡང་མི་འགྱུར་རོ། །དེས་རྣམ་པར་སྲེག་བྱེད་ཀྱི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་<line/>
བ་བཞིན་དུ་ལུས་རབ་ཏུ་ཤེས་སོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ནི། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
ལྷའི་མིག་གིས་མཐོང་བར་གྱུར་པ། མེ་དྲོད་ཉམས་པར་བྱེད་པ་ཞེས་བྱ་བའི་སྲིན་ངའི་ལུས་ལ་མཁྲིས་པ་དང་ལྷན་ཅིག་སྐྱེས་ནས་གནས་ཏེ། དེ་ལ་དགའ་བ་དང་དེ་གྲང་བའི་དུས་ན་ནི།<line/>
</page>
<page index="399" id="200B">དགའ་བར་འགྱུར་རོ། །དྲོ་བའི་དུས་ན་ནི། རྒུད་པར་འགྱུར་རོ། །གྲང་བའི་དུས་ནའང་རབ་ཏུ་དགའ་བར་གྱུར་ནས་བདག་ཟས་འདོད་པར་བྱེད་དོ། །དྲོ་བའི་དུས་ན་ནི། མེ་དྲོད་ཉམས་པར་བྱེད་དོ། །<line/>
གྲང་བའི་དུས་ན་ཡང་ངའི་མཁྲིས་པ་ལེགས་པར་སྒྲུབ་པར་བྱེད་ཅིང་དྲོ་བའི་དུས་ན་ནི། སུན་འདོན་པ་ཡིན་ནོ། །དེའི་སྐྱོན་གྱིས་ནི། མེ་དྲོད་ཉམས་པར་བྱེད་དོ། །དེས་མེ་དྲོད་ཉམས་པར་བྱེད་པའི་<line/>
སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་མེ་ཆེན་པོ་ཞེས་བྱ་བའི་སྲིན་ལུས་ལ་གནས་ཏེ། དེས་ང་ལ་རང་བཞིན་དུ་གནས་པའམ་<line/>
རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། ངའི་སྲིན་མེ་ཆེན་པོ་ཞེས་བྱ་བ་ནི། ཟས་འགལ་བ་ཟོས་<line/>
པ་རྣམས་ཐམས་ཅད་འདོད་པར་འགྱུར་རོ། །གལ་ཏེ་ཡང་རང་ལྟོགས་པར་གྱུར་ན་ནི། དེས་ངའི་ལུས་ཀྱི་གསེབ་ཏུ་གྱུར་པའི་སྲིན་རྣམས་ཟ་བར་བྱེད་དོ། །སྲིན་དེའི་སྐྱོན་གྱིས་བདག་ལ་<line/>
འདིར་ལྷང་ཀྱོག་འབྱུང་བར་འགྱུར་རོ། །རྒྱབ་དུ་གཟེར་བར་འགྱུར་བའམ་ལག་པ་ལ་ཟུག་གཟེར་ཡང་རུང་སྟེ། ཡུལ་ཕྱོགས་གང་དུ་སྲིན་རྣམས་ཟ་བར་བྱེད་པའི་ཡུལ་ཕྱོགས་དེ་དང་དེ་དག་རྣམས་<line/>
</page>
<page index="400" id="201A">༄༅། །སུ་གཟེར་ཟུག་སྐྱེ་བར་འགྱུར་རོ། །དེས་མཁྲིས་པ་ལ་གནས་པའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིད་པར་<line/>
འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
མཐོང་བར་གྱུར་པ། རུས་པ་ལས་གྱུར་པའི་དང༌། ཚིལ་ལ་གནས་པའི་སྲིན་གྱི་རིགས་འདི་ལྟ་སྟེ། རུས་པ་ལ་ལྡག་པ་དང་ཤིན་ཏུ་འདྲུད་བྱེད་དང་ཚིགས་པ་གཅོད་ཅིང་རྒྱུ་བ་དང་དྲི་མི་ཞིམ་<line/>
པ་དང་རུས་པའི་རྣག་གི་རིགས་དང་ཁ་དམར་བ་དང་མྱང་བར་བྱེད་པ་དང་པགས་པ་ཟ་བ་དང་གྲོག་མ་དང་སྤུ་གྲིའི་ཁ་དང་རྣམས་སོ། །དེ་ལ་ངའི་རུས་པ་ལས་གྱུར་པའི་སྲིན་རྣམས་ཀྱིས་རང་<line/>
བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། རུས་པ་ལ་ལྡག་པར་བྱེད་པ་ཞེས་<line/>
བྱ་བའི་སྲིན་ནི། ཕྱི་རོལ་གྱི་རུས་པའི་རྐང་རྣམས་ལ་རབ་ཏུ་གནས་སོ། །འདི་ལྟ་སྟེ། དཔུང་པའི་རྐང་ལ་གནས་པ་དང༌། བརླའི་རྐང་ལ་གནས་པ་དང༌། རྒྱབ་ཀྱི་སྒལ་བ་ལ་གནས་པ་<line/>
རྣམས་ཡིན་ཏེ། རུས་པ་རྣམས་ཐམས་ཅད་ཀྱི་ཡང་གནད་རྣམས་ཀྱི་གསེབ་ན་རྒྱུ་བ་ཡིན་ནོ། །གལ་ཏེ་ཡང་དེ་ཟས་ཀྱི་སྐྱོན་རྣམས་ཀྱིས་ཁྲོ་བ་སྐྱེས་པར་གྱུར་ན། དེས་ངའི་རུས་<line/>
</page>
<page index="401" id="201B">པར་གྱུར་པའི་ལྷང་ཀྱོག་རྣམས་དང་ལུས་ཀྱི་མདོག་དང་རེག་པ་ཡང་ངན་པར་བྱེད་དོ། །རུས་པ་རྣམས་སམ་ཤ་རྣམས་ཀྱང་རུང་སྟེ། རུས་པས་བསྡུས་པ་རྣམས་བྲ་བར་བྱེད་དོ། །དེས་ངའི་<line/>
རུས་པ་ལས་གྱུར་པའི་ཚོར་བ་ཆེན་པོ་མཆོག་ཏུ་མི་བཟད་པ་རྣམས་བསྐྱེད་དོ། །གལ་ཏེ་ཡང་དེ་ལྟོགས་པར་མ་གྱུར་ན་ནི། དེ་ཇི་སྐད་དུ་བཤད་པའི་དའི་ཚོར་བ་རྣམས་དང་འབྲལ་བར་<line/>
འགྱུར་རོ། །དེས་རུས་པ་ལ་ལྡག་པར་བྱེད་པ་ཞེས་བྱ་བའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་<line/>
སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། ཤིན་ཏུ་འདྲུད་བྱེད་ཅེས་བྱ་<line/>
བའི་སྲིན་རུས་པ་རྣམས་ཐམས་ཅད་ལ་གནས་པ་ཡིན་ནོ། །དེས་གལ་ཏེ་ཤིན་ཏུ་རུས་པ་དྲུད་པར་བྱེད་ན་ནི། དེས་བདག་གི་ཁམས་རྣམས་ཐམས་ཅད་སྐམ་པོ་ཏྲོག་ཏྲོག་ཏུ་འགྱུར་རོ། །ཚང་<line/>
པ་དང་སྐད་འགག་པ་དང་བཤང་བ་འཁྲུ་བར་བྱེད་དོ། །དེ་རྣམས་བདག་ལ་མེད་ན་རྩིབ་ལོགས་ཀྱི་ནད་དང་སྐྱུག་པ་དང་ཡི་ག་མི་བདེ་བར་འགྱུར་རོ། །གལ་ཏེ་རུས་པའི་ཚིགས་སུ་གྱུར་པ་<line/>
རྣམས་ཐམས་ཅད་ཀྱི་ཡང་རུས་པ་རྣམས་མི་འདྲུད་ན་ནི། ཇི་སྐད་དུ་བཤད་པར་གྱུར་པའི་ནད་རྣམས་ང་ལ་འབྱུང་བར་འགྱུར་བ་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་<line/>
</page>
<page index="402" id="202A">༄༅། །ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། ཚིགས་པ་<line/>
གཅོད་ཅིང་རྒྱུ་བ་ཞེས་བྱ་བའི་སྲིན་ལུས་ལ་གནས་པ་ཡིན་ནོ། །དེས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་པའང་དེས་ཐོས་པ་ལས་བྱུང་བའི་ཤེས་རབ་<line/>
ཀྱིས་སམ། ལྷའི་མིག་གིས་མཐོང་བར་གྱུར་པ་ནི། ཚིགས་གཅོད་ཅིང་རྒྱུ་བ་ཞེས་བྱ་བའི་སྲིན་ནི། གལ་ཏེ་ཡང་ཟས་ཀྱི་སྐྱོན་གྱིས་ལྟོགས་པར་གྱུར་ན་བདག་གི་ལག་པ་འཁྲུམ་པར་<line/>
བྱེད་དོ༑ ༑ལུས་ཀྱི་ཡན་ལག་རྣམས་འབྲུལ་བར་གྱུར་པའམ་སྙིང་གི་ནང་དུ་གྱུར་པའམ་གྲོང་ཁྱེར་གནས་པ་རྣམས་ཀྱང་སྟོང་བར་མཐོང་བར་འགྱུར་རོ། །སྣབས་ཀྱང་འཁྲུག་<line/>
པར་འགྱུར་རོ། །རྟག་ཏུ་ཡང་ཡི་མུག་པ་དང་རེག་བྱ་དང་གཟུགས་རྣམས་ལ་བློ་ཀུན་ཏུ་དགའ་བར་མི་འགྱུར་རོ། །དེ་ཅིའི་ཕྱིར་ཞེ་ན། ཚོར་བ་རབ་ཏུ་སྟོབས་དང་ལྡན་པའི་ཕྱིར་རོ། །<line/>
དེ་ཚིགས་པ་གཅོད་བྱེད་ཀྱི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་<line/>
ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དྲི་ངན་པ་ཞེས་བྱ་བའི་སྲིན་ལུས་ལ་<line/>
</page>
<page index="403" id="202B">གནས་པ་ཡིན་ཏེ། དེས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ལས་དྲི་ངན་<line/>
པ་ཞེས་བྱ་བའི་སྲིན་གལ་ཏེ་ཡང་ཟས་ཀྱི་སྐྱོན་གྱིས་ཁྲོ་བ་སྐྱེས་པར་གྱུར་ན། དེས་བདག་ལ་རྣམ་པར་སྲེག་པ་དང་ལྕི་བ་དང་ལུས་རྨར་གྱུར་པ་མྱུར་དུ་སོས་པ་རྣམས་ཀྱང་རིང་ཞིག་འགོར་བ་དང་ཤ་<line/>
བཀྲ་ཡང་བདག་གི་ལུས་ཀྱི་དཀྱིལ་འཁོར་ལ་འབྱུང་བར་འགྱུར་རོ། །སྐྱ་བོར་གྱུར་པ་ཡང་ལུས་ལ་རྒྱ་ཆེན་པོར་འགྱུར་རོ། །ཐམས་ཅད་དུ་མ་བྱུང་བར་གྱུར་ན་ཉལ་བ་ཇི་ལྟ་བ་བཞིན་དུ་ལུས་<line/>
འགྱུར་རོ། །མཛེ་ཡང་བདག་ལ་འབྱུང་ངོ༌། །རྣག་གི་དངོས་པོར་གྱུར་པ་བདག་གི་ལུས་རྣམས་ཐམས་ཅད་ལ་རྒྱས་པར་འགྱུར། །དེའི་ནད་དེ་དག་རྣམས་རབ་ཏུ་ཞི་བར་མི་འགྱུར། དེས་དྲི་ངན་པའི་<line/>
སྲིན་ལ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་པ་ན། དེ་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རུས་པའི་རྣག་གི་རིགས་ཀྱི་སྲིན་རྣམས་བདག་གི་ལུས་ལ་གནས་པ་ཡིན་ཏེ། དེས་<line/>
བདག་ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ་ལྷའི་མིག་གིས་མཐོང་བ་ནི། བདག་གི་སྲིན་རུས་<line/>
</page>
<page index="404" id="203A">༄༅། །པའི་རྣག་གི་རིགས་རྣམས་གལ་ཏེ་ཟས་ཀྱི་སྐྱོན་གྱིས་ཁྲོས་པ་སྐྱེས་པར་གྱུར་ན། དེ་གལ་ཏེ་ལོའམ་ལོ་གཉིས་སམ་ལོ་མང་པོ་ནའང་རུང༌། བདག་བྱིས་པར་<line/>
གྱུར་པ་ཙམ་ནའང་རུང་སྟེ། ལུས་ལ་གལ་ཏེ་བརྒྱབ་ཅིང་བསྣུན་པ་རབ་ཏུ་ཞི་ཞིང་སྔོན་སོས་པར་གྱུར་པ་ལས་དེ་དག་བདག་གིས་སྲིན་དེ་ཁྲོས་ནས་སླར་ཡང་རྙིང་པ་ལ་རྒྱུ་བར་བྱེད་དེ།<line/>
ཇི་སྲིད་དུ་རྒས་པར་གྱུར་གྱི་བར་དུ་ཡང་ཁྲོས་པ་སྐྱེ་བར་འགྱུར་རོ། །རུས་པའི་རྣག་གི་རིགས་ཀྱི་སྲིན་འདི་ནི། ཤིང་པ་ལཀྵོ་དང་དུམ་པ་རའི་འབྲས་བུ་དང་འདྲ་བའི་ཐིག་ལེ་དྲི་མི་ཞིམ་པ་<line/>
སྐྱེད་པར་བྱེད་དོ། །དེ་ཡང་གཡན་པ་མང་བར་འགྱུར་ཞིང་མང་དུ་འཛག་པ་རྣམས་ཀྱང་སྐྱེ་བར་འགྱུར་རོ། །སྨིན་མ་འདྲ་བ་ཡང་སྐྱེ་བར་འགྱུར་ཞིང་ཚང་སྦྲང་དང་ཤ་སྦྲང་རྣམས་<line/>
ཀྱང་འབབ་པར་འགྱུར་རོ། །དེས་རུས་པའི་རྣག་གི་རིགས་ཀྱི་སྲིན་ལ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་བ།<line/>
ཁ་དམར་བ་ཞེས་བྱ་བའི་སྲིན་རུས་པ་ལ་གནས་པ་ཡིན་ཏེ། དེས་བདག་ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་བྱེད་པ་ཡིན་ན། དེ་ཐོས་པ་ལས་བྱུང་བའི་<line/>
</page>
<page index="405" id="203B">ཤེས་རབ་དག་གིས་སམ། ལྷའི་མིག་གིས་མཐོང་བ་ནི། བདག་གི་ཁ་དམར་བ་ཞེས་བྱ་བའི་སྲིན་གང་གི་ཚེ་ཟས་དག་གི་སྐྱོན་གྱིས་ལྟོགས་པར་གྱུར་པ་ན། དེས་བདག་ལ་མེ་དཔལ་འདྲ་བའི་ནང་<line/>
ཆེན་པོ་མེ་དང་མཉམ་པར་འགྱུར་བ་ཁྲག་གི་མཐར་ཐུག་པར་འབྱུང་བ་ཆུ་སེར་དང་རྣག་མང་པོ་གྱུར་ནས་ཉིན་མོ་དང་མཚན་མོ་མེད་པར་ཡང་རབ་ཏུ་ཉེ་བར་མི་འགྱུར་རོ། །ཁོང་རྨ་ཞེས་བྱ་བའི་<line/>
ནད་རབ་ཏུ་བྱེད་པར་འགྱུར་རོ། །ཁ་དམར་བའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་ལ་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་<line/>
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ། ལྷའི་མིག་གིས་མཐོང་བར་གྱུར་པ། མྱང་བར་བྱེད་པ་ཞེས་<line/>
བྱ་བའི་སྲིན་བདག་གི་རུས་པ་ལ་སྤྱོད་པ་ཡིན་ཏེ། དེས་ང་ལ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་<line/>
ལྷའི་མིག་གིས་མཐོང་བ་ནི། མྱ་ངན་བར་བྱེད་པ་ཞེས་བྱ་བའི་སྲིན་ཟས་དག་གི་སྐྱོན་གྱིས་གལ་ཏེ་ལྟོགས་པར་གྱུར་ན། དེས་ངལ་འབྲུམ་བུ་རྣམས་སུ་བྱེད་དོ། །ལུས་ཐམས་ཅད་ཀྱི་ཡན་ལག་<line/>
དང་ཉིང་ལག་རྣམས་ལ་ཀུན་ཏུ་རྒྱུ་བར་བྱེད་པ་ཡིན་ཏེ། དེ་ལུས་གང་དག་ཉིད་ཁོ་ན་ལ་ཀུན་ཏུ་རྒྱུ་བར་བྱེད་པ་དེ་དག་ཉིད་ཁོ་ནར་བདག་རེངས་པར་འགྱུར་རོ། །སྙིང་སྟོང་བ་དང་ལུས་ལ་ཚོར་བ་<line/>
</page>
<page index="406" id="204A">༄༅། །མེད་པར་ཡང་འགྱུར་རོ། །སྡང་བ་དང་བཤང་བ་འགག་པར་ཡང་འགྱུར་རོ། །གཉིད་མེད་པར་ཡང་འགྱུར་རོ། །གྲོག་མ་དང་འདྲ་བར་ཡན་ལག་དང་ཉིད་<line/>
ལག་རྣམས་ལ་རྒྱུག་པར་ཡང་བྱེད་དོ། །བདག་ཤིན་ཏུ་སྐོམ་པར་ཡང་འགྱུར་རོ། །བདག་ལ་མུན་པ་ཀུན་ཏུ་འབྱུང་བར་འགྱུར་བ་དང་གྲང་བའི་ཚད་པ་དང་སྐྲངས་པར་ཡང་འགྱུར་<line/>
རོ༑ ༑གལ་ཏེ་ཡང་མྱང་བར་བྱེད་པའི་སྲིན་ལྟོགས་པར་མ་གྱུར་ན་ནི། ཇི་སྐད་དུ་བཤད་པའི་ནད་དེ་དག་རྣམས་རབ་ཏུ་ཞི་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ན་ནང་གི་<line/>
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ་ལྷའི་མིག་གིས་མཐོང་བར་གྱུར་པ། པགས་པ་ཟ་<line/>
བ་ཞེས་བྱ་བའི་སྲིན་ལུས་ལ་གནས་པ་ཡིན་ཏེ། དེས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་པ་ཡང་དེས་ཐོས་པའམ་[?] བྱུང་བའི་ཤེས་རབ་<line/>
བམ་ལྷའི་མིག་གིས་མཐོང་བ་ནི། པགས་པ་ཟ་བ་ཞེས་བྱ་བ་རུས་པ་ལ་གནས་པ་ཡིན་ཏེ། དེ་གལ་ཏེ་ལྟོགས་པར་གྱུར་ན་ནི། དེས་ངའི་མཆུ་སྐྲངས་པར་བྱེད་པའམ་ཁ་སྐྲངས་པར་བྱེད་<line/>
པའམ་མིག་སྐྲངས་པར་བྱེད་པའམ་རྣག་གི་ཐོར་བའམ་རྒྱུས་པ་འཁུམ་པར་གྱུར་པའི་ཚོར་བ་དང་སྐོམ་དད་ཆེ་བ་དང་མགྲིན་པ་སྐམ་པ་དང་རྣ་བ་སྐྲངས་པ་དང༌། མཇིང་བ་རེངས་པའམ་<line/>
</page>
<page index="407" id="204B">ཐོད་པ་རྐོ་རློག་ཏུ་གྱུར་པའམ་དུས་མ་ཡིན་པར་སྐྲ་དཀར་པོ་རྣམས་འབྱུང་བར་འགྱུར་བའམ་གྲེ་བ་འཇོམས་པའམ་དུས་མ་ཡིན་པར་གཉིད་དང་མི་མཐུན་པའི་ཟས་རྣམས་ལ་དགའ་བའམ་<line/>
གནས་གཅིག་ལ་མི་དགའ་བར་འགྱུར་བ་དང༌། གནས་དང་ཀུན་དགའ་ར་བ་སྟོང་པ་རྣམས་ལ་དགའ་བའམ་སེམས་རྣམ་པར་གཡེངས་པར་གྱུར་པའམ་གང་ཅུང་ཟད་ཀྱིས་མང་དུ་སྨྲ་བར་<line/>
བྱེད་པའམ་རྟག་པར་རྒྱུན་དུ་ཡན་ལག་དང་ཉིང་ལག་རྣམས་ལ་སེན་མོས་འཕྲུག་པས་ཀྱང་བདག་གི་ལུས་ཐལ་མཚུབ་དང་འདྲ་བར་འགྱུར་ཏེ། པགས་པ་ཟ་བར་བྱེད་པའི་སྲིན་རྣམས་ཀྱི་<line/>
སྐྱོན་གྱིས་ཡིན་ནོ། །དེ་གལ་ཏེ་ལྟོགས་པར་མ་གྱུར་ན་ནི། དེའི་ཚེ་ཇི་སྐད་དུ་བཤད་པའི་ནང་རྣམས་འཕྲུག་པར་མི་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན་དེས་ཐོས་པ་ལས་བྱུང་བའི་ཤས་རབ་བམ་ལྷའི་མིག་གིས་མཐོང་བར་གྱུར་པ་ནི། གྲོག་མ་པ་ཞེས་བྱ་བའི་སྲིན་བདག་གི་རུས་པའི་གསེབ་ན་<line/>
རྒྱུ་བ་ཡིན་ཏེ། ཡང་གལ་ཏེ་བདག་ཉིད་ལྟོགས་པར་གྱུར་ནའང་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་<line/>
ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གྲོག་མ་པ་ཞེས་བྱ་བའི་བདག་གི་སྲིན་ཡང་གལ་ཏེ་ཟས་ཀྱི་སྐྱོན་གྱིས་ཁྲོས་པར་གྱུར་ན། དེའི་ངའི་གནད་རྣམས་ལ་སྤྲུལ་བཞིན་དུ་<line/>
</page>
<page index="408" id="205A">༄༅། །ཀུན་ཏུ་སྐྲག་པར་བྱེད་པའི་ཡིད་ཀྱིས་ཚོར་བ་འབྱུང་བར་བྱེད་དོ། །འདི་ལྟ་སྟེ། སྤྱི་བོ་དང་འགྲམ་པ་དགྲ་དང་སྙིང་དང་རྒྱུ་ཞབས་དང་གཞང་དང་ལག་པ་དང་<line/>
རྐང་པའི་མཐིལ་དང་སྲེན་མོའི་གསེབ་རྣམས་སུ་སོང་ནས་ཁབ་བོ་ཞིན་དུ་གཏུང་བར་བྱེད་དོ། །རྒྱུན་རྣམས་ཀྱང་སྒུལ་བར་བྱེད་དོ། །སྣ་ལ་སྣབས་རྣམས་ཆུད་ཟ་བར་བྱེད་དོ། །མིག་<line/>
དང་ཁ་དང་ལུས་རྣམས་ཀྱང་སྒུལ་བར་ཡང་བྱེད་དོ། །བདག་ཟས་རྣམས་ལ་ཞེ་སྡང་བར་གནས་པར་འགྱུར་རོ། །དེ་ཡང་ལྟོགས་པར་གྱུར་ན་སྲིན་དུ་གྱུར་པའི་སྲིན་གཞན་གསེབ་ན་རྒྱུ་<line/>
བ་རྣམས་ལ་རྩིས་མེད་པར་ལུས་ལ་མཐོ་འཚམ་པར་བྱེད་པས་ཉིན་མཚན་ཀུན་ཏུ་གནས་སོ། །དེའི་ཚོར་བས་བདག་ཟིལ་གྱིས་མནན་པས་གཉིད་འབྱུང་བར་མི་འགྱུར་རོ། །གལ་ཏེ་<line/>
དེ་ལྟོགས་པར་མ་གྱུར་ན་ནི། ཇི་སྐད་དུ་བཤད་པའི་ནད་དེ་དག་རྣམས་འབྱུང་བར་མི་འགྱུར་རོ། །གྲོག་མ་པའི་སྲིན་ལ་སོ་སོར་བརྟགས་པས་གྱུར་པས་ཀྱང་ཡང་དག་པ་ཇི་ལྟ་བ་<line/>
བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་<line/>
ཀྱིས་སམ། ལྷའི་མིག་གིས་མཐོང་བར་གྱུར་པ་སྤུ་གྲིའི་ཁ་ཞེས་བྱ་བའི་སྲིན་ལུས་ལ་རབ་ཏུ་གནས་པ་ཡིན་ཏེ། དེས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་<line/>
</page>
<page index="409" id="205B">བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། ངའི་སྲིན་སྤུ་གྲིའི་ཁ་ནི། སྐྱེ་གནས་ཀྱི་སྒོ་ནས་འབྱུང་བར་འགྱུར་བའི་དང་པོ་ཉིད་དུ་<line/>
འབྱུང་བར་འགྱུར་ཏེ། ཆོས་ཉིད་ཀྱི་ཁྱད་པར་གྱིས་དེ་དང་ལྷན་ཅིག་ཏུ་སྐྱེ་བས་སྐྱེས་པ་ཡིན་ནོ། །མངལ་གྱི་ནང་དུ་འབྱུང་བར་འགྱུར་བའི་སྲིན་རྣམས་ནི། ཐམས་ཅད་ཉིད་ཚེའི་འདུ་བྱེད་འགོག་<line/>
པ་ཡིན་ལ་མའི་ནུ་མ་དང་ཟས་ཀྱི་ཁྱད་པར་ལས་བདག་སྐྱེས་པར་གྱུར་ནས་ཇི་སྐད་དུ་བཤད་པའི་སྲིན་རྣམས་འབྱུང་ངོ༌། །དེས་སྤུ་གྲིའི་ཁའི་སྲིན་ལ་སོ་སོར་བརྟགས་པར་གྱུར་པས་ཀྱང་ལུས་<line/>
ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །རུས་པའི་གསེབ་ན་རྒྱུ་བའི་སྲིན་གྱིས་རིགས་རྣམས་ཡང་དག་པ་ཇི་ལྟ་བ་བཞིན་དུ་སོ་སོར་བརྟགས་ནས་དེས་རུས་པར་གྱུར་པའི་ལུས་ལ་དྲན་<line/>
པས་ཡང་དག་པ་ཇི་ལྟ་བ་བཞིན་དུ་ལུས་མཐོང་སྟེ། རབ་རིབ་མེད་པའི་མིག་སོ་སོ་སྐྱེ་བོ་ལས་ཤིན་ཏུ་འདས་པར་གྱུར་པ་ཉོན་མོངས་པ་མེད་པ་ངའི་བ་མེད་པ་སོམ་ཉི་མེད་པ་མྱ་ངན་མེད་པ་<line/>
རྣམ་པར་དག་པར་གྱུར་པ། གཞན་མུ་སྟེགས་ཅན་རྣམས་ཀྱི་ལྟ་བའི་ལམ་ནས་མ་ཡིན་པས་ལུས་ཡང་དག་པ་ཇི་ལྟ་བ་བཞིན་དུ་ཁྱད་པར་དུ་ཤེས་པར་གྱུར་པ་རྣམས་ནི། མྱ་ངན་ལས་འདས་<line/>
པའི་མཐར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
</page>
<page index="410" id="206A">༄༅། །ལྷའི་མིག་གིས་མཐོང་བར་གྱུར་པ་སྲིན་གྱི་རིགས་བཅུ་བདག་གི་རྟུག་པ་ལ་རྒྱུ་བར་བྱེད་པ་རྣམས་ནི། འདི་ལྟ་སྟེ། བེའུ་སྣབས་བ་དང་ཁབ་ཀྱི་ཁ་དང་ཕྱི་སྤི་སྐྱེས་<line/>
པ་དང་རྐང་པ་མེད་པ་དང་བཤང་བ་རྣམ་པར་འཐོར་བྱེད་དང་སྐོམ་པས་གདུང་བ་དང་རྒྱུ་མ་འབྱེད་བྱེད་དང་རྣམ་པ་རིངས་བྱེད་དང་མདོག་བཟང་དང་གཞང་སྨིན་བྱེད་དང་སྲིན་གྱི་རིགས་<line/>
བཅུ་བདག་གི་རྟུག་པ་ལ་རྒྱུ་བ་རྣམས་ལ་སོ་སོར་རྟོག་པར་བྱེད་དེ། བདག་གི་སྲིན་གང་དག་གིས་རང་བཞིན་དུ་གནས་པའམ་རང་བཞིན་དུ་མི་གནས་བ་ཅི་ཞིག་བྱེད་པ་ཡིན་ན། དེས་ཐོས་<line/>
པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ་ནི། བེའུ་སྣབས་བ་ཞེས་བྱ་བའི་སྲིན་བཤང་བ་ལ་རྒྱུ་བར་བྱེད་པ་ཡིན་ཏེ། གལ་ཏེ་ལུས་འདིའི་མེ་དྲོད་ཉམས་པར་<line/>
གྱུར་ན་ནི། དེས་བདག་གིས་ལུས་ཀྱི་མེ་དྲོད་ཤིན་ཏུ་འང་ཉམས་པར་བྱེད་དོ། །དེས་ཤ་སྐྱེས་པར་བྱེད་དེ། བཤང་པ་རྣམས་འཇིག་པས་མདོག་སྐྱ་བོར་འགྱུར་རོ། །བདག་འདིར་འཕེལ་<line/>
བར་འགྱུར་བའང་མ་ཡིན་ནོ། །ངའི་ཁ་གདོང་སྐྱ་བོར་ཡང་འགྱུར་རོ། །དེས་པེའུ་སྣབས་པའི་སྲིན་ལ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་སོ་སོར་<line/>
རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་དག་གིས་སམ།<line/>
</page>
<page index="411" id="206B">ལྷའི་མིག་གིས་མཐོང་བར་གྱུར་པ། ཁབ་ཀྱི་ཁ་ཞེས་བྱ་བའི་བདག་གི་སྲིན་ཡིན་ཏེ། དེ་ནི། ངའི་བཤང་བའི་ནང་གི་སྤྱོད་པ་དང་སྦོམ་པ་དང་རིང་བ་དང་ཕོ་བ་དང་ལོང་ཀ་དག་ན་རྒྱུ་བ་ཡིན་ཏེ། སྲིན་རྣམས་<line/>
ཐམས་ཅད་ཀྱིས་གཟུང་བར་མི་ནུས་པ་ཡིན་ནོ། །དེའི་ངའི་ཕོ་བ་དང་ལོང་ཀ་དག་ཀྱང་གྱེན་ལ་བཟློག་ནས་བད་ཀན་དང་ལྷན་ཅིག་ཏུ་ཁར་འབྱིན་པར་བྱེད་དོ། །བདག་གི་སྙིང་ལ་ཡང་ལྡག་པར་<line/>
བྱེད་དོ༑ ༑ལྐུགས་པའམ་མེ་དྲོད་ཉམས་པར་ཡང་བྱེད་དོ། །ཡང་གང་དག་ལུས་ཀྱི་ཕྱི་རོལ་དུ་འགྲོ་བར་འགྱུར་བ་རྣམས་ནི། མེ་ཏོག་དང་ལྷན་ཅིག་ཏུ་ཡུད་ཙམ་ཞིག་འཚོ་བར་འགྱུར་རོ། །དེས་<line/>
ཁབ་ཀྱི་ཁའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡག་དག་པ་ཇི་ལྟ་བ་བཞིན་དུ་ལུས་ལ་སོ་སོར་རྟོག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་<line/>
ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཕི་སྤི་སྐྱེས་ཞེས་བྱ་བའི་སྲིན་ཡིན་ཏེ། བཤང་བའི་<line/>
ནང་ན་རྒྱུ་བར་བྱེད་པ་དང་སྐྱ་བོ་དང་ལུས་ཐུང་བ་དང་འཁོར་མང་བར་གྱུར་པ་དང་རྟགས་པར་ཡང་ལྗང་ལྗོན་གྱི་ཁུ་བ་ལ་རྒྱུ་བ་དང་དྲི་ངན་པ་དང་རྟག་ཏུའང་བྲོ་བར་གྱུར་པས་བཤང་བ་དང་ལྷན་<line/>
ཅིག་ཏུ་འབྱུང་བར་འགྱུར་རོ། །བདག་གི་ལུས་ལས་སྦྲང་བུ་དགའ་བའི་བཤང་བ་དང་མཉམ་དུ་འབྱུང་བར་འགྱུར་རོ། །བདག་གི་བཤང་བ་ཤིན་ཏུ་མང་བ་རྣམས་འབྱིན་པར་བྱེད་དོ། །བདག་<line/>
</page>
<page index="412" id="207A">༄༅། །ཟས་ཡིད་དུ་མི་འོང་བར་འགྱུར་རོ། །དེས་ཕི་སྤི་སྐྱེས་ཀྱི་སྲིན་ལ་སོ་སོར་བརྟགས་པར་གྱུར་ནས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་<line/>
དོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
མཐོང་བར་གྱུར་པ། རྐང་པ་མེད་པ་ཞེས་བྱ་བའི་སྲིན་ངའི་ལུས་ལ་གནས་པ་ཡིན་ཏེ། དེ་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། དེས་ཐོས་པ་<line/>
ལས་བྱུང་བའི་ཤེས་རབ་དག་གིས་སམ། ལྷའི་མིག་གིས་མཐོང་བ་ནི། རྐང་པ་མེད་ཅེས་བྱ་བའི་ངའི་སྲིན་དེ་དག་གལ་ཏེ་ཟས་ཀྱི་སྐྱོན་གྱིས་ལྟོགས་པར་གྱུར་ན། དེ་རླུང་གིས་<line/>
བཏབ་པར་གྱུར་པས་ངའི་རྒྱུན་རླུག་པར་བྱེད་དོ། །འདི་ལྟ་སྟེ། གཅིན་གྱི་རྒྱུན་རླུག་པའམ་བཤང་བའི་རྒྱུན་རླུག་པའམ། གང་གི་ཚེ་ཡང་ལོང་ཀར་སོང་བར་གྱུར་ན་ངས་སྒྲའི་རྒྱུན་རླུག་པར་<line/>
བྱེད་དོ༑ ༑གློ་ལུ་བའི་རྒྱུན་རླུག་པ་དང་ལྟོགས་པའི་རྒྱུན་འབྱུང་བར་བྱེད་པ་དང་ངལ་བའི་དབུགས་ཀྱི་རླུང་གི་རྒྱུན་འབྱུང་བ་དང་སྐོམ་པའི་རྒྱུན་འབྱུང་བར་ཡང་བྱེད་པ་སྟེ། རྒྱུན་འབྱུང་བ་དེ་<line/>
དག་རྣམས་ཀྱིས་བདག་ལ་རྣམ་པ་སྣ་ཚོགས་པར་གྱུར་པའི་ནད་རྣམས་འཁྲུག་པར་བྱེད་པ་རབ་ཏུ་སྐྱེད་དོ། །དེས་རྐང་མེད་ཀྱི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་<line/>
</page>
<page index="413" id="207B">ལྟ་བ་བཞིན་དུ་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན་དེས་ཐོས་པ་ལས་བྱུང་བའི་ཤེས་རབ་<line/>
ཀྱིས་སམ། ལྷའི་མིག་གིས་མཐོང་བར་གྱུར་པ། བཤང་བ་རྣམ་པར་འཐོར་བྱེད་ཅེས་བྱ་བའི་སྲིན་ལུས་ལ་གནས་པ་ཡིན་ཏེ། དེ་དག་གི་ཟས་རྣམས་ལས་གང་དག་ཉིད་ཁོ་ན་ཞུ་བར་<line/>
གྱུར་པའི་བཤང་བ་རྒྱུ་བའི་སྤུབས་རྣམས་ཐམས་ཅད་དུ་དེས་ཡན་ལག་དང་ཉིང་ལག་རྣམས་བཅུག་པར་གྱུར་ནས་བཤང་བ་དང་ལྷན་ཅིག་ཏུ་བདག་གི་ལུས་ཐམས་ཅད་ལ་ཡང་རྒྱུ་བར་བྱེད་<line/>
པ་ཡིན་ནོ། །ཇི་སྲིད་དུ་རྐང་པ་ལ་སོགས་པའི་ལུས་ཀྱི་ཡུལ་ཐམས་ཅད་ལའང་ཡིན་ཏེ། གང་དག་དེ་དག་རྣམས་ཀྱིས་ནི། བདག་གི་ལུས་གསེར་གྱི་མདོག་ཏུ་མཚོན་པར་བྱེད་དོ། །དེ་<line/>
དག་རྣམས་ནི་བཤང་བས་བྱས་པ་ཡིན་ནོ། །དེས་བཤང་བ་བྱེད་པ་པོའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
སྐོམ་པས་གདུངས་པ་ཞེས་བྱ་བའི་སྲིན་བདག་གི་ལུས་ལ་གནས་པ་ཡིན་ཏེ། དེ་གང་གི་ཚེ་བདག་ཚ་བ་སྐྱེས་པར་གྱུར་པ་དེས་དྲི་མ་སུན་འབྱིན་ནོ། །བདག་གི་ཕོ་བའང་སུན་འདོན་<line/>
</page>
<page index="414" id="208A">༄༅། །པར་བྱེད་དོ། །མེ་ཤེན་ཏུ་མྱུར་བར་སུན་འདོན་ནོ། །དྲི་རྣམས་ཀྱང་ཀུན་ཏུ་སུན་འདོན་ནོ། །ཚ་བ་དང་ཀུན་ཏུ་ཚ་བར་གྱུར་པ་དེས་བདག་གི་ལུས་དང་ཡན་ལག་<line/>
རྣམས་ལ་སྲིན་རྣམས་ཀུན་ཏུ་རྒྱུག་པར་བྱེད་དོ། །རྡུལ་ཚད་དང་ཚན་མོ་དེས་ཀུན་ཏུ་གདུངས་པར་གྱུར་པས་ཁུ་བ་རྣམས་རྒྱུ་བའི་སྤུབས་སྐམ་པར་འགྱུར་རོ། །དེ་བདག་ལ་ཁྲོས་<line/>
པར་གྱུར་པས་ཀྱང་སྐོམ་པ་དང་མགོ་བོའི་ནད་ཀྱང་བྱེད་དོ། །དེས་སྐོམ་པས་གདུངས་པའི་སྲིན་ལ་སོ་སོར་བརྟགས་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་<line/>
པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ། རྒྱུ་མ་འབྱེད་པར་བྱེད་པ་ཞེས་བྱ་བའི་སྲིན་ལུས་ལ་གནས་པ་ཡིན་ཏེ། དེས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བདག་<line/>
ལ་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་གང་དང་གང་དག་ངས་བཟའ་བར་བྱ་བ་དང་བཏུང་བར་བྱ་བ་དང༌།<line/>
བཅའ་བ་དང་མྱང་བ་རྣམས་མིད་པར་གྱུར་པ་ན་དེ་ནང་གི་གསེབ་ཏུ་སོང་བར་གྱུར་ནས་ཀུན་ཏུ་མནེར་བར་བྱེད་དོ། །དེས་རྒྱུ་མ་རྣམས་འབྱེད་པར་བྱེད་དོ། །བདག་གི་གསུས་<line/>
</page>
<page index="415" id="208B">པ་འབྱད་པར་བྱེད་པའམ་རླུང་གི་གསུས་པར་འགྱུར་བའམ་མཁྲིས་པའི་གསུས་པར་འགྱུར་བའམ་བད་ཀན་གྱི་གསུས་པར་འགྱུར་བར་སྐྱེད་པར་བྱེད་དོ། །གཞི་དེ་ལས་དེ་རང་ངམ་<line/>
གཟེར་ཟུག་གཞན་རྣམས་ཀྱང་བདག་ལ་འབྱུང་ངོ༌། །རྒྱུ་མ་འབྱུང་བར་བྱེད་པའི་སྲིན་དེས་ནི། བཤང་བ་རྣམས་སུན་འདོན་པར་བྱེད་དོ། །དེས་རྒྱུ་མ་འབྱེད་པར་བྱེད་པའི་སྲིན་ལ་སོ་སོར་<line/>
བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་<line/>
ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ངའི་སྲིན་རྣམ་པར་རེངས་བྱེད་ཅེས་བྱ་བ་ལུས་ལ་རབ་ཏུ་གནས་པ་ཡིན་ཏེ། དེས་རང་<line/>
བཞིན་དུ་གནས་པའམ། རང་བཞིན་དུ་མི་གནས་པ་བདག་ལ་ཅི་ཞིག་བྱེད་པ་ཡིན་པའང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི།<line/>
བདག་གི་རྣམ་པར་རེངས་བྱེད་ཅེས་བྱ་བའི་སྲིན་བཤང་བའི་ནང་ན་རྒྱུ་བར་བྱེད་པ་ཡིན་ཏེ། གང་དག་བདག་མིད་པར་བྱེད་པའི་རོ་དེ་དང་དེ་དག་རྣམས་མཉམ་དུ་མིད་པར་གྱུར་ནས་རྣམ་<line/>
པར་རེངས་པར་བྱེད་དེ། ཆོས་ཉིད་ཀྱི་ཁྱད་པར་གྱིས་ཡིན་ནོ། །དེས་ངའི་སྲོག་རྒྱུ་བའི་སྦུབས་འབྱིན་པར་ཡང་བྱེད་དོ། །ཟས་དང་ལྷན་ཅིག་པའི་མི་དེའི་སྐྱོན་གྱིས་བདག་རྣམ་པར་རིངས་<line/>
</page>
<page index="416" id="209A">༄༅། །པ་ཀུན་ཏུ་སྐྱེད་པ་དང༌། རྒྱུ་མ་རྣམས་ཀུན་ཏུ་འཁུམ་པའམ་ན་ཚ་བར་འགྱུར་བའམ་སྙིང་གི་གཟེར་ཟུག་གམ་ཕོ་ཚའི་གཟེར་ཟུག་ཀྱང་བྱེད་དོ། །གཞན་ཡང་<line/>
རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་<line/>
པ༑ མདོག་བཟང་ཞེས་བྱ་བའི་སྲིན་བདག་གི་ལུས་ལ་གནས་པ་ཡིན་ཏེ། དེས་རང་བཞིན་དུ་གནས་པར་གྱུར་པའམ་རང་བཞིན་དུ་མི་གནས་པ་བདག་ལ་ཅི་ཞིག་བྱེད་པ་ཡིན་<line/>
ན༑ དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ་ལ། མདོག་བཟང་གི་སྲིན་ནི། ནས་ཐུག་གམ་མི་བསོད་པ་རྣམས་སམ་ལྕི་བའི་ཟས་བདག་<line/>
ལ་ཕན་པ་མ་ཡིན་པ་རྣམས་ཀྱང་རུང་སྟེ་གང་དག་བདག་གིས་ཟ་བར་བྱེད་པ་དེ་དག་རྣམས་བདག་གི་སྲིན་མདོག་བཟང་གིས་ཡན་ལག་དང་ཉིང་ལག་རྣམས་ཀྱི་ཁམས་ལའང་ཕན་<line/>
པའི་ཟས་སུ་བྱས་ནས་ཁྱབ་པར་བྱེད་ཅིང་བདེ་བར་བྱས་ནས་ཀྱང་འཕེན་པར་བྱེད་དོ། །ནད་རབ་ཏུ་ཞི་བར་གྱུར་པའང་འཕེན་པར་བྱེད་དོ། །སྟོབས་རྣམས་ཀྱང་འབྱུང་བར་བྱེད་དོ། །<line/>
སྐྱོན་རྣམས་དང་ཡང་འབྲལ་བར་བྱེད་དོ། །སྲིན་འདི་ནི། ལུས་ཀྱི་ནང་ན་རབ་ཏུ་གནས་པ་ཡིན་ནོ། །དེ་གལ་ཏེ་རབ་ཏུ་སྟོབས་ཆེ་བར་གྱུར་ན་ཆོས་ཉིད་ཀྱི་ཁྱད་པར་གྱིས་དེས་བདག་<line/>
</page>
<page index="417" id="209B">མདོག་བཟང་བ་དང་སྟོབས་དང་ལྡན་པར་འགྱུར་རོ། །གལ་ཏེ་སྟོབས་རབ་ཏུ་ཆེ་བར་མ་གྱུར་ན་ནི། དེས་བདག་གི་ལུས་རིད་པ་ཉིད་དུ་འགྱུར་རོ། །དེས་མདོག་བཟང་གི་སྲིན་ལ་སོ་སོར་བརྟགས་<line/>
པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་གྱུར་པའམ་<line/>
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གཞང་སྨིན་པར་བྱེད་པའི་སྲིན་ངའི་ལུས་ལ་རབ་ཏུ་གནས་པ་ཡིན་ཏེ། དེས་རང་བཞིན་དུ་གནས་པར་གྱུར་པའམ་<line/>
རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ན། གཞང་སྨིན་པར་བྱེད་པ་ཞེས་བྱ་བའི་སྲིན་དེ་གལ་ཏེ་ལྟོགས་<line/>
པར་གྱུར་ན། དེས་བདག་ལ་རྣམ་པ་སྣ་ཚོགས་པར་གཞང་སྨིན་པར་བྱེད་པའི་ནད་རྣམས་སྐྱེད་པར་བྱེད་དོ། །འདི་ལྟ་སྟེ། རློན་པ་དང་སྐམ་པ་དང་ལྷན་ཅིག་སྐྱེས་པ་དང་སྔོན་གྱི་དུས་ན་སྐྱེས་པ་<line/>
དང་རླུང་ལས་གྱུར་པ་དང་མཁྲིས་པ་ལས་གྱུར་པ་དང་བད་ཀན་ལས་གྱུར་པ་དང་གསུམ་གྱི་སྐྱོན་ལས་སྐྱེས་པའི་འདུས་པ་ལས་གྱུར་པའོ། །དེ་གལ་ཏེ་ལྟོགས་པར་གྱུར་ན། ངའི་བཤད་བ་རྒྱུ་བར་<line/>
གྱུར་པའི་སྦུབས་སུན་འདོན་པར་བྱེད་དོ། །ཁྲག་རྒྱུ་བར་གྱུར་པའམ་ཁུ་བ་རྒྱུ་བར་གྱུར་པའང་རུང་སྟེ། བདག་གི་མེ་དྲོད་ཀྱང་ཉམས་པར་བྱེད་དོ། །བདག་གི་མེ་དྲོད་ཉམས་པ་དེས་གཞང་སྨིན་པར་<line/>
</page>
<page index="418" id="210A">༄༅། །བྱེད་པའི་སྲིན་ཁྲོ་བ་རབ་ཏུ་སྐྱེ་བར་འགྱུར་ཏེ། དེས་ངའི་གཞང་རྣམ་པ་སྣ་ཚོགས་པ་རྣམས་སུ་སྨིན་པར་བྱེད་དོ། །དེས་གཞང་སྨིན་པར་བྱད་པའི་སྲིན་ལ་སོ་སོར་<line/>
བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་ལ་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གེ་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་པར་བྱེད་པ་ན་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྲིན་གྱི་རིགས་བཅུ་ལྷ་བ་ལ་རྒྱུ་བ་རྣམས་འདི་ལྟ་སྟེ། སྤུ་ལ་ཡོད་པ་<line/>
དང་ཁ་ནག་པ་དང་སྤྲོ་བ་མེད་པ་དང་ལུ་བའི་གཟེར་ཟུག་ཆེན་པོ་དང་རྨོངས་པར་བྱེད་པ་དང་མེ་མདོག་ཅན་དང་འོག་ཏུ་འགྲོ་བ་དང་ཨཽ་ཊྷིདྒཱཿ་དང་ཀུན་ཏུ་རྟོག་པ་དང་དགའ་བ་པ་དང་རྣམས་<line/>
སོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
གྱུར་པ༑ སྤུ་ལ་ཡོད་པ་ཞེས་བྱ་བའི་སྲིན་ལུས་ཐམས་ཅད་ཀྱི་སྤུ་ལ་གནས་པ་ཡིན་ཏེ། དེ་གལ་ཏེ་ལྷ་བ་ངན་པར་གྱུར་ན་སྙོམས་པར་ལྷ་བ་རྣམས་སུན་འདོན་ནོ། །ལམ་དུ་འགྲོ་བར་<line/>
ཡང་གྱུར་ནས་ཡན་ལག་དང་ཉིང་ལག་རྣམས་ཐམས་ཅད་ཀྱི་བདག་གི་ལྷ་བ་རྣམས་སུན་ཕྱུང་ནས་ཟ་བར་བྱེད་དོ། །དེའི་སྐྱོན་གྱིས་བདག་མདོག་ངན་པ་དང་མཛེ་དང་རུས་པའི་གཟེར་<line/>
</page>
<page index="419" id="210B">བ་དང་སྟོབས་ཟད་པར་ཡང་འགྱུར་རོ། །དེས་སྤུ་ལ་ཡོད་པའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་<line/>
སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཁ་ནག་པ་ཞེས་བྱ་བའི་སྲིན་<line/>
བདག་གི་ལྷ་བའི་གསེབ་ན་རྒྱུ་བར་བྱེད་པ་དང་ཡན་ལག་དང་ཉིང་ལག་རྣམས་ཐམས་ཅད་ལའང་ཐོགས་པ་མེད་པར་འགྲོ་བ་ཡིན་ནོ། །དེ་གལ་ཏེ་ལྟོགས་པར་གྱུར་ན་དེས་ངའི་ལྷ་བ་བཞུ་བར་<line/>
བྱེད་དོ༑ ༑དེས་བདག་གི་རུས་པ་འབྱེད་པ་དང་མདོག་ངན་པ་དང་སྒལ་བ་འབྱུང་བ་དང་སྤུངས་ཆུང་བ་དང་ཉེ་སར་བགྲོད་པ་དང་སྒུར་ནས་འགྲོ་བ་དང་རྣམ་པར་ཉམས་པར་འགྱུར་རོ། །ཁ་ནག་གི་<line/>
སྲིན་ལ་སོ་སོར་བརྟགས་པར་གྱུར་པས་ཀྱང་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྤྲོ་བ་མེད་པ་ཞེས་བྱ་བའི་སྲིན་ངའི་ལུས་ལ་རབ་ཏུ་གནས་པ་ཡིན་ཏ། དེས་ནི་ལྷ་བ་ཟ་བར་བྱེད་པ་ཡིན་པས་གལ་<line/>
ཏེ་ལྷ་བས་ཚིམ་པར་གྱུར་ན། དེས་བདག་སྤྲོ་བ་མེད་པ་ཉིད་དུ་སྐྱེད་པར་བྱེད་པ་དང་རང་ཡང་རུང་སྟེ། དེ་གལ་ཏེ་ལྷ་བ་ལ་རྒྱུ་བར་གྱུར་པའི་སྲིན་གཞན་རྣམས་ཀྱིས་མཐོ་བརྩམས་པར་གྱུར་<line/>
</page>
<page index="420" id="211A">༄༅། །ན་ནི༑ དེས་ང་ལ་མཆོག་ཏུ་མི་བཟད་པར་གྱུར་པའི་ལྷང་ཀྱོག་སྐྱེད་པར་བྱེད་དོ། །དེས་སྤྲོ་བ་མེད་པའི་སྲིན་ལ་རྣམ་པར་བལྟས་པར་གྱུར་པས་ཀྱང་ཡང་དག་པ་<line/>
ཇི་ལྟ་བ་བཞིན་དུ་ལུས་མཐོང་བར་གྱུར་ཏོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་<line/>
རབ་དག་གིས་སམ། ལྷའི་མིག་གིས་མཐོང་བར་གྱུར་པ། ཟུག་གཟེར་ཆེན་པོ་བྱེད་པ་ཞེས་བྱ་བའི་སྲིན་ནི། ལྷ་བའི་ནང་ན་རྒྱུ་བར་གྱུར་པ་རྟག་ཏུ་ཡང་རྒྱུ་བར་གྱུར་པ། ཁམས་<line/>
གསུམ་པོ་རྣམས་ཐམས་ཅད་ཟད་པར་བྱེད་པ་ནད་རྣམས་ཐམས་ཅད་ཀྱི་རྒྱུར་གྱུར་པ། མཐར་ཐུག་པར་གྱུར་ན་ཡང་ངའི་ཆུ་སེར་དང་གཉིད་ཡར་བར་ཡང་བྱེད་དོ། །དེས་ཟུག་<line/>
གཟེར་ཆེན་པོའི་སྲིན་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་<line/>
ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྨོངས་པར་བྱེད་པ་ཞེས་བྱ་བའི་སྲིན་ངའི་<line/>
ལུས་ལ་རབ་ཏུ་གནས་པ་ཡིན་ཏེ། དེ་ནི། བདག་གི་ཡིད་རྒྱུ་བར་གྱུར་པའི་སྦུབས་ལ་རྣམ་པར་རྒྱུ་བར་བྱེད་པ་དང་ཤིན་ཏུ་ཕྲ་བར་ཡང་གྱུར་ནས་ངའི་ཡིད་རངས་པའི་རྒྱུན་གང་ཡིན་<line/>
</page>
<page index="421" id="211B">པ་དེའང་དཀྲུགས་པར་བྱེད་དོ། །དེ་དག་རྣམས་བསྐྱོད་པར་གྱུར་པས་ཀྱང་བདག་ལ་སྙིང་གི་ནད་ཀུན་ཏུ་སྐྱེད་པར་བྱེད་དོ། །དེས་ཀྱང་བདག་བརྒྱལ་བར་འགྱུར་རོ། །མདོག་ངན་པ་དང་སྙིང་<line/>
སྟོངས་པར་ཡང་འགྱུར་རོ། །དང་ག་མི་བདེ་བ་དང་ཚད་པ་སྐྱ་བ་དང་སྙིང་གཟེར་བ་དང་འཆད་པར་འགྱུར་བ་དང་སྙིང་འཚིར་བ་དང་ཕྱི་རོལ་ཏུ་སྲིན་མཐོང་བར་གྱུར་ནས་ཀྱང་བདག་ཡིད་འབྱུང་<line/>
བར་འགྱུར་རོ། །དེ་རྨོངས་བྱེད་ཀྱི་སྲིན་མཐོང་བར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་<line/>
ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འོག་ཏུ་འགྲོ་བ་ཞེས་བྱ་བའི་སྲིན་ཁུ་ཆུ་ལ་རྒྱུ་བའི་རྩ་<line/>
རྣམས་ཀྱི་ནང་ན་རྒྱུ་བ་ཡིན་ཏེ། གལ་ཏེ་ཕན་པར་གྱུར་པའི་བཟའ་བ་དང་བཏུང་བ་དང་བཅའ་བས་བདག་གི་ཁུ་ཆུ་ལྷག་པར་འགྱུར་རོ། །དེ་བདག་གི་གཅིན་གྱི་སྦུབས་སུ་ལྷུང་བར་གྱུར་ནས་<line/>
གཅིན་དང་ལྷན་ཅིག་ཏུ་འབྱུང་བར་འགྱུར་རོ། །འོག་ཏུ་འགྲོ་བའི་སྲིན་དེ་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་<line/>
སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་བ་ན་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཨཽ་ཊྷིདྒཱཿ་ཞེས་བྱ་བའི་སྲིན་ལྒང་<line/>
</page>
<page index="422" id="212A">༄༅། །ལྤགས་ལ་རབ་ཏུ་གནས་སོ། །གང་གི་ཚེ་གཅིན་གྱིས་བདག་གི་ལྒང་ལྤགས་གང་བར་གྱུར་ན་དེའི་ཚེ་དགའ་བར་འགྱུར་རོ། །དགའ་བར་གྱུར་པས་ཀྱང་གཅིན་<line/>
གྱི་སྟོབས་ཀྱིས་ཁུ་ཆུ་རྒྱུ་བའི་གནས་གཞིའི་སྐྱེ་མཆེད་རྣམས་རྩུབ་མོར་བྱེད་དེ། གང་ལ་བྱིས་པ་སོ་སོའི་སྐྱེ་བོ་རྣམས་ཚུལ་བཞིན་མ་ཡིན་པའི་ཡིད་ལ་བྱེད་པའི་སྒོ་ནས་སོ། །གཞན་<line/>
ཡང་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ་ཀུན་ཏུ་རྟོགས་པར་དགའ་<line/>
བ་ཞེས་བྱ་བའི་སྲིན་བདག་གི་ལུས་ལ་གནས་པ་ཡིན་ཏེ། དེས་རང་བཞིན་དུ་གནས་པའམ་རང་བཞིན་དུ་མི་གནས་པ་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་<line/>
བམ། ལྷའི་མིག་གིས་མཐོང་བ་ནི། ཀུན་ཏུ་རྟོགས་པ་ལ་དགའ་བ་ཞེས་བྱ་བའི་བདག་གི་སྲིན་དེ་གལ་ཏེ་ལྟོགས་པར་གྱུར་ན། དེས་ང་ཉལ་བར་གྱུར་པ་ན་དགེ་བའམ་མི་དགེ་བ་རབ་<line/>
ཏུ་ཕལ་ཆེ་བ་རྣམས་བདག་གིས་མཐོང་བར་གྱུར་ཏེ། དེ་ནི། བདག་གི་སྲིན་གྱི་སྐྱོན་གྱིས་ཡིན་ཏེ། བདག་གི་ཡིད་རྒྱུ་བའི་སྦུབས་ནས་རྒྱུ་བར་གྱུར་པའི་སྲིན་གྱི་སྟོབས་ཀྱིས་བདག་ཉལ་བ་<line/>
ན་ཡང་འགྱུར་རོ། །དེ་ལྟར་ནཱ་ལ་ཏིའི་གྲོང་གི་བྲམ་ཟེ་དང་ཁྱིམ་བདག་རྣམས་དང་རྣལ་འབྱོར་སྤྱོད་པའི་དགེ་སྦྱོང་རྣམས་ཀྱིས་ཀྱང་ལུས་ལས་གྱུར་པའི་དྲན་པ་ཉེ་བར་བཞག་པས། ལུས་<line/>
</page>
<page index="423" id="212B">ཡང་དག་པ་ཇི་ལྟ་བ་བཞིན་དུ་སོ་སོར་རྟོག་པར་བྱེད་དེ། ཅི་ལུས་འདི་ལ་རྟག་པའམ་ཐེར་ཟུག་གམ་ཡོངས་སུ་མི་འགྱུར་བའི་ཆོས་ཀྱི་བདེ་བའམ་གཙང་བའམ་བདག་དང་བཅས་པའམ་བྱེད་པ་<line/>
པོས་བྱིན་གྱིས་བརླབས་པར་གྱུར་པ་ཡིན་ནམ། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལུས་འདི་ལ་ཡང་ཕྲ་བ་དང་རགས་པར་གྱུར་པའི་ཡང་<line/>
ལུས་ཀྱི་རིགས་སུ་གཏོགས་པ་དམིགས་པར་འགྱུར་བའམ་གང་ཡང་རྟག་པ་དང་བརྟན་པ་དང་ཐེར་ཟུག་དང་ཡོངས་སུ་མི་འགྱུར་བའི་ཆོས་ཀྱི་བདེ་བར་འགྱུར་བའམ་བདག་དང་བཅས་པར་སྐྱེ་བའམ་<line/>
བྱེད་པ་པོ་རྣམས་ཀྱིས་བྱིན་གྱིས་རློབ་པར་བྱེད་པ་ནི། མེད་དོ། །དཔེར་ན། ཉི་མ་མུན་པ་ལ་རག་ལས་པ་མ་དམིགས་སོ། །ཕྲ་བ་ཡང་མ་དམིགས་སོ། །དེ་བཞིན་དུ་ལུས་ལའང་རྟག་པ་དང་བདེ་བ་<line/>
དང་གཙང་བ་དང་བྱེད་པ་པོ་དང་ཤེས་པ་པོའང་མ་དམིགས་སོ། །དེ་ལྟར་རྣལ་འབྱོར་སྤྱོད་པ་དེས་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ནི། བདུད་ཀྱི་དྲུང་ན་གནས་<line/>
པར་མི་འགྱུར་རོ། །མྱ་ངན་ལས་འདས་པའི་མཐར་འགྱུར་རོ། །དགའ་བའི་འདོད་ཆགས་དང་ལྷན་ཅིག་ཏུ་གྱུར་པའི་སྲེད་པ་རྣམས་ཀྱིས་ཀྱང་མི་འཆིང་ངོ༌། །སྲིད་པའང་འབྱུང་པ་ཅན་གྱི་<line/>
ཉོན་མོངས་པས་གནོད་པར་མི་འགྱུར་རོ། །དེས་དེ་ལྟར་ལུས་ལ་ལུས་ཀྱི་རྗེས་སུ་ལྟ་ཞིང་གནས་ནས། གཞན་ཡང་ནང་གི་བདག་ཉིད་ཀྱི་ལུས་དེ་ཉིད་ལ་རྣམ་པ་གཞན་གྱིས་སོ་སོར་རྟོག་<line/>
</page>
<page index="424" id="213A">༄༅། །པར་བྱེད་དེ། ལུས་སུ་གཏོགས་པ་རྣམས་ཀྱི་རླུང་དུ་གྱུར་པ་རྣམས་ཀྱི་བྱ་བ་རྣམས་ལ་ཡང་སོ་སོར་རྟོག་པ་བྱེད་དེ། ཇི་ལྟར་བདག་གི་ལུས་རླུང་གིས་འཛིན་<line/>
པར་བྱེད་པ་དང་བྱ་བ་བྱེད་པ་དང་འགྲོ་བར་བྱེད་པ་དང་གནས་པར་བྱེད་པ་དང་བསྐུམ་པར་བྱེད་པ་དང་རྐྱོང་བར་བྱེད་པ་རྣམས་ཀྱི་བྱ་བ་ཐམས་ཅད་ནུས་པར་འགྱུར་བ་ཡིན་ཞིང༌། བྲལ་བར་<line/>
ཡང་རླུང་གི་དབང་གིས་འགྱུར་བ་ཡིན་ཞེ་ན། དེས་དེ་ལྟར་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་<line/>
བར་གྱུར་པ། བདག་གི་ཁ་ལ་བརྟེན་པར་གྱུར་པའི་རླུང་ཡིན་ལ་དེས་བདག་ལ་ལས་ཅི་ཞིག་བྱེད་པར་གྱུར་པ་ཡིན་པའང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་<line/>
གིས་མཐོང་བ་ནི། བདག་གི་ཁ་ལ་བརྟེན་པའི་རླུང་གི་མཐུ་སྟོབས་ཀྱིས་ནི། རབ་ཏུ་འཕེལ་བར་བྱེད་དེ། ལག་པ་དང་རྐང་པ་དག་དང་སེན་མོ་རྣམས་ཀྱང་འཕེལ་བར་བྱེད་པར་འགྱུར་<line/>
རོ༑ ༑རླུང་དེའི་མཐུ་སྟོབས་ཀྱིས་རྣལ་འབྱོར་སྤྱོད་པ་པ་རྣམས་ཀྱི་སེམས་དང་པོ་དམིགས་པ་ནི། སེན་མོའི་རྩེ་མོ་རྣམས་ལ་ཡིན་ནོ། །རླུང་འདིས་ནི། ལུས་ཀྱིས་རྣམ་པར་ཐར་པའི་བསམ་<line/>
གཏན་གྱིས་གནས་པ་རྣམས་ཤིན་ཏུ་བདེ་བར་ཡང་བྱེད་པ་ཡིན་ནོ། །དེ་ལ་ལྷག་པར་གྱུར་པས་ཀྱང་པགས་པ་དང་སེན་མོ་དང་ལག་པ་དང་རྐང་པ་དག་ལྷག་པར་འགྱུར་རོ། །ཤིན་ཏུ་མྱུར་<line/>
</page>
<page index="425" id="213B">བར་སྐྱོན་པར་ཡང་འགྱུར་རོ། །ཁ་ལ་བརྟེན་པའི་རླུང་ཡང་དག་པ་ཇི་ལྟ་བ་བཞིན་དུ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །གཞན་ཡང་རྣལ་<line/>
འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་ལྟ་བར་བྱེད་དེ། བདག་གི་རྐང་པའི་<line/>
ལོགས་ལ་བརྟེན་ནས་གནས་པའི་རླུང་དེས་ལས་ཅི་ཞིག་བྱེད་པ་ཡིན་ཞིང༌། བདག་གི་རྐང་པའི་ལོགས་ལའང་ཇི་ལྟར་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
ལྷའི་མིག་གིས་མཐོང་བར་གྱུར་པ། བདག་གི་རྐང་པའི་ལོགས་ལ་བརྟེན་པའི་རླུང་དེས་ཅི་བྱེད་ཅིང་ཇི་ལྟར་ཡང་བདག་གི་རྐང་པ་ལ་གནས་ན་གཡན་པ་སྐྱེད་པར་བྱེད་དོ། །གཡན་པས་བྱས་པར་<line/>
གྱུར་པའི་འབྲུམ་པ་ཅན་དུ་བདག་གི་རྐང་པ་གཉིས་འགྱུར་རོ། །བདག་ལམ་དུ་འགྲོ་བར་གྱུར་ནའང་རླུང་རྡོལ་བའི་སྒྲ་འབྱུང་བར་འགྱུར་རོ། །བདག་གི་རྐང་པ་བརྟན་པར་གྱུར་པའང་འགྲོ་བ་ན་<line/>
རུས་པ་འཁྲོལ་བར་འགྱུར་རོ། །བདག་གི་རྐང་པའི་ལོགས་ལ་བརྟེན་པའི་རླུང་གིས་མིག་ལ་མིག་གི་རྒྱུས་པས་ཀུན་ནས་སྦྲེལ་བའི་ལམ་ནས་གྲང་བ་དང་དྲོ་བ་རྣམས་དང་ལྷན་ཅིག་ཏུ་<line/>
འགྱུར་གྱི། འདི་དག་བསྐུས་པར་གྱུར་པས་ཀྱང་བདག་གི་མིག་དག་ཚིམ་པར་ཡང་བྱས་པར་ཡང་ནི་མི་འགྱུར་རོ། །དེས་རྐང་པའི་ལོགས་ལ་གནས་པའི་རླུང་ལ་སོ་སོར་བརྟགས་པར་<line/>
</page>
<page index="426" id="214A">༄༅། །གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་<line/>
ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སེམས་མེད་པར་བྱེད་པ་ཞེས་བྱ་བའི་བདག་གི་རླུང་ངའི་པུས་མོར་<line/>
གཏོགས་པའི་པགས་པར་གྱུར་པ་ལ་རབ་རིབ་བྱེད་པར་འགྱུར་རོ། །དེ་དང་འགལ་བར་གྱུར་པས་ནི། ངའི་པུས་མོ་གཉིས་ལ་གྲོག་མ་བཞིན་དུ་མཆེད་པར་བྱེད་དོ། །གང་གི་ཚེ་ཟུག་<line/>
གཟེར་དུ་མ་གྱུར་པ་དེའི་ཚེ་རྩའི་གསེབ་ཏུ་རྒྱུ་བར་བྱེད་པས་རང་བཞིན་དུ་གནས་པ་ཡིན་ནོ། །བདག་ལ་གྲོག་མ་དང་འདྲ་བར་འཕེལ་བར་བྱེད་དོ། །དེས་སེམས་མེད་པར་གྱུར་པའི་རླུང་<line/>
ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་ཡང་དག་པར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་པ་ན། བདག་གི་རླུང་གང་གི་ལས་ཅི་དག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
རུས་པ་གཅོག་པར་བྱེད་པ་ཞེས་བྱ་བའི་རླུང་ཡིན་ཏེ། དེས་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། རུས་<line/>
</page>
<page index="427" id="214B">པ་གཅོག་པར་བྱེད་པ་ཞེས་བྱ་བའི་རླུང་དེས་བདག་ཉིན་མོ་སྤྱོད་པའི་སར་འགྲོ་བ་ནའམ་ཀུན་དགའ་ར་བར་འགྲོ་བ་ནའམ་ལམ་དུ་ཞུགས་པར་གྱུར་པ་ནའམ་མངལ་དུབ་ཏུ་ཞུགས་པ་ནའམ་<line/>
གནས་པར་གྱུར་པ་ནའང་རུས་པ་འབིགས་པར་བྱེད་དོ། །ལྷང་ཀྱོག་སྐྱེད་པར་བྱེད་དོ། །གཉིད་ཡར་བར་བྱེད་དོ། །བདག་གིས་བསྐུམ་པ་དང་བརྐྱང་བར་ཡང་བྱེད་མི་ནུས་པར་འགྱུར་<line/>
རོ༑ ༑ཇི་སྲིད་དུ་རང་བཞིན་དུ་གནས་པར་མ་གྱུར་པ་དེ་སྲིད་ཀྱི་བར་དུའོ། །དེས་རུས་པ་གཅོག་པ་ཞེས་བྱ་བའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་<line/>
བཞིན་དུ་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་དེ། བདག་གི་རླུང་གང་དག་གིས་<line/>
ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་བམ། ལྷའི་མིག་གིས་མཐོང་བར་གྱུར་པ། འགྲོ་བ་འཇོམས་པར་བྱེད་པ་ཞེས་བྱ་བའི་རླུང་ལས་ཅི་ཞིག་བྱེད་པ་<line/>
ཡིན་ན༑ དེས་བདག་གི་ལུས་སུ་གཏོགས་པའི་ནང་དུ་གྱུར་པའི་ནད་པའི་ལུས་རྣམས་རྣམ་པར་དཀྲུག་པར་བྱེད་དོ། །བདག་གིས་འགྲོ་བ་དང་འོང་བར་བྱེད་ནུས་པར་ཡང་མི་འགྱུར་རོ།།<line/>
འོན་ཀྱང་བདག་གི་འགྲོ་བ་རྣམས་འཇོམས་པར་ཡང་མི་འགྱུར་རོ། །དེས་འགྲོ་བ་འཇོམས་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་<line/>
</page>
<page index="428" id="215A">༄༅། །རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། བདག་གི་ལུས་ལ་རླུང་གཞན་<line/>
གང་གིས་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བདག་གི་ལོང་བུའི་ཚིགས་པ་འབྱེད་པ་ཞེས་<line/>
བྱ་བའི་རླུང་ཡོད་དེ། དེས་བདག་ལ་ལས་ཅི་ཞིག་བྱེད་པ་ཡིན་པའང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་འགྱུར་ཏེ། ལོང་བུའི་ཚིགས་<line/>
པ་འབྱེད་པ་ཞེས་བྱ་བའི་རླུང་གལ་ཏེ་བད་ཀན་དང་བཅས་པར་གྱུར་ན། དེས་བདག་གི་རྒྱུས་པ་དང་རུས་པ་དང་ཤའི་གསེབ་ན་ཡང་སོང་ནས་རལ་གྲིའི་ལྷང་ཀྱོག་ཇི་ལྟ་བ་བཞིན་དུ་<line/>
འབྱུང་ངོ༌། །རང་གི་གནས་སུ་སོང་བར་གྱུར་ནས་བྲལ་ཡང་ཡང་དུ་ན་བར་བྱེད་དོ། །བརླ་མ་གཏོགས་པ་ལུས་ཐམས་ཅད་ལས་ཀྱང་ནི། མ་ཡིན་ནོ། །གཞན་ཡང་རྣལ་འབྱོར་སྤྱོད་པ་<line/>
ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། བདག་གི་རླུང་གཞན་རྣམས་ཀྱིས་ལུས་ཀྱི་རྗེས་སུ་གསེབ་ཏུ་སོང་ནས་ལས་ཅི་ཞིག་བྱེད་པ་ཡིན་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལྗང་ངར་འབྱེད་པར་བྱེད་པ་ཞེས་བྱ་བའི་བདག་གི་རླུང་ཡོད་དེ། དེས་ལས་ཅི་ཞིག་བྱེད་པ་ཡིན་ན།<line/>
</page>
<page index="429" id="215B">དེ་བདག་གི་ལྗང་ངར་ལ་བརྟེན་པར་གྱུར་ནས་བཤང་བ་རྒྱུ་བར་གྱུར་པའི་རྩ་དེ་དག་རྣམས་ཐམས་ཅད་སྦོམ་པོར་བྱེད་དོ། །འཁུམ་པར་བྱེད་དོ། །ཕན་ཚུན་རྣམས་འབྱར་བར་ཡང་བྱེད་དོ། །ལྕི་བར་<line/>
ཡང་བྱེད་དོ། །ལྗང་ངར་ལ་རྟེན་པར་གྱུར་པའི་ཤ་ལ་ཡང་གཟེར་ཟུག་ཆེན་པོར་བྱེད་དོ། །ལྗང་ངར་གཉིས་པོ་དག་ཕན་ཚུན་དུ་མི་འདྲ་བར་བྱེད་དོ། །རྒྱུས་པའི་དྲ་བས་གཡོགས་པར་ཡང་ལྗང་<line/>
དར་གཅིག་གི་ཡུལ་ཕྱོགས་སུ་བྱེད་དོ། །དེས་ལྗང་ངར་འབྱེད་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་ལ་སོ་སོར་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། བདག་གི་རླུང་གཞན་དག་གིས་བདག་གི་ལུས་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཚིགས་པ་འབྱེད་པར་བྱེད་པའི་རླུང་ཡིན་ཏེ། དེས་ངའི་ལུས་ལ་ལས་ཅི་དག་བྱེད་པ་ཡིན་ན་ཡང་དེས་མཐོང་བའི་སྲིན་རྣམས་<line/>
ནི། ཚིགས་པ་རྣམས་ཀྱི་གསེབ་ཏུ་སོང་བར་གྱུར་ནས་ཚིགས་པ་ལ་ཟུག་གཟེར་བྱེད་དོ། །འདི་ལྟ་སྟེ། མགོ་བོའི་བཞི་དང་འགྲམ་པ་གཉིས་ཀྱི་ཚིགས་པ་གསུམ་དང་དཔྲལ་བའི་ཚིགས་པ་གཉིས་<line/>
ན་བར་བྱེད་དོ། །བདག་གི་མགྲིན་པའི་ཚིགས་པ་གཅིག་དང་ཨོག་སྐོའི་ཚིགས་པ་གཅིག་དང་སུམ་ཅུ་ནི། སོ་གཏུན་ཁུང་གི་ཚིགས་པ་དང་རྐན་གྱི་ཚིགས་པ་གཅིག་དང་མ་རྐན་གྱི་ཚིགས་པ་<line/>
</page>
<page index="430" id="216A">༄༅། །གཉིས་སོ། །སྐེ་བའི་ཚིགས་པ་བཅོ་ལྔའོ། །ཚིགས་པ་གཅིག་ལ་ཡང་ཚིགས་པ་གཉིས་སུ་གྱུར་པ་ནི། བྲང་ངོ༌། །ཚིགས་ཚིགས་མ་ཡིན་པ་ལ་འབྲེལ་པར་གྱུར་པ་<line/>
ཚིགས་མ་ཡིན་པའི་ཚིགས་ལ་འབྲེལ་པར་གྱུར་པ་ནི། དཔུང་པའི་ཚིགས་གཉིས་དང་གྲུ་མོའི་ཚིགས་པ་དང་བཅས་པའི་ཚིགས་པ་གཞན་གཉིས་སོ། །མིག་རུས་ཀྱི་ཚིགས་པ་ནི། བཞི་<line/>
བཞིའོ། །ལག་མགུལ་གྱི་ཚིགས་པ་གཉིས་དང༌། ལག་མཐིལ་གྱི་ཚིགས་པ་གཉིས་དང་ལྔ་བཅུ་རྩ་ལྔ་ནི། རྒྱབ་ཏུ་གྱུར་པའི་ཚིགས་པ་རྣམས་སོ། །གཞོགས་ངོས་གཅིག་ལ་ནི།<line/>
ཚིགས་པ་བཅུ་གཉིས་སོ། །དེ་བཞིན་དུ་གཉིས་པ་ལ་ཡང་ངོ༌། །ཐང་བའི་ཚིགས་པ་བཅུ་གཉིས་སོ། །ཤའི་དུམ་བུའི་ཚིགས་པ་བཅུ་གཉིས་སོ། །ཆུ་སོའི་ཚིགས་པ་གཅིག་གོ །འཕོངས་<line/>
ཚོས་ཀྱི་རུས་འབྲས་ཚིགས་པ་གཉིས་སོ། །མོ་མཚན་གྱི་ཚིགས་པ་གཅིག་གོ །བརླའི་ཚིགས་པ་གཉིས་སོ། །ལྗང་ངར་གྱི་མཐིལ་གྱི་ཚིགས་པ་གཉིས་སོ། །ལོང་བུ་ནི། ཚིགས་པ་<line/>
གཉིས་སོ། །རྐང་མཐིལ་གྱི་ཚིགས་པ་དྲུག་ཅུའོ། །རྐང་པ་དང་ལག་པའི་སོར་མོའི་ཚིགས་པ་དང་སེན་མོའི་ཚིགས་པ་རྣམས་ནི། ཉི་ཤུའོ། །འདི་དག་རྣམས་ཡིན་ཏེ། ཚིགས་པ་འབྱེད་<line/>
པར་བྱེད་པའི་རླུང་དེ་དག་རྣམས་ལ་བརྟེན་པ་ཡིན་ན། དེ་དག་ལ་གནས་པར་གྱུར་ནས་གང་གི་ཚེ་བདག་ལ་འཁྲུག་པ་སྐྱེད་པར་གྱུར་ན་དེས་འཆི་བར་ཡང་འགྱུར་བའམ། འཆི་བ་ཙམ་གྱི་<line/>
</page>
<page index="431" id="216B">སྡུག་བསྔལ་ཡང་འབྱུང་བར་འགྱུར་རོ། །དེས་ཚིགས་པ་འབྱེད་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གི་ལུས་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་<line/>
བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བྱིན་པ་ལ་ཉལ་བར་བྱེད་པའི་བདག་གི་རླུང་ཡོད་དེ། བདག་གི་ལུས་ལ་ལས་ཅི་དག་བྱེད་པ་ཡིན་པ་ཡང་དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། བྱིན་པ་ལ་ཉལ་བ་པོའི་བདག་གི་རླུང་འཁྲུགས་པར་གྱུར་ན། དེའི་ཚེ་བདག་གི་བྱིན་པ་འཁུམས་པར་<line/>
གྱུར་ནས་བདག་གིས་རྐྱོང་བར་མི་ནུས་སོ། །བརྐྱངས་པར་གྱུར་ནས་ཀྱང་བདག་གིས་བསྐུམ་པར་མི་ནུས་སོ། །ཤིང་ལྟ་བུར་བདག་གིས་རིག་པར་གྱུར་ནས་ཀྱང་ཕན་ཚུན་ཀུན་ཏུ་བདག་གི་<line/>
འབྲེལ་བར་ཡང་མི་འགྱུར་རོ། །བདག་གིས་འགྲོ་བ་དང་འོང་བའང་ནུས་པར་མི་འགྱུར་ཏེ། རླུང་དེའི་སྐྱོན་གྱིས་ཡིན་ནོ། །དེས་ལྗང་ངར་ལ་ཀུན་ཏུ་ཉལ་བར་བྱེད་པའི་རླུང་ལ་སོ་སོར་<line/>
བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་<line/>
</page>
<page index="432" id="217A">༄༅། །ན༑ བདག་གི་ལུས་ལ་གནས་པའི་རླུང་གཞན་གང་དག་གིས་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་<line/>
གིས་མཐོང་བར་གྱུར་པ། སྤྲོ་བར་བྱེད་པ་ཞེས་བྱ་བའི་རླུང་བདག་གི་ལུས་ལ་གནས་པ་ཡིན་ཏེ། དེ་བདག་ལ་གང་གི་ཚེ་བདག་ལ་འཁྲུགས་པར་གྱུར་པ་ན་དེའི་ཚེ་ལས་ཅི་ཞིག་བྱེད་པ་<line/>
ཡིན་ཞིང༌། ཡང་གང་གི་ཚེ་འཁྲུགས་པར་མ་གྱུར་པ་དེའི་ཚེ་ནད་ཅི་དག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བ་ཡིན་ཏེ། གང་<line/>
དག་བདག་གི་ལུས་ཀྱི་བྱ་བའི་ཁམས་ལ་གནས་པར་གྱུར་པ་རྣམས་ཀྱིས་ནི། འདི་དག་བྱེད་པ་ཡིན་ཏེ། ལུས་ཐམས་ཅད་ལའང་འགྲོ་བ་དང་བྲལ་བར་བྱེད་པ་དང་དབུགས་གྱེན་དུ་འབྱུང་<line/>
བ་དང་ཟོས་པ་དང་འཐུངས་པ་དང་འཆོས་པ་དང་མྱངས་པ་རྣམས་ཀྱིས་བསྐྱེད་པའི་ལུས་མདོག་བཟང་པོར་བྱེད་དོ། །བདག་གི་མིག་དང་རྣ་བ་དང་སྣ་དང་ལྕེ་དང་ལུས་དང་ཡིད་རྣམས་ཀྱི་<line/>
རང་རང་གི་ཡུལ་རྣམས་ལ་རབ་ཀྱི་སྟོབས་དང་ལྡན་པར་འགྱུར་རོ། །ཟོས་པ་རྣམས་ཀྱང་ལེགས་པར་སྨིན་པར་བྱེད་དོ། །གང་གི་ཚེ་འཁྲུག་པར་འགྱུར་བ་དེའི་ཚེ་ལས་ཅི་ཞིག་བྱེད་པ་ཡིན་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལུས་ལ་གནས་པར་གྱུར་པའི་ཟོས་པ་དང་འཐུངས་པ་དང་འཆོས་པ་དང་མྱངས་པ་རྣམས་<line/>
</page>
<page index="433" id="217B">ཐམས་ཅད་ཀྱང་བདག་གིས་བདེ་བར་འཇུ་བར་མི་འགྱུར་རོ། །ལུས་ཀྱི་མདོག་ཀྱང་བཟང་བར་མི་འགྱུར་རོ། །ལྟོ་རྣམ་པར་འགྱུར་བར་བྱེད་དོ། །སྤྲོ་བར་བྱེད་པའི་རླུང་ལ་སོ་སོར་བརྟགས་པར་<line/>
གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ན་<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱུས་པ་བསྐྱོད་པར་བྱེད་པ་ཞེས་བྱ་བའི་བདག་གི་རླུང་དེ་འཁྲུགས་པར་གྱུར་པ་དང་མ་འཁྲུགས་པ་<line/>
ནའང་ལས་ཅི་ཞིག་བྱེད་པ་ཡིན་ན། ཉལ་བ་དང་སད་པ་དང་དབང་པོ་ཡིད་གཞན་གང་དག་གི་ལུས་ལ་གནས་པར་གྱུར་པའི་བྱ་བ་དེ་དག་རྣམས་ཐམས་ཅད་ཀྱང་འདིས་བྱེད་དོ། །རྒྱུས་པ་<line/>
དང་ལྡན་པའི་རླུང་གིས་བྱིན་གྱིས་རློབ་པར་མི་བྱེད་ན་ནི། བདག་གི་ལུས་འཁྲུག་པར་མི་འགྱུར་རོ། །བདག་གི་ལུས་ལ་ཚོར་བས་གཟིར་བར་ཡང་མི་འགྱུར་རོ། །ཞ་བོར་ཡང་མི་<line/>
འགྱུར་ཏེ། དེའི་རླུང་འཁྲུགས་པར་མ་གྱུར་ནའོ། །གལ་ཏེ་ཡང་རྒྱུས་པ་བསྐྱོད་བྱེད་ཀྱི་རླུང་འཁྲུགས་པར་གྱུར་ན་ནི། ཉལ་བ་དང་སད་པ་དང་ཡིད་གཞན་དུ་གྱུར་ཅིང་དབང་པོ་གཞན་<line/>
ལ་ཡེངས་པར་གྱུར་པའི་བདག་གི་ལུས་ཀྱི་བྱ་བ་དེ་དག་རྣམས་ཐམས་ཅད་ནི། བདག་གིས་བརྗོད་པར་མི་ནུས་ཏེ། རླུང་དེའི་མཐུ་ལས་གྱུར་པ་ཡིན་ནོ། །དེས་རྒྱུས་པ་བསྐྱོད་<line/>
</page>
<page index="434" id="218A">༄༅། །བྱེད་ཀྱི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་<line/>
ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་ལུས་ལ་གནས་པར་གྱུར་པའི་རླུང་གཞན་གང་དག་གིས་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་<line/>
ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འགྲོ་བ་རྣམ་པར་ཟློག་པར་བྱེད་པ་ཞེས་བྱ་བའི་རླུང་བདག་གི་ལུས་ལ་གནས་པ་ཡིན་ན། འཁྲུགས་པར་གྱུར་<line/>
པ་ནའང་འཁྲུག་པར་མ་གྱུར་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་བམ་ལྷའི་མིག་གིས་མཐོང་བར་གྱུར་པ་ན། ལུས་སུ་གྱུར་པ་ཐམས་<line/>
ཅད་ཀྱི་ལུས་ལམ་གང་ཡིན་པ་དེ་དག་རྣམས་ལ་འདིས་གེགས་བྱེད་དོ། །དེ་རབ་ཏུ་འཁྲུག་པར་གྱུར་ན་བདག་གི་གཅིན་སྡོམ་པར་འགྱུར་རོ། །བདག་ལ་ལྒང་ལྤགས་ཀྱི་ནད་འབྱུང་བར་<line/>
འགྱུར་རོ། །བདག་ལ་རླིག་པའི་ནད་ཀྱང་འབྱུང་ངོ༌། །ཟས་མི་འདོད་པར་ཡང་འགྱུར་རོ། །མི་གཙང་བས་གསུས་པ་ཀུན་ཏུ་རྒྱས་པར་བྱས་པས་བདག་སྡུག་བསྔལ་བར་བྱས་ནས་<line/>
ཆུ་ངན་གྱི་ལམ་ནས་འབྱིན་ཏོ། །བདག་གི་ཡན་ལག་དང་ཉིང་ལག་རྣམས་ཐམས་ཅད་ལ་སྲིན་བུ་རྣམས་ཀྱང་འབྱུང་བར་འགྱུར་རོ། །ཁོང་པའི་ནད་ཀྱང་འབྱུང་བར་འགྱུར་རོ། །<line/>
</page>
<page index="435" id="218B">བདག་གི་ཡན་ལག་དང་ཉིང་ལག་རྣམས་ཐམས་ཅད་རྒྱས་པར་ཡང་འགྱུར་རོ། །བདག་གི་རྩ་སྡོམ་པར་ཡང་འགྱུར་རོ། །གལ་ཏེ་འཁྲུགས་པར་མ་གྱུར་ན་ནི། དེས་ཇི་སྐད་དུ་བཤད་པའི་<line/>
བདག་གི་ནད་རྣམས་རབ་ཏུ་ཞི་བར་བྱེད་པར་འགྱུར་རོ། །དེས་འགྲོ་བ་རྣམ་པར་ཟློག་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་སོ་སོར་<line/>
རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གང་ཞིག་འཁྲུགས་པར་གྱུར་ནའང་ལས་ཅི་དག་བྱེད་<line/>
པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འགྲོ་བའི་འབྲེལ་རྣམ་པར་གཡེང་བ་ཞེས་བྱ་བའི་རླུང་བདག་གི་ལུས་ལ་རབ་ཏུ་<line/>
གནས་ཏེ། དེ་གལ་ཏེ་འཁྲུགས་པར་གྱུར་པའམ། འཁྲུགས་པར་མ་གྱུར་པས་བདག་ལ་ནད་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་<line/>
གྱུར་པ་ནི། གལ་ཏེ་འབྲེལ་པར་འགྲོ་བ་དཀྲུགས་པའི་རླུང་འཁྲུགས་པར་གྱུར་ན། དེས་བདག་གིས་གསུས་པ་ལ་གནས་པའི་རླུང་གི་སྐྲན་བྱེད་དོ། །རྟུག་པ་འབྱུང་བར་འགྱུར་བའི་གེགས་བྱས་<line/>
པས་བདག་མཐོ་བརྩམས་པར་གྱུར་ནས་ལག་པ་དག་གིས་དྲུད་པས་རབ་ཏུ་འཁྲུག་པ་སྐྱེད་དོ། ཁམས་འཁྲུགས་པར་གྱུར་པ་ཡང་བདག་ལ་འབྱུང་ངོ༌། །བདག་ལ་མི་བཟད་པའི་གེགས་བྱས་<line/>
</page>
<page index="436" id="219A">༄༅། །པར་གྱུར་པས་མགོའི་ནད་དུ་འགྱུར་རོ། །བདག་གིས་ཟོས་པ་དང༌། འཐུངས་པ་དང༌། འཆོས་པ་དང༌། མྱངས་པ་རྣམས་ཡང་དག་པར་བདེ་བར་སྨིན་<line/>
པར་ཡང་མི་འགྱུར་རོ། །བདག་གི་ལུས་ལ་འབྲུམ་བུ་ཉེ་བར་སྐྱེ་བར་ཡང་འགྱུར་རོ། །བདག་ལ་ཚད་པ་ཡང་འབྱུང་ངོ༌། །གལ་ཏེ་བདག་གི་འགྲོ་བའི་འབྲེལ་རྣམ་པར་དཀྲུག་པར་བྱེད་<line/>
པའི་རླུང་འཁྲུགས་པར་མ་གྱུར་ན་ནི། དེ་ཇི་སྐད་དུ་བཤད་པའི་བདག་གི་ནད་རྣམས་བདག་ལ་རབ་ཏུ་འབྱུང་བར་མི་འགྱུར་རོ། །དེས་འགྲོ་བའི་འབྲེལ་རྣམ་པར་དཀྲུག་པའི་རླུང་ལ་སོ་<line/>
སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་ཏེ། བདག་གི་རླུང་གཞན་གང་དག་གིས་ལུས་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་པར་གྱུར་པ། སྤུ་དང་<line/>
སེན་མོ་དང༌། རྟུག་པ་རྣམས་འབྱེད་པར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་གལ་ཏེ་བདག་ལ་འཁྲུགས་པར་གྱུར་པ་དང༌། འཁྲུགས་པར་མ་གྱུར་<line/>
པའང་ལས་ཅི་ཞིག་བྱེད་པ་ཡིན་ན། གལ་ཏེ་བདག་གི་སྤུ་དང༌། སེན་མོ་དང༌། རྟུག་པ་རྣམས་འབྱེད་པར་བྱེད་པའི་རླུང་བདག་གི་ལུས་འཁྲུགས་པར་གྱུར་ན། དེས་བདག་གི་དབང་<line/>
</page>
<page index="437" id="219B">པོ་རྣམས་མནེར་བར་གྱུར་ནས་རིང་བ་ཉིད་དུ་བྱེད་པ་ཡིན་ནོ། །བདག་གི་ཁ་དང༌། སྣ་བུག་དང༌། རྣ་བ་རྣམས་ཀྱི་ཕྱེད་ཟུག་གཟེར་གྱིས་གཟེར་བར་བྱེད་དོ། །མིག་ལའང་རབ་རིབ་ཏུ་འགྱུར་<line/>
རོ༑ ༑བདག་གི་སྣས་ཀྱང་དྲི་འཛིན་པར་མི་འགྱུར་རོ། །བདག་གི་ཁ་ཡང་སྐྱ་བོར་འགྱུར་རོ། །བདག་རང་བཞིན་དུ་གནས་པར་བསྡད་ཀྱང་སྐྱུག་པར་འགྱུར་རོ། །བདག་གི་བསམ་གཏན་<line/>
གྱི་བདེ་བ་ལའང་གནོད་པར་འགྱུར་རོ། །བདག་གི་སེམས་ཀྱི་རྒྱུན་གཅིག་ཏུ་གནས་པར་ཡང་མི་འགྱུར་རོ། །ལུས་རང་བཞིན་དུ་གྱུར་པ་རྣམས་ནི། སེམས་རང་བཞིན་དུ་གནས་<line/>
པར་འགྱུར་བ་ཡིན་ནོ། །ལུས་ལ་ནི། ཕུང་པོ་ལྔར་བརྟེན་པ་ཡིན་ཏེ། གཟུགས་དང༌། ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་པར་ཤེས་པ་དང་རྣམས་སོ། །ལུས་ཀྱི་རྗེས་སུ་<line/>
འགྲོ་བའི་འདུ་བྱེད་རྣམས་ཐམས་ཅད་རིག་པར་གྱུར་ནས་རྣལ་འབྱོར་སྤྱོད་པ་དེས་འཕེལ་བ་དང་འགྲིབ་པའི་ཆོས་རྣམས་ཤེས་པར་འགྱུར་རོ། །དེས་སྤུ་དང༌། སེན་མོ་དང༌། རྟུག་པ་<line/>
རྣམས་འབྱེད་པར་བྱེད་པའི་རླུང་རིག་པར་གྱུར་ནས་ཡང་དག་པ་ཇི་ལྟ་བ་བཞིན་དུ་ལུས་རིག་པར་གྱུར་ནས་གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་<line/>
ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལུས་ལས་གྱུར་བའི་ལས་ཅི་དག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
</page>
<page index="438" id="220A">༄༅། །གྱུར་པ༑ ཁུ་ཆུ་རྣམ་པར་རླུག་བྱེད་ཅེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེས་བདག་ལ་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ། ཆུའི་ཆུ་བུར་འདྲ་བར་ཁུ་ཆུ་རྣམ་པར་རླུག་བྱེད་ཅེས་བྱ་བའི་བདག་གི་རླུང་ཡོད་དོ། །དེས་བདག་གི་གཅིན་<line/>
གྱི་ལམ་ནས་རྣམ་པར་རྟོག་པ་མ་བྱས་པར་གྱུར་དུ་ཟིན་ཀྱང་གཅིན་དང་ལྷན་ཅིག་ཏུ་ཁུ་བ་རབ་ཏུ་འབྱུང་བར་འགྱུར་རོ། །འདི་ལྟ་སྟེ། ཡུངས་ཀར་གྱི་ཚང་ཙམ་དང༌། ནས་ཙམ་དུ་<line/>
འཐས་པར་བྱས་ནས་བདག་གི་ལུས་ལ་འབབ་པའོ། །བཤང་བའི་གནས་ཀྱང་དེས་ཟུག་གཟེར་དུ་བྱེད་པར་འགྱུར་རོ། །དེ་ནི། ནད་དང་མཐོ་འཚམ་པའི་རིགས་ཅན་ཡིན་ཏེ།<line/>
བདག་གི་སེམས་ཀྱི་རྒྱུན་གཅིག་ཏུ་གནས་པར་མི་འགྱུར་རོ། །དེས་ཁུ་བ་རྣམ་པར་རླུག་བྱེད་ཀྱི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་<line/>
རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་ལུས་ལ་གནས་པར་གྱུར་པའི་རླུང་གཞན་<line/>
གང་དག་གིས་འཁྲུགས་པར་གྱུར་པ་དང་མི་འཁྲུག་པ་ན་ལས་ཅི་དག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པའི་<line/>
</page>
<page index="439" id="220B">རྒན་གོག་ཏུ་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་གང་དང་གང་དུ་བདག་ལ་རྒྱས་པར་འགྱུར་བ་དེ་དང་དེ་དག་གིས་བདག་གི་འདུ་བྱེད་རྣམས་རྙིང་<line/>
པར་འགྱུར་ཞིང་རྒན་གོག་ཏུ་འགྱུར་རོ། །འགྲོ་བ་དང་འོང་བའི་གནས་རྣམས་ལའང་སྟོབས་དང་ལྡན་པར་མི་འགྱུར་རོ། །བདག་ཡུད་ཙམ་ཞིག་ཉེ་བར་བསྡད་པས་ཀྱང་ནད་པར་<line/>
འགྱུར་རོ། །བདག་མལ་སྟན་གྱི་གནས་སུ་ཕྱིན་ན་ཡང་ནད་པར་འགྱུར་རོ། །ཡན་ལག་དང་ཉིང་ལག་རྣམས་ལ་ཡང་བདག་དབང་སྒྱུར་ནུས་པར་ཡང་མི་འགྱུར་རོ། །བདག་ཉིད་མང་<line/>
བར་ཡང་འགྱུར་རོ། །གལ་ཏེ་ཡང་བདག་གི་རྒན་གོག་ཏུ་བྱེད་པའི་རླུང་འཁྲུགས་པར་མ་གྱུར་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་རྣམས་རབ་ཏུ་འབྱུང་བར་མི་འགྱུར་<line/>
རོ༑ ༑དེས་རྒས་འཁོགས་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་<line/>
ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་ལུས་ལ་གནས་པའི་རླུང་གང་དག་གིས་འཁྲུགས་པ་དང་མ་འཁྲུགས་པའི་ལས་ཅི་དག་བྱེད་པ་ཡིན་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། ལྒང་ལྤགས་རེངས་པར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་<line/>
</page>
<page index="440" id="221A">༄༅། །པ་དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པར་གྱུར་པ་ཡིན་པ་ཡང་དེས་མཐོང་བ་ནི། ལྒང་ལྤགས་རེངས་པ་ཞེས་བྱ་བའི་རླུང་དེ་འཁྲུགས་པར་<line/>
གྱུར་ན༑ བདག་གི་ཡན་ལག་དང་ཉིང་ལག་རྣམས་ཐམས་ཅད་ལའང་འཕྲོ་བར་བྱེད་དོ། །དབུགས་རྡུབ་པར་བྱེད་པ་དང༌། སྙིང་གི་ནད་དང༌། ལྒང་ལྤགས་སུ་གྱུར་པ་ཡང་གཡེང་བར་<line/>
བྱེད་པ་དང༌། བདག་གི་རྟུག་པ་དང༌། གཅིན་རྣམས་ཐམས་ཅད་ཀྱང་རེངས་པར་བྱེད་པའམ། རེངས་པར་མི་བྱེད་པའང་རུང་སྟེ། བདག་གི་རྟུག་པ་བདེ་བར་མི་ཐོན་ནོ། །ཅོ་འདྲི་<line/>
པར་བྱེད་པ་དང་ཟུག་གཟེར་དུ་བྱེད་དོ། །སེམས་ཀྱི་རྒྱུན་རྣམ་པར་གཡེང་བར་བྱེད་པར་འགྱུར་རོ། །བདག་གི་རྣམ་པར་ཤེས་པ་སྟོབས་དང་ལྡན་པར་ཡང་མི་འགྱུར་རོ། །ཆོས་ཀྱི་<line/>
དབང་དུ་བྱས་ནས་སེམས་རབ་ཏུ་དང་བར་འགྱུར་བ་དང༌། ལས་ལ་མངོན་པར་འདོད་པའང་མ་ཡིན་ཏེ། ལུས་སྡུག་བསྔལ་བར་གྱུར་ན་ཆོས་ལ་མངོན་པར་འདོད་པར་མི་འགྱུར་<line/>
རོ༑ ༑གལ་ཏེ་ལྒང་ལྤགས་རེངས་པར་བྱེད་པའི་རླུང་མི་འཁྲུགས་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་རྣམས་རབ་ཏུ་འབྱུང་བར་མི་འགྱུར་རོ། །དེས་ལྒང་ལྤགས་རེངས་<line/>
པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་<line/>
</page>
<page index="441" id="221B">ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བཤང་བ་སྐམ་པོར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་ཏེ། དེ་བདག་ལ་འཁྲུགས་པ་དང༌།<line/>
མ་འཁྲུགས་པ་ན་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ་བདག་གི་བཤང་བ་ཀུན་ཏུ་སྐམ་<line/>
པར་བྱེད་པ་ཞེས་བྱ་བའི་རླུང་གལ་ཏེ་འཁྲུགས་པར་གྱུར་ན། དེས་བདག་གལ་ཏེ་རབ་ཏུ་ཕལ་ཆེ་བའི་བཟའ་བར་བྱ་བ་དང་བཅའ་བར་བྱ་བ་རྣམས་བསོད་པར་གྱུར་པའི་འདུ་ཤེས་སུ་<line/>
བྱས་ནས་མང་དུ་ཟས་སྐོམ་རྣམས་མིད་པར་གྱུར་པ་ན། དེ་ལུས་ཀྱི་གསེབ་ཏུ་སོང་བར་གྱུར་ནས་དང༌། འགྲམ་སོའི་གསེབ་ཏུ་སོང་བར་གྱུར་ནས་དང༌། ལུས་ཀྱི་གསེབ་ན་གནས་<line/>
པ་དང༌། མནན་པའི་བར་དུ་གནས་པ་དང༌། ལུས་ཐམས་ཅད་ཀྱི་གསེབ་ཏུ་སོང་བར་གྱུར་ནས་ཀྱང་བདག་ལ་ལྷང་ཀྱོག་ཏུ་བྱེད་དོ། །ངའི་བཤང་བའང་སྐམ་པར་བྱེད་དོ། །ཞག་<line/>
གཉིས་སམ། ཞག་གསུམ་མམ། ཞག་བཞིར་ཡང་བདག་གི་རྟུག་པ་གཏང་བར་མི་ནུས་སོ། །གལ་ཏེ་བདག་གིས་ནུས་པར་གྱུར་ན་ཡང་ཚོར་བ་ཆུང་དུ་བདག་ལ་འབྱུང་བར་འགྱུར་རོ།<line/>
</page>
<page index="442" id="222A">༄༅། །གལ་ཏེ་ཡང་བདག་གི་བཤང་བ་སྐམ་པར་བྱེད་པའི་རླུང་དེ་འཁྲུགས་པར་མ་གྱུར་ན་ནི། ཇི་སྐད་དུ་བཤང་བའི་ནད་དེ་དག་རྣམས་རབ་ཏུ་འབྱུང་བར་<line/>
མི་འགྱུར་རོ། །བཤང་བ་ཀུན་ཏུ་སྐམ་བྱེད་ཀྱི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་<line/>
སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་<line/>
རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྩིབས་ལོགས་ན་བར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་བདག་ལ་འཁྲུགས་<line/>
པར་གྱུར་པ་དང༌། འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་པ་ཡང་དེས་མཐོང་བ་ནི། རྩིབ་ལོགས་ན་བར་བྱེད་པ་ཞེས་བྱ་བའི་བདག་གི་རླུང་དེ་གལ་ཏེ་འཁྲུགས་<line/>
པར་གྱུར་ན། དེས་བདག་གི་ལོགས་ཀྱི་རུས་པ་ལ་གནས་ནས་ལོགས་ཀྱི་གསེབ་ཏུ་རྒྱུ་བར་བྱེད་པ་ལོགས་ཀྱི་ཁྲག་རྣམས་རབ་ཏུ་སྐམ་པར་བྱེད་པས་བདག་ལ་འཇིགས་སུ་<line/>
རུང་བ་དང༌། རྩུབ་པ་དང༌། མི་བཟད་ཅིང་དྲག་པོར་གྱུར་པའི་ཚོར་བ་རྣམས་སྐྱེད་པར་བྱེད་དོ། །གལ་ཏེ་རླུང་དེ་བདག་ལ་འཁྲུགས་པར་མ་གྱུར་ན་ནི། ཇི་སྐད་དུ་བཤད་པའི་ནད་<line/>
</page>
<page index="443" id="222B">དེ་དག་རྣམས་རབ་ཏུ་འབྱུང་བར་མི་འགྱུར་རོ། །དེས་ལོགས་ན་བར་བྱེད་པའི་རླུང་རིག་པར་གྱུར་ནས་ཡང་དག་པ་ཇི་ལྟ་བ་བཞིན་དུ་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་<line/>
སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་ལས་ཅི་ཞིག་<line/>
བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བུ་ག་དགུའི་ནད་ཅེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ།<line/>
དེས་བདག་ལ་འཁྲུགས་པ་དང་མ་འཁྲུགས་པ་ན་ལས་ཅི་ཞིག་བྱེད་པར་གྱུར་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ལས་བུ་ག་དགུ་ན་<line/>
བར་བྱེད་པ་ཞེས་བྱ་བའི་བདག་གི་རླུང་གལ་ཏེ་འཁྲུགས་པར་གྱུར་ན། དེས་བདག་གི་བུ་ག་དགུ་པོ་རྣམས་མ་ལུས་པར་འཆུམ་པར་བྱེད་དོ། །བུ་ག་བདུན་མགོ་བོ་ལ་གནས་པ་དང༌། གཉིས་<line/>
བཤང་བ་དང་གཅི་བའི་ཡིན་ཏེ། སྤྱིར་ཡོའམ་གལ་ཏེ་རེ་རེའང་རླུང་བཀག་པར་གྱུར་ནའང་དེས་ལུས་མཉམ་པར་ན་བར་བྱེད་དོ། །དབུགས་རྔུབ་པ་དང་འབྱུང་བ་ཡང་འདིས་ཤིན་ཏུ་<line/>
སྡོམ་པར་བྱེད་དོ། །སྣ་བུག་ན་ཡོད་པའི་རླུང་གིས་ནི། ལུས་རྣམས་ཐམས་ཅད་ལེགས་པར་འཛིན་པར་བྱེད་པ་དང༌། བདག་གི་ལུས་ཀྱི་གོང་བུ་འདི་ནི། རླུང་གི་དབང་དུ་གྱུར་པ་ཡིན་<line/>
</page>
<page index="444" id="223A">༄༅། །ཞིང་རླུང་ཡང་འཁྲུལ་འཁོར་བཞིན་ཏེ། རླུང་ནི། རླུང་ཉིད་ཀྱིས་བསྐྱོད་པར་བྱེད་ཀྱི། གཞན་དག་འགའ་ཞིག་ཀྱང་ནི་མ་ཡིན་ནོ། །དེས་བུ་ག་དགུ་ན་པར་བྱེད་<line/>
བའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་<line/>
རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
གྱུར་པ༑ ཡན་ལག་དང་ཉིང་ལག་ཐུང་བར་བྱེད་པ་ཞེས་བྱ་བའི་བདག་གི་རླུང་ཡིན་ན། དེ་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་<line/>
ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གི་ཡན་ལག་དང་ཉིང་ལག་རྣམས་ཐུང་བར་བྱེད་པའི་རླུང་འཁྲུགས་<line/>
པར་གྱུར་ན་དེས་སོར་མོ་རྣམས་འཁུམ་པར་བྱེད་དོ། །གནད་རྣམས་འབིགས་པར་བྱེད་དོ། །དམན་ཞིང་ཐུང་བར་བྱེད་དོ། །རྐང་པ་དང་ལག་པའང་ཀུན་ཏུ་འཁུམ་པར་བྱེད་དོ། །<line/>
སྟེང་གི་རུས་པ་རྣམས་གཟེར་ཟུག་བྱེད་དོ། །བརླའི་རྒྱུས་པ་རྣམས་འཁུམ་པར་བྱེད་དོ། །འོན་ཀྱང་རྒྱུ་མ་ལ་གནས་པ་རྣམས་སྦོམ་པོར་ཡང་མི་བྱེད་དོ། །རྐང་པ་དང་ལུས་རྣམས་<line/>
</page>
<page index="445" id="223B">ངལ་དུབ་སྐྱེད་པར་བྱེད་དོ། །ནད་འདི་དག་རྣམས་ནི། ཡན་ལག་དང་ཉིང་ལག་ཐུང་བར་བྱེད་པའི་བདག་གི་རླུང་གིས་བྱེད་དོ། །གལ་ཏེ་འཁྲུགས་པར་མ་གྱུར་ན་ནི། ཇི་སྐད་དུ་བཤད་པའི་<line/>
ནད་དེ་དག་རྣམས་འབྱུང་བར་མི་འགྱུར་རོ། །ཡན་ལག་དང་ཉིང་ལག་ཐུང་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་ལ་སོ་སོར་རིག་<line/>
པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གང་དག་གིས་ལས་ཅི་ཞིག་བྱེད་པ་ཡིན་ན། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མེ་དྲོད་ཀུན་ཏུ་སུན་འབྱིན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་<line/>
བདག་ལ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པའང་དེས་མཐོང་བར་གྱུར་པ། གལ་ཏེ་མེ་དྲོད་སུན་འབྱིན་པར་བྱེད་པའི་རླུང་ལུས་ལ་འཁྲུགས་<line/>
པར་གྱུར་ན། དེས་བདག་གི་ལུས་ལ་གནས་པར་གྱུར་པའི་མེ་དྲོད་རྣམས་རང་གི་གནས་ནས་འཕོ་བར་བྱས་ནས་ཉམས་པར་བྱེད་དོ། །དེས་བདག་མེ་དྲོད་ཉམས་པར་གྱུར་ནས་ཟས་<line/>
རྣམས་སྨིན་པར་མི་འགྱུར་རོ། །སྐོམ་ཡང་བདག་གིས་འཇུ་བར་མི་འགྱུར་རོ། །དེས་པགས་པར་གྱུར་པ་རྣམས་ཀྱང་མདོག་ངན་པར་འགྱུར་རོ། ཁྲག་རྣམས་ཀྱང་སྐམ་ཞིང་ཤ་དག་<line/>
</page>
<page index="446" id="224A">༄༅། །ཀྱང་ཡོངས་སུ་ཉམས་པར་བྱེད་དོ། །རྒྱུས་པ་རྣམས་འཁུམ་པར་འགྱུར་བ་སྐྱེད་པར་བྱེད་དོ། །ཚིལ་རྣམས་མེད་པར་འགྱུར་རོ། །བདག་གི་རུས་པ་རྣམས་ཀྱང་<line/>
སྐམ་པར་འགྱུར་རོ། །ལྷ་བ་ཀུན་ཀྱང་སྲབ་མོར་འགྱུར་རོ། །བདག་གི་ལུས་ཐམས་ཅད་ལས་གྱུར་པའི་ཁུ་ཆུ་དག་དང་སྟོབས་རྣམས་ཀྱང་ཉམས་པར་བྱེད་དོ། །སྙིང་ལ་བརྟེན་པའི་རླུང་<line/>
གིས་ནི༑ རྟོགས་པར་མི་བྱེད་དོ། །གལ་ཏེ་ཡང་མེ་དྲོད་ཀུན་ཏུ་སུན་འབྱིན་པར་བྱེད་པའི་རླུང་འཁྲུགས་པར་མ་གྱུར་ན། ཇི་སྐད་དུ་བཤད་པའི་ནད་དེ་དག་རྣམས་འབྱུང་བར་མི་འགྱུར་རོ།།<line/>
གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གང་དག་གི་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་<line/>
བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བདག་གི་ལུས་ཀྱི་ཡན་ལག་དང་ཉིང་ལག་རྣམས་ཐམས་ཅད་གྲང་བར་བྱེད་པ་ཞེས་བྱ་བའི་རླུང་ཡིན་ཏེ། དེས་<line/>
འཁྲུགས་པར་གྱུར་པའམ་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། བདག་གི་ལུས་<line/>
ཐམས་ཅད་གྲང་མོར་བྱེད་པའི་རླུང་གལ་ཏེ་འཁྲུགས་པར་གྱུར་ན། ལུས་ལ་ཁ་ཆུ་སྐྱེས་པ་དང་རླན་པར་ཡང་འགྱུར་རོ། །འདི་ལྟ་སྟེ། ཉལ་བར་གྱུར་པ་ན་རྩུབ་པ་དང་གྱོང་བའི་ཁ་དོག་དང་<line/>
</page>
<page index="447" id="224B">འཁུམ་པར་ཡང་བྱེད་དོ། །སྙོམས་པར་ལུས་ཀྱི་ཡན་ལག་དང་ཉིང་ལག་རྣམས་ཧྲུད་ཧྲུད་པོར་འགྱུར་རོ། །བདག་གི་ལུས་ཀྱི་བ་སྤུ་རྣམས་ལངས་པར་ཡང་ལུས་འགྱུར་རོ། །ལབ་ལེབ་མང་<line/>
ཞིང་མི་མཉམ་པར་གྱུར་པར་ལུས་ཀྱི་ཡུལ་འགའ་ཞིག་ཏུ་སྐྱེད་པར་འགྱུར་རོ། །འཛད་པར་འགྱུར་བ་སྐྱེད་པ་དང་གཡན་པའི་ངོ་བོར་གྱུར་པའི་ཆུ་སེར་ཁྲག་གི་རྒྱལ་པོ་ཡང་སྐྱེད་དོ། །སྤུ་<line/>
རྣམས་ཀྱང་སེར་པོར་འགྱུར་རོ། །ཚད་པས་གདུངས་པར་འགྱུར་རོ། །སྦོམ་པ་ཉིད་དུ་གྱུར་ཅིང་ལུས་ཀྱི་ཡུལ་རྣམས་མི་མཉམ་པར་ཡང་འགྱུར་རོ། །སྐྱ་བོ་ཉིད་དུ་ཡུལ་དེ་དག་རྣམས་འགྱུར་<line/>
རོ༑ ༑བདག་གི་ལུས་པོ་ལའང་པགས་པ་འཐུག་པོ་ཀབ་ཀོབ་མང་དུ་འགྱུར་རོ། །གླང་པོའི་པགས་པ་དང་འདྲ་བར་ཡང་འགྱུར་རོ། །བདག་གི་དཀའ་བླས་ཀྱིས་བདག་གིས་ལངས་ནུས་པར་འགྱུར་<line/>
རོ༑ ༑རྣག་གི་དྲི་རྣམས་ཀྱང་བདག་གི་ལུས་ལས་འབྱུང་བར་འགྱུར་རོ། །ཇི་སྲིད་དུ་ཟས་ཀྱང་རྩུབ་པའི་རྡག་རྡོག་ཅན་དུ་འགྱུར་རོ། །བདག་གི་ལུས་ཀྱི་ཕྱོགས་གཅིག་ནས་གླང་པོ་ཆེའི་པགས་<line/>
པ་དང་འདྲ་བར་འགྱུར་རོ། །འབྲུམ་འཇུར་དང་སྙེ་བ་ཡང་བདག་གི་ངོས་གཅིག་ཏུ་འགྱུར་རོ། །སྐྱེས་བུ་ལག་པ་དང་རྐང་པ་དག་ལ་རྨའང་ཀུན་ཏུ་སྐྱེ་བར་བྱེད་དོ། །བདག་འགྲོ་བ་དང་འོང་<line/>
བར་གྱུར་པ་ནའང་ངལ་ཞིང་དུབ་པར་འགྱུར་རོ། །གཡན་པའང་བདག་གི་ལུས་ཀྱི་ཕྱོགས་གཅིག་ཏུ་ཀུན་ནས་སྐྱེ་བར་བྱེད་དོ། །རྣམ་པར་སྲེག་པར་བྱེད་པའང་རྟག་ཏུ་སྐྱེད་དོ། །བདག་<line/>
</page>
<page index="448" id="225A">༄༅། །གི་ལུས་རེག་བྱ་ངན་པར་ཡང་ཀུན་ཏུ་སྐྱེ་བར་བྱེད་དོ། །རང་གི་ཐུམ་པོ་སྐྱེས་པ་རྣམས་རྣམས་པར་འཕེལ་བར་བྱེད་དོ། །རྣམ་པར་རྨས་པར་བྱེད་དོ། །སོ་ལའང་<line/>
བདག་ཆགས་པ་དང་བྲལ་བར་འགྱུར་རོ། །བདག་གི་སྣ་ཡང་ཟུག་གཟེར་ཆེན་པོར་འགྱུར་རོ། །བདག་གི་མིག་གཉིས་ཀྱི་རྫི་མ་ཕྲ་མོ་རྣམས་འབྲུལ་བར་འགྱུར་རོ། །སོར་མོ་དང་<line/>
རྐང་པའི་སོར་མོ་རྣམས་ཀྱང་རྣམ་པར་འབྲུལ་བར་འགྱུར་རོ། །སྐད་རྣམས་ཀྱང་གྲག་ཡར་མེད་པར་འགྱུར་རོ། །སྲིན་བུའང་ཕྱི་རོལ་ཏུ་རྒྱུ་བར་གྱུར་པར་རབ་ཏུ་འབྱུང་བར་འགྱུར་<line/>
རོ༑ ༑བདག་གི་ཡན་ལག་དང་ཉིང་ལག་རྣམས་ཐམས་ཅད་ཀྱི་སྤུ་རྣམས་ཉིལ་བར་འགྱུར་རོ། །སྐྱེ་བོ་རྣམས་ཐམས་ཅད་ཀྱང་བདག་ལ་སྐྱུག་ལྡོག་པར་འགྱུར་རོ། །སྦྱིན་པ་པོ་དང་སྦྱིན་<line/>
བདག་གི་ཁྱིམ་དུ་ཡང་བདག་སྨོད་པར་བྱ་བའི་གནས་སུ་འགྱུར་རོ། །སྦྲང་བུ་རྣམས་ཀྱང་བདག་གི་ལུས་ལ་རྟག་ཏུ་རྒྱུག་པར་འགྱུར་རོ། །ཆོས་གོས་ཀྱང་བདག་གི་ལུས་ལ་མི་བཟོད་དོ།།<line/>
བདག་གི་སེན་མོ་རྣམས་ཀྱང་རྣམ་པར་ཉིལ་བར་འགྱུར་རོ། །བདག་ཉལ་བར་གྱུར་པ་ནའང་ངར་ངར་པོའི་དབུགས་རྣམས་ཀུན་ཏུ་འབྱུང་ངོ༌། །བདག་སྡུག་བསྔལ་བར་གྱུར་པས་<line/>
ཀྱང་ཟས་ལ་སྲེད་པར་འགྱུར་རོ། །འོན་ཀྱང་འཇུ་བ་མ་ཡིན་ནོ། །བདག་གིས་བཏུང་བ་རྣམས་འཐུངས་པས་ཀྱང་ཁྱད་པར་དུ་ཚད་པ་སྐྱེད་པར་བྱེད་དོ། །བདག་གི་ལྕེ་ཡང་རྣམ་<line/>
</page>
<page index="449" id="225B">པར་འགྱུར་བ་སྐྱེད་དོ། །དེ་ལྟར་ཡན་ལག་དང་ཉིང་ལག་རྣམས་ཐམས་ཅད་ལ་གྲང་བར་བྱེད་པའི་རླུང་དག་གིས་དམན་པར་གྱུར་པས་ལུས་རྣམས་འཛག་པར་འགྱུར་རོ། །གལ་ཏེ་ཡང་<line/>
བདག་གིས་ཡན་ལག་དང་ཉིང་ལག་རྣམས་ཐམས་ཅད་ལ་གྲང་བར་བྱེད་པའི་རླུང་རབ་ཏུ་རྒྱས་པར་མ་གྱུར་ན་ནི། གྲང་བ་མ་ཡིན་པའི་རླུང་དེས་ལུས་མདོག་བཟང་བ་དང༌། མཁྲེགས་པ་<line/>
དང༌། འཇམ་ཞིང་སྣུམ་བག་ཅན་དང༌། དཀར་བ་དང༌། མཉེན་པ་དང༌། སྐྱེ་བོ་རྣམས་ཐམས་ཅད་དགའ་བར་འགྱུར་རོ། །རྡུལ་བ་རྣམས་ཐམས་ཅད་ན་དྲོ་བར་གྱུར་པ་ལ་རིགས་པས་ཡན་<line/>
ལག་དང་ཉིང་ལག་རྣམས་ཐམས་ཅད་དང༌། བ་སྤུའི་ཁུང་བུ་རྣམས་ནས་འབྱུང་བར་འགྱུར་རོ། །ཇི་སྐད་དུ་བཤད་པར་གྱུར་པའི་ནད་རྣམས་ཀྱང་རབ་ཏུ་འབྱུང་བར་མི་འགྱུར་རོ། །དེས་ཡན་<line/>
ལག་དང་ཉིང་ལག་རྣམས་ཐམས་ཅད་ལ་གྲང་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་སོ་སོར་རིག་པར་བྱེད་དོ། །གཞན་ཡང་རྣལ་<line/>
འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལུས་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་<line/>
རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བརྟན་པ་འཇིག་པར་བྱེད་པ་ཞེས་བྱ་བའི་རླུང་ལུས་ལ་འཁྲུགས་པར་གྱུར་ན། དེས་བདག་འཇིགས་པ་ཆུང་དུ་ལའང་བདག་གི་སྙིང་དངགས་<line/>
</page>
<page index="450" id="226A">༄༅། །པར་འགྱུར་རོ། །ཡན་ལག་དང་ཉིང་ལག་རྣམས་ཐམས་ཅད་ལའང་ལྷང་ཀྱོག་འབྱུང་ངོ༌། །རེངས་པར་འགྱུར་བ་དང༌། དངངས་པར་ཡང་འགྱུར་རོ། །རྨོངས་པར་<line/>
ཡང་འགྱུར་རོ། །བདག་གི་དབུགས་ཀྱང་སྟོབས་ཤིན་ཏུ་ཕུལ་དུ་ཕྱིན་པར་འགྱུར་རོ། །འོན་ཀྱང་དབུགས་ཀྱང་ཕྱིར་རྡུབ་པར་ཡང་མི་ནུས་པར་འགྱུར་རོ། །བདག་གིས་ཆོས་གོས་ཀྱང་<line/>
མི་བཟོད་དོ། །བདག་ལ་མགོ་བོའི་ནད་རྣམས་འབྱུང་བར་འགྱུར་རོ། །བསམ་གཏན་ལ་གནས་པར་གྱུར་པ་ནའང་སེམས་ཀྱི་དམིགས་པ་གཅིག་ཏུ་མི་འགྱུར་རོ། །བདག་གིས་རྨི་ལམ་<line/>
དུའང་རྣམ་པར་འགྱུར་བ་རྣམས་མཐོང་བར་འགྱུར་རོ། །བདག་ལ་སྐྱུག་པ་ཡང་འབྱུང་བར་འགྱུར་རོ། །བདག་གིས་ཞི་བར་འགྱུར་བའི་གཟུགས་རྣམས་ཀྱང་དྲག་པོར་གྱུར་པ་མཐོང་ངོ༌། །<line/>
ཐག་ཉེ་བར་གྱུར་པའི་གཟུགས་རྣམས་ཀྱང་བདག་གིས་རྒྱང་རིང་བར་མཐོང་བར་འགྱུར་རོ། །བདག་གི་སྲེད་པ་ཡང་རབ་ཏུ་ཆེ་བར་འགྱུར་རོ། །གལ་ཏེ་ཡང་བརྟན་པ་འཇིག་པར་བྱེད་པའི་རླུང་འཁྲུགས་<line/>
པར་མ་གྱུར་ན་ནི། ཇི་སྐད་དུ་བཤད་པའི་ནང་དེ་དག་རྣམས་འབྱུང་བར་མི་འགྱུར་རོ། །དེས་བརྟན་པ་འཇིག་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་<line/>
བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལས་ཅི་<line/>
</page>
<page index="451" id="226B">ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལུས་ཐམས་ཅད་ལ་འཕར་བ་ཞེས་བྱ་བའི་རླུང་ལུས་ལ་གནས་པ་ཡིན་ཏེ། དེས་བདག་ལ་<line/>
འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལ་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གིས་<line/>
ལུས་ཐམས་ཅད་ལ་འཕར་བ་ཞེས་བྱ་བའི་རླུང་ལུས་ལ་འཁྲུགས་པར་གྱུར་ན། དེས་བདག་འཕར་བར་བྱེད་དོ། །རྣ་བ་འུར་འུར་བྱེད་ཅིང་རྣམ་པར་འཕར་བར་བྱེད་དོ། །རླུང་གིས་འཕར་བར་<line/>
ཡང་བྱེད་དོ། །ཡན་ལག་དང་ཉིང་ལག་རྣམས་ཐམས་ཅད་ལའང་འཕར་བར་བྱེད་དོ། །ནང་དུ་རྒྱུ་བར་ཡང་འགྱུར་རོ། །ཡུལ་དང་ཡུལ་རྣམས་སུ་སྡོམ་པར་ཡང་བྱེད་དོ། །འོན་ཀྱང་ནད་ནི།<line/>
མི་སྐྱེད་དོ། །གལ་ཏེ་ལུས་ཐམས་ཅད་ལ་རྒྱུ་བའི་རླུང་དེ་འཁྲུགས་པར་མ་གྱུར་ན་ཇི་སྐད་དུ་བཤད་པའི་ནད་དེ་དག་རྣམས་འབྱུང་བར་མི་འགྱུར་རོ། །དེས་ཡན་ལག་ཐམས་ཅད་འཕར་<line/>
པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རྟོག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་<line/>
སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལུས་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
</page>
<page index="452" id="227A">༄༅། །སྲེག་པར་བྱེད་པའི་རླུང་བདག་གི་ལུས་ལ་གནས་པ་ཡིན་ཏེ། དེས་བདག་ལ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ནད་ལས་ཅི་ཞིག་བྱེད་པ་ཡང་<line/>
དེས་མཐོང་བར་གྱུར་པ་སྲེག་བྱེད་ཀྱི་རླུང་འཁྲུགས་པར་གྱུར་ན་ནི། དེས་བདག་གིས་མེད་པར་གྱུར་པའི་ཟས་རྣམས་མགུལ་བའི་སྦུ་གུ་ལ་རབ་ཏུ་བརྟན་པར་བྱས་ནས་མྱུར་དུ་སྲེག་<line/>
པར་བྱེད་དོ། །ཟས་ལ་གནས་པར་གྱུར་པས་བདག་གི་འབྱུང་བ་ཆེན་པོ་རྣམས་རྒྱས་པར་མི་འགྱུར་རོ། །བཟའ་བར་བྱ་བ་དང་བཅའ་བར་བྱ་བ་ཟོས་པར་གྱུར་པ་རྣམས་ཀྱང་རྣམ་པ་<line/>
གཉིས་སུ་འགྱུར་བ་ཡིན་ཏེ། རབ་ཏུ་དང་བར་གྱུར་པ་དང༌། རྙོག་པར་གྱུར་པའོ། །དེ་ལ་རབ་ཏུ་དང་བར་གྱུར་པ་རྣམས་ཀྱིས་ནི། འབྱུང་བ་ཆེན་པོ་རྣམས་རྒྱས་པར་བྱེད་དོ། །རྙོག་པར་གྱུར་<line/>
པས་ནི། ནད་རྣམས་རབ་ཏུ་འབྱུང་བར་འགྱུར་རོ། །བདག་གི་སྲེག་བྱེད་ཀྱི་རླུང་དེ་འཁྲུགས་པར་གྱུར་ན་ཕལ་ཆེར་ཟས་ཀྱི་རིགས་རྣམས་རྙོག་པ་ཅན་དུ་བྱེད་དོ། །ཉུང་དུ་ཉུང་དུ་ཙམ་ཞིག་<line/>
རབ་ཏུ་དང་བར་འགྱུར་རོ། །དེས་བདག་གི་ནད་རྣམས་རབ་ཏུ་འཁྲུགས་པར་བྱེད་དོ། །གལ་ཏེ་ཡང་སྲེག་བྱེད་ཀྱི་རླུང་འཁྲུགས་པར་མ་གྱུར་ན་ནི། དེས་བདག་གི་ཟས་རྣམས་རྣམ་པ་<line/>
གཉིས་སུ་བྱེད་དོ། །རབ་ཏུ་དང་བར་གྱུར་པ་དང་རྙོག་པ་སྟེ། དེས་ཀྱང་ངའི་འབྱུང་བ་ཆེན་པོ་རྣམས་སྙོམས་པར་འགྱུར་རོ། །ནད་རྣམས་དཀྲུག་པར་ཡང་མི་འགྱུར་རོ། །དེས་སྲེག་བྱེད་<line/>
</page>
<page index="453" id="227B">ཀྱི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྲིན་ལ་ཀུན་ཏུ་<line/>
འཇུག་པར་བྱེད་པའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་བདག་གི་ཡན་ལག་དང་ཉིང་ལག་རྣམས་ཐམས་ཅད་ལ་གནས་པའི་སྲིན་རྣམས་སོ་སོར་འདྲེ་བར་བྱེད་<line/>
དོ༑ ༑རྣམ་པར་འདྲེ་བར་བྱེད་དོ། །ཀུན་ཏུ་འགལ་བར་བྱེད་དོ། །རྣམ་པར་འགལ་བར་བྱེད་དོ། །ཀུན་ཏུ་སྒུལ་བར་བྱེད་དོ། །སྟེང་འོག་ཏུ་བྱེད་པར་འགྱུར་རོ། །མགོ་བོ་རྣམས་ཇི་སྲིད་དུ་<line/>
རྐང་པའི་བར་དུ་དང༌། ཀླད་པ་ལ་རྒྱུ་བར་བྱེད་པ་དེ་ཀླད་པ་ལ་རྒྱུས་ནས་དེ་ཀླད་རྒྱས་ལ་རྒྱུ་བར་གྱུར་ནས་ཐོད་པ་ལ་རྒྱུ་བར་བྱེད་ཅིང་གསེབ་ཏུ་སོང་ནས་སྐྲ་ཟ་བར་བྱེད་པ་དང༌། རྣ་བ་ལ་<line/>
རྒྱུ་བ་དང་སྣབས་ཤིན་ཏུ་འཕེལ་བར་བྱེད་པ་དང༌། ཚིལ་ལ་རྒྱུ་བར་བྱེད་པ་དང༌། ཚིགས་པ་རྣམས་དང༌། འགྲམ་པར་གྱུར་པ་དང༌། དཔྲལ་བ་ཟ་བ་དང༌། སོའི་རྩ་བ་རྣམས་ཟ་བ་དང༌།<line/>
སྐྱུག་བྱེད་ཀྱི་སྲིན་གྱི་རིགས་གཞན་བཅུ་མགྲིན་པ་དང་མགུལ་པ་ལ་གནས་པ་རྣམས་ལ་འདི་ལྟ་སྟེ། ཟས་སུ་ངར་སྣབས་ཟ་བ་དང༌། མཆིལ་མ་རྣམས་ཤིན་ཏུ་མགྲིན་པར་བྱེད་པ་དང༌།<line/>
</page>
<page index="454" id="228A">༄༅། །རབ་ཏུ་སྐྱུག་བྱེད་དང་རྣམས་སོ། ཁུ་བ་རྒྱུ་བ་བཅུའི་རྩ་རྣམས་ཀྱི་ནང་ན་རྒྱུ་བ་མངར་མྱོས་དང༌། རབ་མྱོས་དང༌། རོ་དྲུག་ལ་སྲེད་པ་དང༌། གྷུར་གྷུར་ར་བ་དང༌།<line/>
རོ་ལ་རབ་ཏུ་སྡང་བ་དང༌། ཉལ་བ་ལ་ཤིན་ཏུ་མངོན་པར་དགའ་བ་དང༌། སྦོམ་པོ་དང་རྣམས་སོ། །ཁྲག་ལས་སྐྱེས་པར་གྱུར་པའི་སྲིན་གྱི་རིགས་བཅུ་ཤ་དང་ལྷན་ཅིག་གནས་<line/>
པ་རྣམས་འདི་ལྟ་སྟེ། སྤུ་ཟ་བ་དང༌། སོ་སུ་ར་དང༌། ཛནྟུ་མཱནད་ར་དང༌། ཨུ་དུམ་ཝ་ར་དང༌། ཀུན་ཏུ་འཛིམ་པ་དང༌། སྤུའི་གླིང་དང༌། ཁྲག་ལ་རབ་ཏུ་ཁྲོ་བ་དང༌། ཁྲག་ཟ་བ་དང༌།<line/>
རབ་རབ་བྱེད་པ་དང༌། སྐྱུར་པོ་དང་རྣམས་ཏེ། རྐང་པ་མེད་པ་དང༌། ཐུང་དུ་དང༌། འཕེལ་བའི་དབྱིབས་ཅན་དང༌། ཁྲག་ལས་སྐྱེས་པའི་སྲིན་དུ་གྱུར་པ་མིག་མེད་པ་དང༌། གཡན་<line/>
པའི་མཚན་ཉིད་དང༌། འབིགས་བྱེད་ཀྱི་མཚན་ཉིད་དང་ལྡན་པ་རྣམས་ཡིན་ནོ། །ཤ་ལ་གནས་པའི་སྲིན་གྱི་རིགས་བཅུ་པོ་རྣམས་ནི། འདི་ལྟ་སྟེ། རྨ་ཀུན་ནས་སློང་བ་དང༌།<line/>
ཙུན་ཙུ་ཀ་བ་དང༌། རྒྱུས་པ་སྒུལ་པ་དང༌། རྩ་འབིགས་པ་དང༌། བགས་པ་ཟ་བ་དང༌། ཚིལ་སྒུལ་བ་དང༌། འཕེལ་བྱེད་དང༌། དྲི་ངན་དང༌། རྡུལ་ལ་རྒྱུ་བ་དང༌། སྲེག་བྱེད་དང་<line/>
རྣམས་སོ། །མཁྲིས་པ་ལ་གནས་པར་གྱུར་པའི་སྲིན་གྱི་རིགས་བཅུ་པོ་རྣམས་ནི། འདི་ལྟ་སྟེ། ཙུ་བ་ཐ་དང༌། སྒུལ་བྱེད་དང༌། རྫས་ཀྱིས་རྒྱས་པ་དང༌། ཆེན་པོའི་རིགས་དང༌།<line/>
</page>
<page index="455" id="228B">ནག་པ་པ་དང༌། ཟས་ཆེན་པོ་དང༌། དྲོ་བ་ལ་རྒྱུ་བ་དང༌། རྣམ་པར་སྲེག་བྱེད་དང༌། མེ་དྲོད་ཉམས་བྱེད་དང༌། མེ་ཆེན་པོ་དང་རྣམས་ཡིན་ནོ། །ཡན་ལག་དང་ཉིང་ལག་རྣམས་ཐམས་ཅད་<line/>
ལ་གནས་པའི་སྲིན་རྣམས་ནི། འདི་ལྟ་སྟེ། རུས་པ་ལ་ལྡག་པ་དང༌། ཤིན་ཏུ་འདྲུད་བྱེད་དང༌། ཚིགས་པ་གཅོད་ཅིང་རྒྱུ་བ་དྲི་མི་ཞིམ་པ་དང༌། རུས་པའི་རང་གི་རིགས་དང༌། ཁ་དམར་བ་དང༌།<line/>
མྱུང་བར་བྱེད་པ་དང༌། པགས་པ་ཟ་བ་དང༌། གྲོག་མ་དང༌། སྤུ་གྲིའི་ཁ་དང་རྣམས་སོ། །བཤང་བ་ལ་རྒྱུ་བའི་སྲིན་གྱི་རིགས་བཅུ་པོ་རྣམས་ནི། འདི་ལྟ་སྟེ། དྭངས་མ་བ་དང༌། ཁབ་ཀྱི་ཁ་དང་<line/>
ཕི་སྤི་སྐྱེས་པ་དང༌། རྐང་པ་མེད་པ་དང༌། བཤང་བ་རྣམ་པར་འཐོར་བྱེད་དང༌། སྐོམ་པས་གདུངས་པ་དང༌། བཤང་བ་འབྱེད་པ་དང༌། རྣམ་པར་རེངས་བྱེད་དང༌། མདོག་བཟང་དང༌། གཞད་<line/>
སྨིན་བྱེད་དང་རྣམས་སོ། །ལྷ་བ་ལ་རྒྱུ་བར་བྱེད་པའི་སྲིན་གྱི་རིགས་བཅུ་པོ་རྣམས་ནི། འདི་ལྟ་སྟེ། སྤུ་ལ་གནས་པ་དང༌། སྤྲོ་བ་མེད་པ་དང༌། ཁ་ནག་དང༌། གཟེར་ཟུག་ཆེན་པོར་བྱེད་པ་<line/>
དང༌། རྨོངས་པར་བྱེད་པ་དང༌། མེ་མདོག་ཅན་དང༌། འོག་ཏུ་འགྲོ་བ་དང༌། ཨཽཊྷིངྒཱཿ་དང༌། ཀུན་ཏུ་རྟོག་པ་དང༌། དགའ་བ་པ་དང་རྣམས་སོ། །འདི་དག་རྣམས་ནི། ཇི་ལྟར་འདོད་པ་བཞིན་<line/>
དུ་ལུས་ལ་རྒྱུ་བར་བྱེད་པ་ཡིན་ནོ། །ཁམས་ཐམས་ཅད་ལ་འཇུག་པ་དང༌། སྐྱོན་རྣམས་ཐམས་ཅད་ལ་འཇུག་པར་བྱེད་པའི་ཡན་ལག་དང་ཉིང་ལག་རྣམས་ཐམས་ཅད་ལ་གནས་<line/>
</page>
<page index="456" id="229A">༄༅། །པའི་སྲིན་དེ་དག་རྣམས་ལ་སྲིན་རྣམས་ལ་ཀུན་ཏུ་འཇུག་པར་བྱེད་པའི་རླུང་གིས་སྲིན་རྣམས་ཐམས་ཅད་ལུས་ཀྱི་ནང་ན་རྒྱུ་བས་ཇི་ལྟར་འདོད་པ་བཞིན་དུ་རླུང་<line/>
གིས་འབིགས་པར་བྱེད་པ་ཡིན་ཏེ། བདག་གི་ལུས་དང་པོ་དང་སྲོག་སྲིན་རྣམས་ཐམས་ཅད་ཀྱང་ངོ༌། །དེས་སྲིན་བུ་རྣམས་ལ་ཀུན་ཏུ་འཇུག་པར་བྱེད་པའི་རླུང་ལ་སོ་སོར་བརྟགས་<line/>
པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྟེང་འོག་ཏུ་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་<line/>
འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། སྟེང་<line/>
དང་འོག་གི་རླུང་གལ་ཏེ་བདག་ལ་འཁྲུགས་པར་གྱུར་ན། དེ་རྣམ་པ་ལྔར་ལམ་ལྔ་ལ་རྗེས་སུ་རྟེན་པར་འགྱུར་རོ། །གནས་ལྔ་ལ་གནས་པ་ཡིན་ནོ། །གནས་ལྔ་ལ་གནས་པར་གྱུར་<line/>
ནས་ཀྱང་ལས་གང་དག་བྱེད་པ་ཡིན་ན། དབུགས་འབྱུང་བ་དང་རྡུབ་པ་རྣམས་ཀུན་ཏུ་རྒྱུ་བར་བྱེད་དོ། །དེ་ལ་འཇིག་རྟེན་འདི་ན་སྲོག་ཅེས་བརྗོད་དོ། །དེ་མགོ་བོ་དང་བྲང་ལ་ཀུན་<line/>
</page>
<page index="457" id="229B">ཏུ་བརྟེན་ནས་དེ་དག་གི་ནང་ན་རྒྱུ་བར་བྱེད་པ་ལུས་ཐམས་ཅད་ལ་སྟོབས་དང་ལྡན་པར་འཕྲོ་བར་བྱེད་པ་ཡིན་ནོ། །དེའང་གང་གི་ཚེ་མི་བཟད་པར་གྱུར་པ་ན་དེས་ལུས་ཀྱི་འཁྲུལ་འཁོར་རྣམ་པར་<line/>
འཇིག་པར་བྱེད་དོ། །དེའི་ལས་ནི། ལུང་པ་དང་གློ་ལུ་བ་འོག་ཏུ་སོང་བར་གྱུར་ནས་ཟས་ཁའི་ལམ་ནས་སྟེང་དུ་བྱེད་དོ། །དེའི་ལས་ཀྱིས་དབུགས་འབྱུང་བ་དང་རྡུབ་པ་འདི་དག་གི་ཆ་གཉིས་པ་<line/>
བྲང་སྙིང་ལ་ལེགས་པར་བརྟེན་ནས་ཤིན་ཏུ་དགའ་བར་བྱེད་དོ། །གང་གི་ཚེ་ཡང་སྟེང་དུ་རྒྱུ་བར་གྱུར་ན་དགའ་བ་དང་བྲལ་བར་ཡང་འགྱུར་ཏེ། དེ་མགྲིན་པའི་སྦུ་གུའི་གསེབ་ནས་སྟེང་<line/>
དུ་འབྱུང་བར་འགྱུར་ཞིང་མགོ་བོ་རབ་ཏུ་བརྟོལ་བར་གྱུར་ནས་ལྕེའི་རྩ་བར་འགྲོའོ། །དེ་ལྕེ་ལ་བརྟེན་པར་གྱུར་ན་ནི། དེ་མ་ཐག་པའི་ཡིད་ཀྱི་ལྷན་ཅིག་བྱེད་པའི་རྐྱེན་དང་ཕྲད་པས་ཡི་<line/>
གེའི་བརྗོད་པ་རྣམ་པ་སྣ་ཚོགས་པ་རྟོགས་པ་དང་སྤྱོད་པ་དང་ལྡན་པ་རྣམས་རྗོད་པར་བྱེད་དོ། །ཆ་གསུམ་པས་ཀྱང་རྟག་པར་རྒྱུན་དུ་ལུས་ཀྱི་མེ་དྲོད་འཕེལ་བར་བྱེད་དོ། །སྐྱོན་ཡང་དེས་<line/>
འདུག་པར་བྱེད་དོ། །བཞི་པས་ནི། རང་གི་ལུས་ལ་ཁྱབ་པར་གྱུར་ནས་ངེས་པར་གནས་སོ། །རྟག་ཏུ་མིག་འཛུམ་པ་དང་འབྱེད་པར་བྱེད་པ་པོ་དེ་ལ་བརྟེན་ནས་རྐེད་པ་དང༌། རྒྱུ་ཞགས་<line/>
དང༌། བརླ་དང༌། རླིག་པ་དང་རྣམས་ལ་རྟེན་ཅིང་བཤང་བའི་ལམ་ལ་རྟེན་པར་བྱེད་དོ། །དེས་ཀྱང་ལྟོ་རྒྱས་པར་བྱེད་དེ་བུད་མེད་རྣམས་ནི། འགྲིབ་པར་བྱེད་དོ། །ཨན་ཏོད་རུས་པ་ལ་བརྟེན་<line/>
</page>
<page index="458" id="230A">༄༅། །ནས་གང་གི་ཚེ་བུད་མེད་དག་ཁུ་ཆུ་དང་ཁྲག་རྣམས་ཀུན་ཏུ་སྦྱོར་བར་གྱུར་པ་ན། བུད་མེད་ཀྱི་རྒྱུ་ཞབས་ཀྱི་གནས་སུ་ཤུགས་དང་ལྡན་པར་ཀུན་ཏུ་རྒྱུག་པར་གྱུར་<line/>
ནས་དེས་ཁུ་ཆུ་དང་ཁྲག་ཀུན་ཏུ་འདྲེ་བར་བྱེད་དོ། །སླ་མོ་རྣམས་ནི། ཡང་བར་བྱེད་དོ། །གང་གི་ཚེ་ཟས་རྣམ་པར་འཇུ་བར་བྱེད་པ་ན་ཆ་གསུམ་པ་འདོད་པའི་མའི་བྱ་བས་གསལ་བར་<line/>
བྱས་ནས་རྣམ་པར་འབྱེད་པར་བྱེད་དོ། །རྣམ་པར་རྟོག་པས་ལུས་རིང་བ་དང༌། ཐུང་བ་དང༌། ཟླུམ་པོ་དང༌། གྲུ་བཞིའང་བྱེད་དོ། །རླུང་དེས་ཇི་ལྟ་ཇི་ལྟར་ལུས་མངོན་པར་གསལ་བ་<line/>
དང༌། ཚད་དང༌། དབྱིབས་རྣམས་མངོན་པར་འབྲེལ་བར་བྱེད་པ་དེ་བཞིན་དུ་རྣམ་པར་ཤེས་པ་ཡང་རྣམ་པ་སྣ་ཚོགས་པའི་མཚན་ཉིད་དུ་འབྲེལ་བར་འགྱུར་རོ། །དཔེར་ན། ཞོ་བསྐ་མོ་<line/>
དང་ཆུ་བུད་མེད་ཀྱིས་བུམ་པར་སྡུད་པར་བྱེད་དོ། །བསྲུབས་པས་བསྐ་མོ་དབུ་བ་རྡོས་པར་འགྱུར་རོ། །དབུ་བ་རྡོས་ནས་འཐས་པར་འགྱུར་རོ། །འཐས་པ་ལས་མར་གསར་དུ་<line/>
འགྱུར་རོ། །དེ་ཁོ་ན་བཞིན་དུ་རླུང་ཡང་ལུས་ལ་ཉོན་མོངས་པ་རྣམས་ཐམས་ཅད་དང་བཅས་ནས་ཀུན་ཏུ་མངོན་པར་འཇུག་གོ །ཆ་ལྔ་པས་ནི། ཟོས་པ་དང༌། འཐུངས་པ་དང་།འཆོས་<line/>
པ་དང༌། མྱངས་པར་གྱུར་པ་རྣམས་གང་གི་ཚེ་ལྕེའི་རྩེ་མོ་དང་སྤུ་གུ་ལ་རབ་ཏུ་བརྟེན་པར་གྱུར་པའི་ཟས་རྣམས་ངས་སྐྲ་རྣམས་ཀྱི་མཐའ་ནས་བཟུང་ནས་ཇི་སྲིད་དུ་སེན་མོ་རྣམས་<line/>
</page>
<page index="459" id="230B">ལ་བརྩོན་འགྲུས་ཀྱིས་རྣམ་པར་འབྱེད་པར་བྱེད་དོ། །རོ་དང༌། ཁ་དོག་དང༌། དྲི་རྣམས་ཀྱང་ལུས་ཐམས་ཅད་ལ་བྱེད་དོ། །གང་གི་ཚེ་ཡང་ཟས་སྟེང་དུ་བྱེད་པར་གྱུར་པའི་རླུང་འཁྲུགས་པར་གྱུར་ན་ནི།<line/>
དེས་རྣམ་པར་ལྔར་ཆགས་པ་དང་བྲལ་བར་འགྱུར་བའི་ལས་ལྔ་བྱེད་པ་ཡིན་ཏེ། སྟེང་དུ་དབུགས་འབྱུང་བར་འགྱུར་བའི་དབུགས་མི་འབྱུང་བར་བྱེད་དོ། །དེས་ལུས་ཀྱི་ཁམས་རྣམས་ཐམས་<line/>
ཅད་ལ་ལྷ་ཀྱོག་ཆེན་པོ་འབྱུང་བར་འགྱུར་རོ། །ལྷང་ཀྱོག་གིས་ཀྱང་ལུས་ཡོངས་སུ་བཏབ་ནས་འཁྲུགས་པར་གྱུར་པའི་ལས་གསུམ་པ་བྱེད་དོ། །དབང་པོ་རྣམས་ཐམས་ཅད་དང༌། ཤེས་པ་<line/>
རྣམས་ཐམས་ཅད་ཀྱང་རྣམ་པར་དཀྲུགས་པར་བྱས་ནས་ལུས་ཀྱང་འདོར་བར་བྱེད་དོ། །ལུས་ཡོང་སུ་དོར་བས་ཀྱང་གསུམ་འཇོམས་པར་འགྱུར་ཏེ། སྲོག་དང༌། དྲོད་དང༌། དེ་ནས་ནི་རྣམ་པར་<line/>
ཤེས་པའོ། །འདི་ལ་ཚིགས་སུ་བཅད་པ། སྲོག་དྲོད་དེ་ནས་རྣམ་པར་ཤེས། །གང་ཚེ་ལུས་འདི་བཏང་བ་ན། །ཇི་ལྟར་ཤིང་བཞིན་ས་ལ་ནི། །འགྱེལ་ནས་དེ་ཚེ་ཉལ་བ་ཡིན། །འཁྲུགས་པར་<line/>
གྱུར་པའི་ལས་གཉིས་པ་ཡང་བྱེད་དོ། །དབུགས་ཐུང་དུ་འབྱུང་བར་བྱེད་ཀྱི་དབུགས་རིང་པོ་འབྱུང་བར་ནི། མི་བྱེད་དོ། །དེ་ལས་ཀྱང་ལུས་རྣམས་ཐམས་ཅད་ལ་རྒྱུག་པའི་ཟུག་གཟེར་ཆེན་པོ་འབྱུང་<line/>
བར་འགྱུར་རོ། །ཟུག་གཟེར་གྱིས་ཀྱང་ལུས་ཡོངས་སུ་བཏང་བར་འགྱུར་རོ། །འཁྲུགས་པར་འགྱུར་བའི་ལས་གསུམ་པ་རྣམས་བྱེད་དེ། དབང་པོ་རྣམས་ཐམས་ཅད་དང་ཤེས་པ་རྣམས་<line/>
</page>
<page index="460" id="231A">༄༅། །ཐམས་ཅད་ཀྱང་རྣམ་པར་གཡེང་བར་བྱས་པས་འདུ་ཤེས་མེད་པར་ཡང་བྱས་ནས་ལུས་འདོར་བར་ཡང་བྱེད་དོ། །འཁྲུགས་པར་འགྱུར་བའི་ལས་བཞི་པ་བྱེད་པ་<line/>
ཡིན་ཏེ༑ བརྒྱ་ལམ་ན་དབུགས་འབྱུང་བ་སྟོབས་དང་ལྡན་པར་གྱུར་པས་སམ། གལ་ཏེ་ཤེད་ན་དམན་པར་གྱུར་པས་ཀྱང་ལུས་འདོར་བར་བྱེད་པའམ། མ་ཡིན་པའམ་ཉལ་བའི་འདུ་<line/>
ཤེས་ཀྱི་དབུགས་དང་ལྡན་པར་གྱུར་པས་འཚོ་བ་འཛིན་པར་བྱེད་དོ། །དེས་སྟེང་འོག་གི་རླུང་རྣམས་རིག་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །<line/>
གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་ན་ལས་ཅི་ཞིག་བྱེད་པ་ཡིན་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཀུན་རྫོགས་པར་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་ཏེ་ཚོར་བར་གྱུར་པ་དང་རྫུད་པར་<line/>
ཡང་བྱེད་དོ། །སེམས་ཀྱི་རྒྱུད་བརྟན་པར་ཡང་བྱེད་དོ། །གལ་ཏེ་འཁྲུགས་པར་གྱུར་ན་ནི། དེས་ཀྱང་སེམས་ཀྱི་རྒྱུན་ཙབ་ཧྲལ་ཅན་དུ་བྱེད་དོ། །རྣམ་པར་ཤེས་པ་གོམས་པར་བྱས་<line/>
པའང་ཉམས་པར་བྱེད་དོ། །ཐོས་པ་རྣམས་ཀྱང་གཞན་དུ་བྱེད་དོ། །དེས་མཐོང་བར་གྱུར་པ་རྣམས་ཀྱང་མི་མཐོང་བར་བྱེད་དོ། །དེ་བཞིན་དུ་རྣ་བས་ཀྱང་སྒྲ་རྣམས་མི་ཐོས་པར་བྱེད་<line/>
</page>
<page index="461" id="231B">དོ༑ ༑དེ་བཞིན་དུ་དྲི་སྣོམ་པར་མི་བྱེད་ཅིང་དེ་བཞིན་དུ་རོ་མྱང་བར་མི་བྱེད་ལ་དེ་བཞིན་དུ་ལུས་ཀྱི་རེག་བྱ་རྣམས་འཛིན་པར་མི་བྱེད་དོ། །དེ་བཞིན་དུ་ཡིད་ཀྱིས་ཆོས་རྣམས་མི་ཤེས་སོ། །བདག་<line/>
ཉིད་རང་དང་གཞན་རྣམས་ཤེས་པར་མི་འགྱུར་རོ། །དེས་ཀུན་རྫོགས་པར་བྱེད་པའི་རླུང་རིག་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་<line/>
འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གང་དག་གིས་ལས་ཅི་ཞིག་བྱད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱི་སམ།<line/>
ལྷའི་མིག་གིས་མཐོང་བར་གྱུར་པ། སེམས་ཀྱི་རྒྱུད་ཀུན་ཏུ་སུན་འབྱིན་པའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་འཁྲུགས་པར་གྱུར་པའམ་འཁྲུགས་པར་མ་གྱུར་ན།<line/>
བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ན། གལ་ཏེ་བདག་ལ་སེམས་ཀྱི་རྒྱུད་ཀུན་ནས་སུན་འབྱིན་པའི་རླུང་འཁྲུགས་<line/>
པར་གྱུར་ན། དེ་བདག་གི་སེམས་རྒྱུ་བར་བྱེད་པའི་ལམ་ཀུན་ཏུ་སུན་འབྱིན་པར་བྱེད་དོ། །བསྐྱོད་པར་བྱེད་དོ། །རེངས་པར་བྱེད་དོ། །ཤིན་ཏུ་སྐམ་པར་བྱེད་དོ། །རྣམ་པར་གཡེང་བར་ཡང་<line/>
བྱེད་དོ༑ ༑ཀུན་ཏུ་རྨོངས་པར་ཡང་བྱེད་དོ། །བདག་གིས་ཟོས་པར་གྱུར་པ་རྣམས་ཀྱང་ལམ་ནས་ཡང་དག་པར་ཡོངས་སུ་བཞུ་བར་མི་འགྱུར་རོ། །དེས་རང་གི་སེམས་རྣམ་པར་གཡེང་བར་<line/>
</page>
<page index="462" id="232A">༄༅། །འགྱུར་རོ། །དེས་བདག་གི་སེམས་དགེ་བའི་ཆོས་རྣམས་ལ་མངོན་པར་དགའ་བར་མི་བྱེད་དོ། །རྟག་ཏུའང་བདག་གི་ལུས་ལས་རྡུལ་ཀུན་ཏུ་འབྱུང་ངོ༌། །བདག་<line/>
གི་ཁ་ནས་ལྦུ་བའང་འབྱུང་བར་འགྱུར་རོ། །གྲང་མོར་གྱུར་པའི་རེག་བྱ་རྣམས་ཀྱང་བདག་གིས་མི་བཟོད་དོ། །གང་ཡང་བདག་གིས་གཟུགས་རྣམས་མཐོང་བར་གྱུར་པ་དེ་དག་<line/>
རྣམས་ནི། མི་གསལ་བར་ཡོངས་སུ་འཛིན་ཏོ། །བདག་གི་ལུས་པོ་དག་ལྕི་བར་ཡང་འགྱུར་རོ། །འོན་ཀྱང་བདག་ལ་དེ་དག་ལ་མཐུ་སྟོབས་ཡང་མེད་དོ། །བདག་གི་ལུས་ཤིན་ཏུ་<line/>
རྒུད་པར་འགྱུར་རོ། །དེས་སེམས་སུན་འབྱིན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་<line/>
གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། འཁྲུགས་པར་བྱེད་པ་ཞེས་བྱ་བའི་རླུང་བདག་གི་<line/>
ལུས་ལ་རབ་ཏུ་གནས་པ་ཡིན་ཏེ། དེ་གལ་ཏེ་འཁྲུགས་པར་གྱུར་ན། བདག་གི་རྨི་ལམ་ན་རྨི་ལམ་གྱི་བྱ་བ་རྣམས་བྱེད་པར་མཐོང་ངོ༌། །བདག་ཉལ་བར་གྱུར་པའང་རྣམ་པར་<line/>
</page>
<page index="463" id="232B">འཁྲུལ་པར་བྱེད་དོ། །བདག་གི་དྲོད་རྣམས་ཐམས་ཅད་ཤིན་ཏུ་གྲང་བའི་སྟོབས་དང་ལྡན་པར་འགྱུར་རོ། །གྲོང་ཁྱེར་དང་ཁང་པ་རྣམས་ཀྱང་བདག་གིས་ཤིན་ཏུ་སྟོང་པར་མཐོང་ངོ༌། །བདག་<line/>
གི་མདོག་སྐྱ་བོར་འགྱུར་རོ། །བདག་གི་ལུས་ངག་གི་བྱེད་པ་རྣམས་ཉུང་བར་འགྱུར་རོ། །མལ་སྟན་ལ་བདག་གི་བདེ་བ་རྙེད་པར་མི་འགྱུར་རོ། །གང་ཡང་བདག་གིས་ཆོས་རྣམས་<line/>
མངོན་སུམ་དུ་བྱས་པ་དེ་དག་རྣམས་ཀྱང་བདག་ཤིན་ཏུ་མངོན་པར་འདོད་པར་མི་འགྱུར་རོ། །བདག་གིས་འབྱུང་བ་ཆེན་པོ་རྣམས་ཐམས་ཅད་ཀྱང་ཀུན་ཏུ་འཁྲུག་པར་བྱེད་དོ། །ཟོས་པར་<line/>
གྱུར་པའི་བདག་གི་འབྱུང་བ་ཆེན་པོ་རྣམས་ཐམས་ཅད་དང༌། བཟོད་པ་རྣམས་ཀྱང་བདག་གི་སྙིང་གི་ཕྱོགས་ན་ཀུན་ཏུ་གནས་པར་འགྱུར་བ་དང༌། བདག་གློ་བུར་དུ་ཚོར་བ་མེད་པར་ཡང་<line/>
འགྱུར་རོ། །བདག་གིས་ཐལ་བའི་ཕུང་པོ་ཡང་གློ་བུར་དུ་མཐོང་བར་འགྱུར་རོ། །གལ་ཏེ་ཡང་འཁྲུགས་པར་མ་གྱུར་ན་ནི། ཇི་སྐད་དུ་བཤད་པའི་ནད་དེ་དག་རྣམས་འབྱུང་བར་མི་<line/>
འགྱུར་རོ། །དེས་ཀུན་ཏུ་འཁྲུག་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་<line/>
ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན།<line/>
</page>
<page index="464" id="233A">༄༅། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མིག་འབྱེད་པ་དང་འཛུམ་པར་བྱེད་པ་ཞེས་བྱ་བའི་བདག་གི་རླུང་ལུས་<line/>
ལ་རབ་ཏུ་གནས་པ་ཡིན་ཏེ། དེ་གལ་ཏེ་འཁྲུགས་པར་གྱུར་ན་དེས་བདག་གི་མིག་འབྱེད་པ་དང་འཛུམ་པར་ཡང་མི་བྱེད་དོ། །དེ་ལྟར་ཡན་ལག་དང་ཉིང་ལག་རྣམས་ཐམས་ཅད་ལ་རྒྱུ་<line/>
བ་དང༌། རྩ་རྣམས་ཐམས་ཅད་ལ་རྒྱུ་བ་དང༌། དབང་པོ་རྣམས་ཐམས་ཅད་རྨོངས་ཤིང་ཞེན་པར་བྱེད་པའི་རླུང་མྱུར་བ་ནི། བདག་གིས་གཅིག་ཀྱང་མ་མཐོང་ངོ༌། །འབྱེད་པ་དང་འཛུམ་<line/>
པར་བྱེད་པའི་རླུང་གལ་ཏེ་འཁྲུགས་པར་གྱུར་ན་ནི། ཇི་སྐད་དུ་བཤད་པའི་ནད་དེ་དག་རྣམས་རབ་ཏུ་འབྱུང་བར་མི་འགྱུར་རོ། །འབྱེད་པ་དང་འཛུམ་པར་བྱེད་པའི་རླུང་ལ་སོ་སོར་<line/>
བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རྟོགས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་ཏེ་བདག་གི་རླུང་གཞན་གང་དག་གིས་འཁྲུགས་པར་གྱུར་པའམ་འཁྲུགས་པར་མ་གྱུར་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
ལྷའི་མིག་གིས་མཐོང་བར་གྱུར་པ། ཕན་ཚུན་ཀུན་ཏུ་དཀྲུག་པར་བྱེད་པའི་རླུང་ལྔ་བདག་ལ་འཆི་བའི་དུས་ན་འབྱུང་བར་འགྱུར་ཏེ། དེ་འཁྲུགས་པར་གྱུར་པའམ་འཁྲུགས་པར་<line/>
</page>
<page index="465" id="233B">མ་གྱུར་པ་ན། བདག་འཆི་བར་གྱུར་པའི་དུས་ན་ལས་ཅི་ཞིག་བྱེད་པར་འགྱུར་བ་ཡིན་ན། མིག་དང༌། རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་རྣམས་ཀུན་ཏུ་འགག་པར་བྱེད་དོ། །རང་རང་<line/>
གི་ཡུལ་གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་དང༌། ཆོས་རྣམས་ཀྱང་སྟེ། གལ་ཏེ་འཁྲུགས་པར་མི་གྱུར་ན་ནི། དེས་བདག་མྱུར་བར་འཆི་བར་བྱེད་པར་མི་འགྱུར་རོ། །དེས་ཕན་<line/>
ཚུན་འཁྲུག་པར་བྱེད་པར་ལྔའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་<line/>
ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་<line/>
ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། མངལ་ཀུན་ཏུ་ཆགས་པར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་བདག་དང་པོ་མངལ་དུ་སྐྱེས་པར་གྱུར་<line/>
པ་ན༑ གལ་ཏེ་ཐ་མལ་པའི་ལས་ཀྱི་རྐྱེན་གྱིས་བདག་ནུར་ནུར་པོའི་ནང་དུ་དེས་སྲོག་དང་འབྲེལ་བར་བྱེད་དོ། །ནུར་ནུར་པོ་ལ་གནས་པར་གྱུར་པ་ན། གལ་ཏེ་ཡང་སྲོག་དང་བྲལ་བར་མ་གྱུར་ན་མེར་<line/>
མེར་པོ་ལ་གནས་པ་ན་འབྲལ་བར་མི་བྱེད་དོ། །ནར་ནར་པོ་ལ་གནས་པར་གྱུར་ན་ཡང་འབྲལ་བར་མི་བྱེད་དོ། །དེས་ལུས་ཀྱི་ཆ་ཤས་རྣམས་ཐམས་ཅད་དོད་པ་ན་འབྲལ་བར་བྱེད་དོ། །ཡན་ལག་<line/>
</page>
<page index="466" id="234A">༄༅། །དང་ཉིང་ལག་རྣམས་ཐམས་ཅད་འགྱུས་པ་ལ་ནི། སྲོག་འཕྲོག་པར་མི་བྱེད་དོ། །དེས་བདག་གི་དབང་པོ་རྣམས་དོད་པར་བྱས་ནས་འཕྲོག་པར་བྱེད་དོ། །སྐྱེ་བ་གཞན་<line/>
གང་ཡང་རུང་བ་རྣམས་ལ་ཇི་ལྟ་ཇི་ལྟར་སྲོག་གཅོད་པ་ཤིན་ཏུ་ལྕི་བ་རྣམས་བྱས་པར་གྱུར་ན། དེ་ལྟ་དེ་ལྟར་འདིའི་མངལ་ནས་བཟུང་ནས་ཤིན་ཏུ་མྱུར་བར་སྲོག་དང་བྲལ་བར་བྱེད་དོ། །<line/>
གལ་ཏེ་ཡང་འདིས་སྐྱེ་བ་གཞན་གང་ཡང་རུང་བ་རྣམས་སུ་སྲོག་གཅོད་པ་མ་བྱས་པར་གྱུར་ན་ནི། འཆི་བར་འགྱུར་པ་ཇི་སྐད་དུ་བཤད་པ་དེ་དག་རྣམས་ཤིན་ཏུ་མྱུར་བར་འབྱུང་བར་<line/>
མི་འགྱུར་རོ། །དེས་མངལ་འཕེལ་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་<line/>
པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་<line/>
ཡིན་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མངལ་འཇིག་པར་བྱེད་པ་ཞེས་བྱ་བའི་རླུང་ལུས་ལ་གནས་པ་ཡིན་ཏེ། དེ་འཁྲུགས་<line/>
པའམ་མ་འཁྲུགས་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་བདག་གི་མངལ་འཇིག་པར་<line/>
</page>
<page index="467" id="234B">བྱེད་པའི་རླུང་འཁྲུགས་པར་གྱུར་ན། འདོད་པས་ལོག་པར་གཡེམ་པའི་རྐྱེན་དང་ལྡན་པས་རང་བཞིན་སུན་འབྱིན་པར་བྱེད་པ་ཡིན་ཏེ། བདག་སྐྱེས་པར་གྱུར་ནས་མངལ་ན་གནས་པ་ལས་དེས་<line/>
བུད་མེད་དམ་མ་ནིང་དུའང་བྱེད་དོ། །ཐམས་ཅད་དུའང་མངལ་འཕོ་བར་བྱེད་པ་ཡིན་ཏེ། ཉེས་པར་བྱས་པའི་ལས་ཅན་རྣམས་ལའོ། །གལ་ཏེ་ཡང་མངལ་འཇིག་པར་བྱེད་པའི་རླུང་སྔོན་ཉེས་པར་<line/>
བྱས་པའི་ལས་རྣམས་ཀྱི་རྐྱེན་དང་ལྡན་པར་གྱུར་པས་འཁྲུགས་པར་མ་གྱུར་ན་ནི། ཇི་སྐད་དུ་བཤད་པའི་མངལ་གྱི་རྣམ་པར་འགྱུར་བའི་ནད་དེ་དག་རྣམས་འབྱུང་བར་མི་འགྱུར་རོ། །དེས་<line/>
མངལ་འཇིག་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་རབ་ཏུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་<line/>
ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་<line/>
བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་བདག་འགྲོ་བ་དང༌། འོང་བ་དང༌། རྒྱུག་པ་དང༌། མཆོད་པར་བྱེད་པའི་རླུང་འཁྲུགས་པ་དང༌། མ་འཁྲུགས་པར་གྱུར་<line/>
པ་སྟེ༑ དེས་བདག་ཀྱོག་པོར་འགྱུར་རོ། །ལག་པ་དག་ཀྱང་འཁུམ་པར་འགྱུར་རོ། །སྒུར་པོར་ཡང་འགྱུར་རོ། །གནས་དང་གནས་སུའང་འགྲོ་བར་མི་ནུས་སོ། །བདག་གི་ཟས་དང་གནས་དང་<line/>
</page>
<page index="468" id="235A">༄༅། །ཀུན་དགའ་ར་བ་རྣམས་སུའང་འགྲོ་བར་མི་ནུས་སོ། །བདག་གི་ལུས་ཀྱི་དབང་པོའི་བློ་རྣམས་དང་ཡིད་ཀྱང་རབ་ཏུ་དང་བར་མི་འགྱུར་རོ། །གལ་ཏེ་འཁྲུགས་པར་<line/>
མ་གྱུར་ན་ནི། བདག་གི་ལུས་འགྲོ་བ་དང་འོང་བ་རྣམས་ནུས་པར་འགྱུར་རོ། །བདག་གིས་རྒྱུག་པ་དང༌། མཆོང་བ་དང༌། འཇོག་པ་རྣམས་ཀྱང་ནུས་པར་འགྱུར་རོ། །དེས་འགྲོ་བ་དང༌། འོང་<line/>
བ་དང༌། རྒྱུག་པ་དང༌། མཆོད་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་<line/>
གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པའམ་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བདག་གི་མིག་དང༌། རྣ་བ་དང༌། སྣ་དང༌། ལྕེ་དང༌། ལུས་རྣམས་ཀྱི་སོ་སོར་ལས་བྱེད་པའི་རླུང་ལྔ་<line/>
པ་རྣམས་སོ་སོར་རྒྱུ་བར་བྱེད་དོ། །དེ་ལ་རླུང་གཅིག་ནི། མིག་དང་ལྷན་ཅིག་ཏུ་གྱུར་པའི་འབྱུང་བ་བཞི་ལས་ཤིན་ཏུ་གཡོ་བར་བྱེད་པས་ན་རླུང་ཡིན་ཏེ། དེས་ན་འདི་ལ་ནི། རླུང་ཞེས་བརྗོད་<line/>
དོ༑ ༑དེས་གལ་ཏེ་བདག་གི་མིག་རབ་ཏུ་དང་བར་བྱེད་པར་གྱུར་ན་ནི། གང་གིས་བདག་གི་འབྱུང་བ་ཆེན་པོ་རྣམས་རབ་ཏུ་དང་བར་བྱས་པས་གཟུགས་རྣམས་ལྟ་བར་བྱེད་པ་ལ་ནུས་པ་དང་<line/>
</page>
<page index="469" id="235B">ལྡན་པར་འགྱུར་རོ། །རྣ་བ་ལ་ཡང་བདག་གི་རླུང་གཞན་ན་རབ་ཏུ་གནས་པ་ཡིན་ཏེ། དེས་སྒྲ་རྣམས་འཛིན་པར་བྱེད་པ་ལ་བདག་ནུས་པ་དང་ལྡན་པར་འགྱུར་རོ། །དེ་བཞིན་དུ་སྣས་དྲི་རྣམས་<line/>
འཛིན་པར་བྱེད་པ་ཡིན་ཏེ། དེ་ལྟར་སྣས་ནུས་པར་འགྱུར་བ་ཡིན་ནོ། །དེ་ལྟར་བདག་གི་ལྕེས་ཀྱང་རོ་རྣམས་མྱང་བར་བྱེད་པ་ཡིན་ནོ། །དེ་ལྟར་བདག་གི་ལུས་ཀྱིས་ཀྱང་རེག་བྱ་རྣམས་འཛིན་པར་<line/>
བྱེད་པ་ཡིན་ནོ། །དེ་ལྟར་ཡང་རླུང་ལྔ་པོ་རྣམས་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གལ་ཏེ་ཡང་རླུང་དེ་དག་རྣམས་ཀྱང་འཁྲུགས་པར་གྱུར་ན་ནི། ཇི་སྐད་དུ་བཤད་<line/>
པར་གྱུར་པའི་ཡུལ་དེ་དག་རྣམས་ལ་དབང་པོ་རྣམས་ནུས་པ་མེད་པར་འགྱུར་རོ། །དེས་མིག་དང༌། རྣ་བ་དང༌། སྣ་དང༌། ལྕེ་དང༌། ལུས་རྣམས་ལ་གནས་པར་གྱུར་པའི་རླུང་ལྔ་པོ་རྣམས་ཤེས་<line/>
པར་གྱུར་པ་དག་གིས་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་<line/>
གི་རླུང་གཞན་གང་དག་ལུས་ལ་རབ་ཏུ་གནས་པ་ཡིན་ལ། དེ་བདག་ལ་འཁྲུགས་པར་གྱུར་པའམ་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་<line/>
ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གྲོག་མ་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་ཏེ། དེས་འཁྲུགས་པ་དང༌། མ་འཁྲུགས་པ་ན་བདག་ལ་ལས་ཅི་ཞིག་<line/>
</page>
<page index="470" id="236A">༄༅། །བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་གྲོག་མ་པའི་རླུང་བདག་འཆི་བའི་དུས་སུ་<line/>
གྱུར་པ་ན་ཤིན་ཏུ་འཁྲུགས་པ་སྐྱེས་པར་གྱུར་ན་ནི། དེས་བདག་གིས་པགས་པ་དང༌། ཁྲག་དང༌། ཤ་དང༌། ཚིལ་དང༌། རུས་པའི་འདུ་ཤེས་དང༌། ཁུ་ཆུ་ཡང་སྟེ། ཁམས་དེ་དག་རྣམས་<line/>
ཐམས་ཅད་ཀྱང་སྐམ་པར་བྱེད་དོ། །ཀུན་ཏུ་སྒུལ་བར་འགྱུར་རོ། །འཇུག་པར་འགྱུར་རོ། །ཀུན་ཏུ་བསྐམས་པར་གྱུར་ནས་ཀྱང་བདག་འཆི་བའི་དུས་ཀྱི་ཚེ་ན་དེ་ལྟར་ཚོར་བ་རྣམས་བྱེད་པར་<line/>
འགྱུར་རོ། །རབ་ཏུ་འབར་བར་གྱུར་པའི་ལྕགས་ཀྱི་རང་བཞིན་གྱི་གྲོག་མ་སྟོང་ཕྲག་རྣམས་གལ་ཏེ་ལུས་ལ་བཅུག་པར་གྱུར་ན་ཡང་དེའི་བཅུ་དྲུག་གི་ཆར་ཡང་མི་ཕོད་དོ། །གལ་ཏེ་ཡང་བདག་<line/>
འཆི་བར་གྱུར་པའི་དུས་ན་ཤིན་ཏུ་སྟོབས་ཆེ་བར་འཁྲུགས་པར་མ་གྱུར་ན་ལེགས་པར་བྱས་པའི་ལས་རྣམས་ཀྱི་རང་བཞིན་གྱིས་དེས་བདག་ལ་ཤིན་ཏུ་མི་བཟད་པའི་ཚོར་བ་རྣམས་འབྱུང་<line/>
བར་མི་འགྱུར་རོ། །དེས་གྲོག་མ་པར་གྱུར་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་<line/>
གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པའམ་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་<line/>
</page>
<page index="471" id="236B">ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཁ་བ་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་འཁྲུགས་པ་དང་མ་འཁྲུགས་པ་<line/>
ན་བདག་ལ་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་བདག་གིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་འཆི་བར་གྱུར་པའི་དུས་སུ་ཁ་བ་<line/>
ལྟ་བུའི་རླུང་དེ་འཁྲུགས་པར་གྱུར་ན། དེས་བདག་གི་ལུས་སུ་གྱུར་པ་རྣམས་ཐམས་ཅད་དང༌། ཚིགས་སུ་གྱུར་པ་རྣམས་ཐམས་ཅད་དང༌། གནད་དུ་གྱུར་པ་རྣམས་ཐམས་ཅད་དང༌། རྒྱུས་<line/>
པར་གྱུར་པ་རྣམས་ཐམས་ཅད་དང༌། རྒྱུས་པའི་གསེབ་ཏུ་གྱུར་པ་རྣམས་ཐམས་ཅད་དང༌། ཁོག་པར་གྱུར་པ་རྣམས་ཐམས་ཅད་དང༌། སྤུའི་ཁུང་བུར་གྱུར་པ་རྣམས་ཐམས་ཅད་དང༌།<line/>
ཤའི་དུམ་བུར་གྱུར་པ་རྣམས་ཐམས་ཅད་དང༌། ལྷ་བར་གྱུར་པ་རྣམས་ཐམས་ཅད་དང༌། རུས་པར་གྱུར་པ་རྣམས་ཐམས་ཅད་ལ་ཡང་རབ་ཏུ་འབར་བར་འགྱུར་ཞིང་ཁབ་དང་འདྲ་བར་<line/>
གྱུར་པ་རྣམས་ཀྱིས་ལུས་ཐམས་ཅད་ལ་ཁྱབ་པར་བྱེད་དོ། །དེས་དེ་བཞིན་དུ་བདག་ལ་ཚོར་བ་རྣམས་བྱེད་པར་འགྱུར་རོ། །དཔེར་ན། ཁབ་བརྒྱ་སྟོང་ཕྲག་མང་པོ་རབ་ཏུ་འབར་བར་གྱུར་<line/>
པ་རྣམས་ལུས་ཐམས་ཅད་ལ་རབ་ཏུ་བཙུགས་པར་གྱུར་པས་ཀྱང་བཅུ་དྲུག་གི་ཆར་ཡང་ཆོག་པར་ཡང་མི་འགྱུར་རོ། །གལ་ཏེ་ཡང་སྔོན་ལེགས་པར་བྱས་པའི་ལས་རྣམས་ཀྱི་གཟི་<line/>
</page>
<page index="472" id="237A">༄༅། །བརྗིད་ཀྱིས་བདག་འཆི་བའི་དུས་ཀྱི་ཚེ་ན་ཁབ་ལྟ་བུའི་རླུང་ཤིན་ཏུ་སྟོབས་ཆེ་བར་མི་འགྱུར་ལ། དེས་ཇི་སྐད་དུ་བཤད་པར་གྱུར་པའི་ཚོར་བ་རྣམས་མི་བཟད་<line/>
པར་མི་འགྱུར་རོ། །དེས་ཁབ་ལྟ་བུའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་<line/>
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལུས་ལ་ལས་ཅི་ཞིག་བྱེད་པ་<line/>
ཡིན་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མཁྲིས་པ་ཀུན་ནས་སུན་འབྱིན་པ་ཞེས་བྱ་བའི་རླུང་ལུས་ལ་རབ་ཏུ་གནས་ཏེ། དེས་<line/>
འཁྲུགས་པར་གྱུར་ན་ཡང་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ་ནི། གལ་ཏེ་མཁྲིས་པ་ཀུན་ནས་སུན་<line/>
འབྱིན་པ་ཞེས་བྱ་བའི་རླུང་འཁྲུགས་པར་གྱུར་ན། དེས་བདག་གི་གསུས་པ་ན་གནས་པར་གྱུར་པའི་མཁྲིས་པ་སུན་བྱུང་ནས་ཁ་སྐམ་པར་བྱེད་པ་ཡིན་ནོ། །ལུས་ཐམས་ཅད་ནི། སེར་སྐྱར་<line/>
བྱེད་པ་དང༌། སེན་མོ་དང༌། མིག་དང༌། ཁ་དང་རྣམས་ཀྱང་སེར་པོར་བྱས་ནས་གསུས་པ་ཐང་བར་བྱེད་དོ། །སྔོན་པོ་དང་སེར་པོའི་རྩ་རྣམས་བདག་གི་གསུས་པའི་སྟོང་དུ་སྐྱེ་བར་བྱེད་དོ། །<line/>
</page>
<page index="473" id="237B">བདག་སྤྲོ་བ་མེད་པར་ཡང་འགྱུར་རོ། །ཟོས་པ་རྣམས་ཀྱང་ཤིན་ཏུ་འཇུ་བར་མི་འགྱུར་བ་དང༌། བདག་གི་ཁ་ཁ་བར་ཡང་འགྱུར་རོ། །བདག་གི་ཆུ་ངན་ཡང་སེར་པོར་འགྱུར་རོ། །ལུས་ཐམས་ཅད་<line/>
སྐམ་པོར་སྐྱེད་པར་བྱེད་དོ། །བདག་གིས་གཟུགས་རྣམས་ཐམས་ཅད་ཀྱང་སྔོན་པོ་དང་སེར་པོ་དང་སྔོ་བསངས་སུ་མཐོང་བར་འགྱུར་རོ། །འོན་ཀྱང་བདག་གིས་ལངས་ནུས་པར་ཡང་མི་འགྱུར་<line/>
རོ༑ ༑རྟག་ཏུའང་བདག་གི་གསུས་པ་སྒྲ་དང་བཅས་པར་ཡང་འགྱུར་རོ། །གལ་ཏེ་ཡང་བདག་གི་མཁྲིས་པ་ཀུན་ཏུ་སུན་འབྱིན་པར་བྱེད་པའི་རླུང་འཁྲུགས་པར་མ་གྱུར་ན་ནི། ཇི་སྐད་དུ་བཤད་<line/>
པའི་ནད་དེ་དག་རྣམས་རྒྱས་པར་མི་འགྱུར་རོ། །དེས་མཁྲིས་པ་ཀུན་ཏུ་སུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རྟོགས་<line/>
པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་བ་དང་འཁྲུགས་པར་མ་<line/>
གྱུར་པ་ན་ལས་གང་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱུ་མ་འབྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་<line/>
ཡིན་ཏེ༑ དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་ཡང༌། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་<line/>
</page>
<page index="474" id="238A">༄༅། །ནི༑ གལ་ཏེ་རྒྱུ་མ་འབྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ལས། དེ་གལ་ཏེ་འཁྲུགས་པར་གྱུར་ན། དེས་ཀྱང་བདག་གིས་ཟོས་པར་གྱུར་<line/>
ནས་ལྕེའི་མཐར་སོང་བ་ནའང་རུང་སྟེ། ཤིན་ཏུ་བར་ཡང་འདས་ཤིང་རུས་པའི་ཀྲེང་ཏོར་རམ་ལུས་ཀྱི་གྲེ་བ་འབིགས་པར་བྱེད་དོ། །དེས་ཟས་ཀྱི་རོ་རྣམས་ལུས་ཀྱི་གསེབ་ཏུ་ངེས་<line/>
པར་འགྲོའོ། །ངེས་པར་ཟས་ཀྱི་རོ་རྒྱུ་མའི་གསེབ་ཏུ་སོང་བར་གྱུར་པས་ཀྱང་བདག་གི་གསུས་པ་འཕེལ་བར་ཡང་འགྱུར་རོ། །དེས་བདག་ཆེས་སྦོམ་པོར་བྱེད་དོ། །བཟའ་བ་དང༌།<line/>
འཐུངས་པ་དང༌། འཆོས་པ་དང༌། མྱངས་པ་རབ་ཏུ་ཕལ་ཆེ་བར་གྱུར་པ་རྣམས་བདག་གིས་ཉེ་བར་སྤྱད་པར་ཡང་མི་ནུས་སོ། །བདག་ཟས་དང་བྲལ་བར་གྱུར་པ་དེས་སྤྲོ་བ་ཡོངས་སུ་<line/>
ཉམས་པར་འགྱུར་རོ། །བདག་གི་ལག་པ་དང་རྐང་པ་དག་ཀྱང་སྐྲངས་པར་གྱུར་པ་ཀུན་ཏུ་སྐྱེད་པར་བྱེད་དོ། །བདག་གི་གསང་བའི་གནས་ཀྱང་སྲེག་པར་བྱེད་དོ། །རྣམ་པར་སྲེག་པའང་<line/>
རྒྱུན་གྱིས་འཇུག་པར་འགྱུར་རོ། །ལུས་ཐམས་ཅད་དང་ཁའང་སྐམ་པར་འགྱུར་རོ། །བདག་གིས་དགའ་བར་གྱུར་བའི་རྨི་ལམ་རྣམས་ཀྱང་མི་མཐོང་ངོ༌། །རླུང་གིས་རྒྱུ་མ་རྣམས་ཡུད་<line/>
ཙམ་ཡང་གནས་པར་མི་འགྱུར་རོ། །གལ་ཏེ་ཡང་རྒྱུ་མ་འབྱེད་པར་བྱེད་པའི་རླུང་འཁྲུགས་པར་མ་གྱུར་ན་ཇི་སྐད་བཤད་པའི་ནད་རྣམས་དེ་དག་རྣམས་ཀྱིས་རྒྱས་པར་མི་འགྱུར་རོ། །<line/>
</page>
<page index="475" id="238B">དེས་རྒྱུ་མ་འབྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་བ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་<line/>
ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བད་ཀན་ཀུན་ནས་སུན་འབྱིན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་<line/>
པ་ན་བདག་ལ་ལས་ཅི་ཞིག་བྱེད་པ་ཡིན་པའང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གི་བད་ཀན་སུན་འབྱིན་པ་ཞེས་བྱ་<line/>
བའི་རླུང་འཁྲུགས་པར་གྱུར་ན་ནི་དེས་བདག་གི་ཁ་མངར་པོར་བྱེད་དོ། །སྙིང་འཕར་བ་དང༌། དང་ག་མི་བདེ་བ་དང༌། བསམ་གཏན་ལ་འགྲོ་བར་གྱུར་པ་ནའང་གཉིད་དང་རྨུགས་པ་སྐྱེད་པར་བྱེད་<line/>
དོ༑ ༑ལྕེ་ཡང་ལྕི་མོར་བྱེད་པ་དང་བདག་གི་མགུལ་བ་ལའང་ན་ཚ་སྐྱེད་པར་བྱེད་དོ། །ཁར་བླུག་པར་གྱུར་པ་རྣམས་ཀྱང་སྐད་ཅིག་ལ་མགྲིན་པའི་སྤུའི་ཡུལ་ཕྱོགས་ཀྱི་སྟེང་དུ་འོངས་པར་གྱུར་<line/>
ན༑ དྲི་མི་ཞིམ་ཞིང་ཚོར་བ་དང་བཅས་པས་ཁ་ནས་ཀུན་ཏུ་འབྱུང་བར་འགྱུར་རོ། །ལྟོགས་པ་དང་སྐོམ་པ་དག་ཀྱང་སྟོབས་དང་ལྡན་པར་འགྱུར་རོ། །བདག་གི་མགྲིན་པར་ཡང་འཁྱིག་པར་བྱེད་<line/>
</page>
<page index="476" id="239A">༄༅། །ངོ༑ ༑གལ་ཏེ་ཡང་བདག་གི་བད་ཀན་ཀུན་ཏུ་སུན་འབྱིན་པར་བྱེད་པའི་རླུང་འཁྲུགས་པར་མ་གྱུར་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་རྣམས་རབ་ཏུ་<line/>
རྒྱས་པར་མི་འགྱུར་རོ། །བད་ཀན་ཀུན་ཏུ་སུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། གཞན་བདག་གི་རླུང་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་<line/>
ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལྷ་བ་ཀུན་ཏུ་སུན་འབྱིན་པ་ཞེས་བྱ་བའི་རླུང་བདག་གི་<line/>
ལུས་ལ་རབ་ཏུ་གནས་པ་ཡིན་ཏེ། དེ་གལ་ཏེ་འཁྲུགས་པར་གྱུར་ན། དེས་བདག་འདར་བར་འགྱུར་བ་དང༌། ལམ་ཅུང་ཟད་ཙམ་གྱིས་ཀྱང་ངལ་བར་འགྱུར་རོ། །རྟག་ཏུ་བདག་ནད་<line/>
པར་འགྱུར་རོ། །བདག་གི་ངོ་བོ་བཞིན་མཛེས་པར་ཡང་མི་འགྱུར་ཞིང་བདག་གི་ལུས་ལ་ཀོ་རློག་བྱེད་པ་དང༌། བདག་གིས་མང་དུ་སྨྲ་བར་ཡང་མི་ནུས་སོ། །བདག་གི་ཡིད་ཀྱང་<line/>
བརྟན་པ་མ་ཡིན་པར་འགྱུར་རོ། །ཉིན་མཚན་མེད་པར་ཡང་རུས་པའི་གསེབ་རྣམས་ལས་གྱུར་པའི་བདག་གི་ཚོར་བ་རྣམས་འཇི་བར་ཡང་འགྱུར་རོ། །བདག་གི་ལུས་པོ་རྣམས་<line/>
</page>
<page index="477" id="239B">ལ་རྟག་ཏུ་བ་སྤུ་ལངས་པར་ཡང་འགྱུར་རོ། །དབང་པོ་རྣམས་ཐམས་ཅད་ཀྱང་ནད་དང་བཅས་པར་འགྱུར་རོ། །བདག་གི་མགོ་བོ་ལ་ཡང་ཚོར་བ་རྣམས་རྒྱུན་གྱིས་འཇུག་པར་ཡང་འགྱུར་རོ། །<line/>
བདག་གི་མགོ་བོ་ལ་ཀུན་ཏུ་སྤྱོད་པར་བྱེད་པའི་སྲིན་རྣམས་ཀྱང་རྟག་ཏུ་རླུང་གིས་མགོ་བོའི་ནང་དུ་སོང་བར་གྱུར་ནས་རྣམ་པར་བསྐྱོད་པར་བྱེད་དོ། །དེ་རྣམ་པར་བསྐྱོད་པར་གྱུར་པས་ཀྱང་<line/>
ཁབ་བཞིན་དུ་བདག་གི་མགོ་བོ་འབིགས་པར་བྱེད་དོ། །གལ་ཏེ་ཡང་འཁྲུགས་པར་མ་གྱུར་ན་ནི། ཇི་སྐད་དུ་བཤད་པའི་ནད་དེ་དག་རྣམས་རབ་ཏུ་འབྱུང་བར་མི་འགྱུར་རོ། །དེས་ལྟ་<line/>
བ་ཀུན་ཏུ་སུན་འབྱིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་<line/>
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། གཞན་བདག་གི་རླུང་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། པགས་པ་ཀུན་ཏུ་སུན་འབྱིན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་<line/>
དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡིན་པ་ཡང༌། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་པགས་པ་ཀུན་ནས་<line/>
</page>
<page index="478" id="240A">༄༅། །སུན་འབྱིན་པའི་རླུང་ལུས་ལ་རབ་ཏུ་གནས་པ་འཁྲུགས་པར་གྱུར་ནའང་དེས་བདག་གི་པགས་པའི་མདོག་རྣམས་དང་བྲལ་བར་འགྱུར་རོ། །ལུས་ཐམས་ཅད་<line/>
ཀྱང་རྩུབ་མོ་ཧྲུད་པོར་འགྱུར་ཞིང་གླང་པོའི་པགས་པའི་ཀབ་ཀོབ་པོ་རྣམས་དང་འདྲ་བར་པགས་པའི་ཡུལ་ཀུན་ལ་ཐིག་ལེ་དུ་མ་ཉེ་བར་སྐྱེ་བར་འགྱུར་རོ། །ཡན་ལག་རྣམས་ལས་<line/>
ཐོགས་པ་མེད་ཅིང་མྱུར་བར་རྡུལ་ཡང་འབྱུང་བར་འགྱུར་རོ། །ཉལ་བར་གྱུར་པ་ན་བདག་གི་ལུས་རྣམས་རྩུབ་པར་འགྱུར་རོ། །བདག་གི་ལུས་རྐྱོང་བར་ཡང་མི་ནུས་ལ་བསྐུམས་<line/>
པར་གྱུར་པ་ན་ཡང་བདག་གིས་རྐྱོང་བར་བྱེད་མི་ནུས་སོ། །དོང་རྣམས་དང་གཡང་སར་གྱུར་པ་དང་རྩུབ་པའི་མདོག་རྣམས་རྨི་ལམ་དུ་ཡང་བདག་གིས་མཐོང་བར་འགྱུར་རོ། །<line/>
བཟའ་བར་བྱ་བ་རྣམས་དང་བཅའ་བར་བྱ་བ་རྣམས་དྲོན་མོར་གྱུར་པ་མིད་པ་ཡང་ཐམས་ཅད་གྲང་མོར་ཡང་བདག་གིས་རྟོགས་སོ། །བདག་གི་ལྕེའང་རྡོལ་བར་འགྱུར་ཞིང༌། བདག་<line/>
གི་ཟས་རྣམས་མིད་པར་ཡང་མི་ནུས་སོ། །གལ་ཏེ་ཡང་པགས་པ་ཀུན་ནས་སུན་འབྱིན་པར་བྱེད་པའི་རླུང་འཁྲུགས་པར་མ་གྱུར་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་<line/>
རྣམས་འབྱུང་བར་མི་འགྱུར་རོ། །དེས་པགས་པ་ཀུན་ཏུ་འཇོམས་བྱེད་ཀྱི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་<line/>
</page>
<page index="479" id="240B">དོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་གྱུར་པ་ན། གཞན་དག་གི་རླུང་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་<line/>
པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཁྲག་ཀུན་ནས་སུན་འདོན་པ་ཞེས་བྱ་བའི་རླུང་བདག་གི་ལུས་ལ་<line/>
རབ་ཏུ་གནས་པ་ཡིན་ཏེ། དེ་གལ་ཏེ་འཁྲུགས་པར་གྱུར་ན་དེས་བདག་གི་མཆིན་པའི་གནས་ཀྱི་ནང་གི་གསེབ་ན་རྒྱུ་བར་གྱུར་པའི་ཁྲག་རྣམས་གཉིས་སུ་རྣམ་པར་འབྱེད་པར་བྱེད་དེ། མ་<line/>
འགྲུངས་པ་སྟེང་དུ་འགྲོ་བ་དང་འོག་ཏུ་འགྲོའོ། །དེ་ལ་སྟེང་དུ་འགྲོ་བ་རྣམས་ནི། སྣ་བུག་དང༌། མིག་དང༌། རྣ་བ་རྣམས་སུ་རྒྱུ་བར་བྱེད་ཅིང་ཁྲག་རྒྱུ་བའི་རྒྱུན་རྣམས་ཀུན་ཏུ་སུན་འདོན་ནོ། །<line/>
དེ་སུན་བཏོན་པར་གྱུར་པས་ཀྱང་ནང་གི་ཁམས་རྣམས་ཐམས་ཅད་འཁྲུགས་པར་བྱེད་དོ། །དེས་བདག་གི་ཡན་ལག་དང་ཉིང་ལག་རྣམས་ཐམས་ཅད་ཀྱང་རྩོལ་བ་མེད་པར་འགྱུར་རོ། །<line/>
རྣ་བ་ལས་སུ་མི་རུང་བ་དང་འགྲོ་བ་དང་འོང་བ་ཡང་བདག་གིས་མི་ནུས་པར་འགྱུར་རོ། །རྟག་ཏུ་ཡང་བདག་གི་སྣ་བུག་གཉིས་དྲི་མི་ཞིམ་པར་འགྱུར་རོ། །ཚངས་པར་སྤྱོད་པར་འགྱུར་བ་བདག་<line/>
ཉིན་མོ་སྤྱོད་པའི་སར་འགྲོ་བ་ན་མངོན་པར་སྤྲོ་བར་མི་འགྱུར་བ་དང་ཀུན་ཏུ་འདྲེ་བར་ཡང་མི་བྱེད་དོ། །གལ་ཏེ་ཡང་འོག་ཏུ་འགྲོ་བར་འགྱུར་བའི་ཁྲག་རྣམ་པར་འབྱེད་པར་བྱེད་ན། དེ་གཞང་<line/>
</page>
<page index="480" id="241A">༄༅། །དང་ཕོ་མཚན་དག་རྣམ་པར་འཇིག་པར་བྱེད་དེ། དེས་ཀྱང་བདག་གི་ཁྲག་རྣམས་མཚན་མ་ནས་ཤིན་ཏུ་རབ་ཏུ་རྒྱུ་བར་བྱེད་དོ། །བདག་གི་གཞང་ཡང་ཁྲོ་གཉེར་<line/>
གསུམ་དུ་སུན་འབྱིན་པར་བྱེད་ལ། བཤང་བ་རྒྱུ་བར་གྱུར་པའི་སྤུབས་ཀུན་ཏུ་སུན་ཕྱུང་བར་ཡང་གྱུར་ཅིང་ཁུ་བས་ཀྱང་བདག་ལ་གཞང་འབྲུམ་བསྐྱེད་པར་གྱུར་ནས་དེས་བདག་ཤིན་<line/>
ཏུ་ཡང་ན་ཚ་བར་བྱེད་དོ༑ ༑དེས་ཡང་ན་ཁྲག་གིས་ཤིན་ཏུ་ཡང་འཁྲུ་བར་བྱེད་དོ། །དེས་ཁྲག་ཀུན་ཏུ་སུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་<line/>
བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་<line/>
པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ནོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཤ་ཀུན་ནས་<line/>
སུན་འདོན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་བདག་ལ་འཁྲུགས་པ་དང་མ་འཁྲུགས་པ་ན་ལས་ཅི་ཞིག་བྱེད་ཅེ་ན། གལ་ཏེ་ཤ་ཀུན་ནས་སུན་འདོན་<line/>
པར་བྱེད་པའི་རླུང་བདག་ལ་རབ་ཏུ་འཁྲུགས་པར་གྱུར་ན། དེས་བདག་རྩུབ་པ་དང༌། སྣུམ་བག་ཅན་མ་ཡིན་པ་དང༌། མདོག་ངན་པ་དང༌། ཧྲུད་ཧྲུད་པོ་དང༌། ནད་ཆེན་པོར་གྱུར་པ་དང༌།<line/>
</page>
<page index="481" id="241B">དྲི་མི་ཞིམ་པ་དང༌། ལུས་སུ་གྱུར་པ་རྣམས་ཐམས་ཅད་ལ་ཡང་ཀབ་ཀོབ་ཏུ་གྱུར་པའི་ཐིག་ལེ་རྣམས་སྐྱེད་དོ། །ཀུན་ཏུ་སྐྱེས་པར་གྱུར་པ་རྣམས་ཀྱང་དྲི་མི་ཞིམ་པར་འགྱུར་རོ། །བདག་ཤིན་ཏུ་<line/>
ཡང་ཆུ་ངན་མང་བར་འགྱུར་བ་དང༌། གྲང་བ་རྣམས་བཟོད་པ་དང༌། དྲོ་བ་རྣམས་དང་ཆུ་དྲོན་གྱི་གཏམ་ཙམ་ཡང་བཟོད་པར་མི་འགྱུར་བ་དང༌། རོ་ཚ་བར་གྱུར་པ་རྣམས་མི་བཟོད་པ་དང༌། བསིལ་<line/>
བ་དང༌། མངར་བ་དང༌། ཡང་བ་རྣམས་བཟོད་པར་འགྱུར་རོ། །བདག་གི་ལུས་ཐམས་ཅད་ཀྱི་ཤ་ཡང་འདྲུལ་བ་དང༌། དྲི་མི་ཞིམ་པ་དང༌། རྣག་འཛག་པར་ཡང་འགྱུར་རོ། །དེས་ཤ་སུན་<line/>
འདོན་པར་བྱེད་པའི་རླུང་ལ་སོ་སོར་བརྟགས་པས་ཀྱང་ཡང་དག་པ་ཇི་ལྟ་བར་ལུས་རྣམས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་<line/>
ཀྱི་རྗེས་སུ་ལྟ་ཞིང་གནས་པར་གྱུར་པ་ན། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
མཐོང་བར་གྱུར་པ། ཚིལ་ཀུན་ནས་སུན་འདོན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་ཏེ། དེ་བདག་ལ་འཁྲུགས་པར་གྱུར་ན་ནད་གང་དག་སྐྱེད་པར་བྱེད་པ་ཡིན་ན། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གི་ཚིལ་ཀུན་ཏུ་མ་རུངས་པར་བྱེད་པའི་རླུང་དེས་བདག་གི་ཚིལ་རྣམས་ཤིན་ཏུ་ཕུལ་དུ་<line/>
</page>
<page index="482" id="242A">༄༅། །བྱུང་བ་བསྐྱེད་པར་གྱུར་ནས་བདག་གི་ལུས་ཀྱི་གནས་རྣམས་ལས་ཁ་ཅིག་ནི། ཚིལ་གྱིས་གནོན་པར་བྱེད་དོ། །ལ་ལ་ནི། སྐྱངས་པར་བྱེད་པར་འགྱུར་རོ། །<line/>
འགའ་ཞིག་ནི། མ་རུངས་པའི་གནས་སུ་བྱེད་དོ། །འགའ་ཞིག་ནི། དམའ་བར་བྱེད་དོ། །བརྒྱ་ལ་ནི། ཤིན་ཏུ་སྲ་བར་ཡང་བྱེད་དོ། །འགའ་ཞིག་སྐྱ་བོར་ཡང་འགྱུར་རོ། །འགའ་<line/>
ཞིག་ནི༑ རྣམ་པ་ཐམས་ཅད་དུ་སེམས་མེད་པར་འགྱུར་རོ། །གལ་ཏེ་འཁྲུགས་པར་མ་གྱུར་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་རྣམས་འབྱུང་བར་མི་འགྱུར་རོ། །<line/>
དེས་ཚིལ་ཀུན་ཏུ་སུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་གོ །གཞན་ཡང་རྣལ་འབྱོར་སྤྱོད་པ་ནང་<line/>
གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་<line/>
ཡིན་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རུས་པ་ཀུན་ཏུ་སུན་འདོན་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་<line/>
ཏེ༑ དེ་འཁྲུགས་པ་དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡིན་ཞེ་ན། དེས་རུས་པའི་ལྷང་ཀྱོག་རྣམས་ཀུན་ནས་སྐྱེད་པར་བྱེད་དོ། །མུར་འགྲམ་འབྱེད་པར་ཡང་འགྱུར་<line/>
</page>
<page index="483" id="242B">བ་དང༌། གཉིད་མེད་པར་ཡང་བྱེད་དོ། །ཉིན་མཚན་མེད་པར་གཉིད་མེད་པར་ཡང་འགྱུར་རོ། །བདག་གི་རྐང་མར་ཡང་ཤིན་ཏུ་སྡུག་བསྔལ་བར་བྱེད་ཅིང་བདག་གི་ལུས་ཐམས་ཅད་ཀྱང་<line/>
སློ་སློ་བོར་ཀུན་ཏུ་སྐྱེད་པར་བྱེད་དོ། །རྒྱུས་པའང་རབ་ཏུ་རྒྱས་པར་མི་འགྱུར་བ་དང་སྲ་བའང་མ་ཡིན་ནོ། །སྔོ་བར་གྱུར་པ་དང༌། རྟག་པར་ཉེ་བར་དགའ་བ་མ་ཡིན་པའི་ཚོར་བ་རྣམས་ཀྱིས་<line/>
ཁྱབ་པར་བྱེད་པས་ངལ་བར་གྱུར་པ་རྣམས་བཞིན་དུ་བདག་གི་ལུས་ཀྱང་རྟག་ཏུ་འགྱུར་རོ། །སྐད་ཅིག་ཙམ་ཡང་མིག་བཙུམ་ཙམ་དུ་ཡང་བདག་གི་བདེ་བ་རྙེད་པར་མི་འགྱུར་རོ། །དེས་<line/>
རུས་པ་སུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་<line/>
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་འཁྲུགས་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཁུ་ཆུ་ཀུན་ཏུ་སྐམ་པར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་<line/>
དང༌། མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་ནི། གལ་ཏེ་ཁུ་ཆུ་སྐམ་བྱེད་ཀྱི་<line/>
</page>
<page index="484" id="243A">༄༅། །རླུང་བདག་ལ་འཁྲུགས་པར་གྱུར་ན། དེས་བདག་འཁྲུལ་བར་བྱེད་དོ། །མཚན་མོའང་མ་ལན་བུ་མོ་དག་གི་རྨི་ལམ་གྱི་རྣམ་པར་འགྱུར་བ་ཀུན་ཏུ་སྟོན་པར་བྱེད་<line/>
ངོ༑ ༑རྣམ་པར་འགྱུར་བ་ནི། ཀུན་ཏུ་རྣམ་པར་རྟོག་པ་ལས་གྱུར་པའི་སོ་སོ་སྐྱེ་བོ་རྣམས་འདོད་པར་གྱུར་པས་རྫུན་པོས་འདོད་པ་ལ་སྤྱོད་པར་བྱེད་པ་སྟེ། རླུང་དེས་དམིགས་པར་གྱུར་<line/>
པ་ནི༑ སྲིན་པོ་རྒྱུ་བའི་བུ་མོ་རྫུན་པས་བདེན་པ་དང་རྣམ་པར་བྲལ་བ་ཞེས་བྱ་བ་དེས་བདག་ལ་ཅོ་འདྲི་བར་བྱེད་འདོད་པ་ཡིན་ནོ། །བདག་གི་ཟས་ཀྱང་སྨིན་པར་མི་འགྱུར་རོ། །དེས་ཁུ་ཆུ་ཀུན་<line/>
ནས་སུན་འདོན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱིས་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་<line/>
ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འཐུག་ཀོབ་ཏུ་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་<line/>
པ་ན་བདག་ལ་ལས་ཅི་ཞིག་བྱེད་པ་ཡང༌། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་འཐུག་ཀོབ་ཏུ་བྱེད་པ་ཞེས་བྱ་བའི་<line/>
</page>
<page index="485" id="243B">རླུང་འཁྲུགས་པར་གྱུར་ན་དེས་བདག་གི་རྐང་པའི་གསེབ་ཏུ་གྱུར་པ་དང༌། རྐང་པའི་མཐིལ་གྱི་གསེབ་ཏུ་གྱུར་པ་དང༌། པུས་མོའི་ལྷ་ངའི་གསེབ་ཏུ་གྱུར་པ་དང༌། མཇུག་མའི་གསེབ་ཏུ་གྱུར་པ་དང༌། རྒྱབ་ཀྱི་<line/>
གསེབ་ཏུ་གྱུར་པ་དང༌། གློ་བའི་གསེབ་ཏུ་གྱུར་པ་དང༌། ནུ་མའི་གསེབ་ཏུ་གྱུར་པ་དང༌། སྐེའི་གསེབ་ཏུ་གྱུར་པ་དང༌། དཔུང་པའི་གསེབ་ཏུ་གྱུར་པ་དང༌། མགོ་བོའི་གསེབ་ཏུ་གྱུར་པ་དང༌། རྣ་བའི་གསེབ་ཏུ་<line/>
གྱུར་པ་དང༌། སྨིན་མའི་གསེབ་ཏུ་གྱུར་པ་དང༌། ཡན་ལག་དང་ཉིང་ལག་རྣམས་ཐམས་ཅད་ཀྱི་གསེབ་ཏུ་གྱུར་པའི་བདག་གི་ལུས་རྣམས་ལ་འཐུག་པོ་ཀབ་ཀོབ་ཏུ་སྐྱེད་དོ། །ཀུན་ཏུ་དཀྲིག་པར་བྱེད་<line/>
ཅིང་རབ་ཏུ་འཕེལ་བར་བྱེད་དོ། །ཀུན་ཏུ་འཁུམ་པར་བྱེད་པ་དང་འཁུམ་པར་བྱེད་དོ། །རྐང་པ་དག་རྡོལ་བར་ཡང་བྱེད་དོ། །གལ་ཏེ་ཡང་བདག་གིས་མར་གསར་དང་མར་ནག་དག་གིས་བྱུག་པ་བྱས་<line/>
པར་གྱུར་ན་དེས་བདག་གིས་བསྐུས་པ་རྣམས་སྐམ་པར་བྱེད་དོ། །རིངས་པར་བྱེད་དོ། །དེས་འཐུག་ཀོབ་ཏུ་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་<line/>
རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལས་ཅི་ཞིག་བྱེད་པར་གྱུར་པ་ཡིན་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། སྐྲ་དཀར་པོར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ལ། དེ་བདག་ལ་འཁྲུགས་<line/>
</page>
<page index="486" id="244A">༄༅། །བར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། གལ་ཏེ་སྐྲ་དཀར་པོར་བྱེད་པའི་རླུང་བདག་གི་ལུས་འཁྲུགས་པ་སྐྱེས་པར་གྱུར་ན། དེས་བདག་<line/>
གཞོན་པ་ལང་ཚོ་ལ་བབ་པ་ཡིན་ཡང་སྐྲ་དཀར་ཀུན་ཏུ་སྐྱེད་པར་བྱེད་དོ། །གཞོན་པ་ལང་ཚོ་ལ་བབ་པར་གྱུར་པ་ཡང་རྫུད་པ་ཉིད་དུ་སྐྱེད་པར་བྱེད་དེ། དེ་ནི། ཇི་ལྟར་རྒན་པོ་བཞིན་ནོ། །གལ་ཏེ་ཡང་བྱིས་པ་<line/>
སོ་སོའི་སྐྱེ་བོ་གཞན་དག་རྣམས་ལ་ཡང་ཟས་ཀྱིས་སྐྱེད་པར་བྱེད་དོ། །དེ་དག་ཀྱང་བུའི་རིམ་པ་ཇི་ལྟ་བས་རྒན་པོ་རྣམས་སུ་འགྱུར་རོ། །གཞོན་པ་ལང་ཚོ་ལ་བབ་པར་གྱུར་པ་དེ་དག་རྣམས་ཀྱང་ངེས་<line/>
པར་ཡང་ཀུན་ཏུ་འབྲེལ་བར་བྱེད་དོ། །དེ་དག་རྣམས་ཀྱང་གཞན་གང་དག་བྱིས་པ་རྣམས་ལ་ཡིན་པ་ལས་དེ་དག་ཀྱང་རྒྱུན་གྱི་རིམ་པས་རྒས་པ་དང་ཤིན་ཏུ་འབྲེལ་བར་བྱེད་དོ། །གསར་པ་ལང་<line/>
ཚོ་ལ་བབ་པ་རྣམས་ཀྱང་སྐྲ་དཀར་པོར་བྱེད་པའི་རླུང་གི་མཐུ་སྟོབས་ཀྱིས་གསར་པ་ལང་ཚོ་ལ་བབ་པ་རྣམས་ཀྱང་རྒས་པ་རབ་ཀྱི་སྟོབས་དང་ལྡན་པར་འགྱུར་རོ། །སྐྲ་དཀར་དུ་བྱེད་པའི་རླུང་དེ་<line/>
ཡང་བཟང་ལྡན་གྱི་དུས་ན་མི་འབྱུང་ངོ༌། །རྩོད་ལྡན་གྱི་དུས་ན་ཡང་ཇི་ལྟར་ཆོས་མ་ཡིན་པ་ལ་ཕལ་ཆེར་སྐྱེ་རྒུ་རྣམས་གནས་པར་གྱུར་པ་དེ་ལྟ་དེ་ལྟར་སྐྲ་དཀར་དུ་བྱེད་པའི་རླུང་རབ་ཏུ་འཕེལ་བར་<line/>
འགྱུར་རོ། །དེ་ལྟར་ཡང་ཆོས་མ་ཡིན་པ་ལ་གནས་པའི་སེམས་ཅན་རྣམས་ཕལ་ཆེ་བར་འགྱུར་རོ། །དེས་སྐྲ་དཀར་དུ་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་<line/>
</page>
<page index="487" id="244B">པ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་ལས་ཅི་ཞིག་བྱེད་<line/>
པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མཐུན་པ་སུན་འདོན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་<line/>
གལ་ཏེ་བདག་ལ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་དེས་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་<line/>
བར་གྱུར་བ། བདག་ལ་འཁྲུགས་པར་གྱུར་པས་ནི། དང་ག་མི་བདེ་བར་བྱེད་དོ། །སྡུག་པ་དང་མཐུན་པ་རྣམས་ལ་ཞེ་སྡང་བར་འགྱུར་རོ། །དེ་ཉིན་མོ་ཉལ་བ་ན་འཁྲུགས་པར་འགྱུར་ཏེ། ཟས་<line/>
མངར་མོ་རྣམས་ཀྱང་བདག་གིས་མིད་པར་མི་ནུས་སོ། །བདག་ཚ་བ་དང་སྐྱུར་བའི་ཟས་རྣམས་འདོད་པར་འགྱུར་རོ། །རྩུབ་མོ་དེ་དག་རྣམས་ཀྱིས་ཀྱང་བདག་གི་ཡིད་རབ་ཏུ་ཁྲོ་བ་སྐྱེད་པར་<line/>
བྱེད་དོ༑ ༑ཉིན་མོ་སྤྱོད་པའི་སར་མ་ཕྱིན་ན་ཡང་ལུས་ངལ་བར་འགྱུར་རོ། །དེས་མཐུན་པ་སུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་<line/>
ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་<line/>
</page>
<page index="488" id="245A">༄༅། །ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གཅིན་ལྷག་མ་སུན་འདོན་པར་བྱེད་པ་ཞེས་བྱ་བའི་རླུང་བདག་གི་<line/>
ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ་ནི། གལ་ཏེ་བདག་གི་གཅིན་ཀུན་ནས་སུན་འདོན་པར་བྱེད་པའི་རླུང་རབ་ཏུ་འཁྲུགས་པར་གྱུར་ན། དེས་ཉིན་མོ་དང་མཚན་མོ་མེད་པར་ཡང་བདག་གི་ཕོ་<line/>
མཚན་ལ་གནས་པའི་ཚོར་བ་རྣམས་རབ་ཏུ་ཞི་བར་མི་འགྱུར་རོ། །རྟག་ཏུ་ཡང་བདག་ཆུ་ངན་གཏོང་འདོད་པར་འགྱུར་རོ། །བདག་གི་ཆུ་ངན་གཏང་བར་ཡང་མི་ནུས་སོ། །བདག་གི་ལུས་<line/>
ཀྱང་རྟག་པར་ཀུན་ཏུ་སྤྲོ་བ་མེད་པར་འགྱུར་རོ། །བདག་གི་དབུགས་འབྱིན་པ་ན་རྫོགས་པར་ཡང་མི་འགྱུར་རོ། །དེ་རབ་ཏུ་སྟོབས་ཆེ་བར་གྱུར་ན་བདག་ཤིན་ཏུ་ཡང་སྐྱ་བོར་སྐྱེད་པ་དང༌།<line/>
རྫུད་པར་ཡང་བྱེད་དོ། །དེས་གཅིན་ལྷག་མ་ཀུན་ནས་ཀུན་འདོན་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །<line/>
གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པར་གྱུར་ན། དེས་ཐོས་པ་ལས་བྱུང་<line/>
</page>
<page index="489" id="245B">པའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། ཟས་དང་ལྡན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་བདག་ལ་འཁྲུགས་པར་གྱུར་པ་དང་འཁྲུགས་<line/>
པར་མ་གྱུར་པ་ན་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་ཟས་དང་ལྡན་པའི་རླུང་རབ་ཏུ་འཁྲུགས་པར་<line/>
གྱུར་ན་རང་བཞིན་དུ་གནས་པར་གྱུར་པའི་ཟས་ལས་དེའང་གང་གི་ཚེ་ཟས་བཞི་འགྱུར་རམ་ལྔ་འགྱུར་དུའང་ཟ་བར་བྱེད་དོ། །དེ་བདག་ལ་རབ་ཏུ་འཁྲུགས་པར་གྱུར་ན་ཟས་དང་བཅས་པར་<line/>
གྱུར་དུ་ཟིན་ཀྱང་སྤྲོ་བ་འཇིག་པར་བྱེད་དོ། །བདག་གིས་མིག་འབྱེད་པ་དང་འཛུམ་པར་བྱེད་ཀྱང་མི་ནུས་སོ། །རླུང་དེ་སྟོབས་དང་ལྡན་པར་གྱུར་པས་བདག་གི་ཡིད་ལ་ཆོས་རྣམས་སྲིང་<line/>
བར་ཡང་མི་འགྱུར་རོ། །དེས་ཟས་དང་ལྡན་པའི་རླུང་ལ་སོ་སོར་བརྟགས་པར་གྱུར་བས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་<line/>
ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལུས་ཅི་ཞིག་བྱེད་པ་ཡིན་ན། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྟེང་དུ་འགྲོ་བར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེས་བདག་ལ་ལས་ཅི་ཞིག་<line/>
</page>
<page index="490" id="246A">༄༅། །བྱེད་པ་ཡིན་པ་ཡང༌། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་སོ་འབྱེད་པར་བྱེད་པའི་རླུང་འཁྲུགས་<line/>
པར་གྱུར་ན་ནི། དེས་བདག་གི་སོ་ལ་ལྷང་ཀྱོག་དང༌། སོ་འཇིག་པ་དང༌། སོ་རྣམས་རྩ་བ་ནས་འབྲུལ་བ་དང༌། སོ་རྣམས་རྙིལ་སྐྲངས་པ་དང༌། ཁ་སྐྲངས་པ་དང༌། མཆུ་སྐྲངས་པ་དང༌། རྐན་ཡང་སྔོན་པོར་<line/>
བྱེད་དོ༑ ༑དེས་སོ་འབྱེད་པར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་<line/>
ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་ལུས་ལ་རླུང་གཞན་གང་དག་རབ་ཏུ་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱི་སམ། ལྷའི་མིག་གིས་<line/>
མཐོང་བར་གྱུར་པ། རྩེའུ་ཆུང་དག་ལ་རབ་ཏུ་སྲེག་པར་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་བདག་ལ་<line/>
ལས་ཅི་ཞིག་བྱེད་པ་ཡང་དེས་མཐོང་བར་གྱུར་པ་ནི། རྩེའུ་ཆུང་ལ་རབ་ཏུ་སྲེག་པར་བྱེད་པ་ཞེས་བྱ་བའི་རླུང་བདག་ལ་རབ་ཏུ་འཁྲུགས་པར་གྱུར་ན། དེས་བདག་གི་མགྲིན་པ་ལ་ཟུག་<line/>
གཟེར་དང༌། མགྲིན་པ་ལ་ཤ་འབྲས་དང༌། མགྲིན་པ་སྦོམ་པོར་ཡང་བྱེད་དོ། །འུར་འུར་ཞེས་ཀྱང་བྱེད་དོ། །དེས་རྩེའུ་ཆུང་ལ་སྲེག་པར་བྱེད་པའི་རླུང་ལ་སོ་སོར་བརྟགས་པར་གྱུར་<line/>
</page>
<page index="491" id="246B">བས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་<line/>
གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འོག་ཏུ་<line/>
འགྲོ་བ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་བདག་ལ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། འོག་ཏུ་འགྲོ་བར་བྱེད་པའི་རླུང་<line/>
དེ་འཁྲུགས་པར་གྱུར་ན་ཡང་དེས་བདག་གི་ཟས་རྣམས་ལས་མང་དུ་ནི། སུན་བཏོན་པར་གྱུར་ནས་ཤིན་ཏུ་ཉུང་བ་ཞིག་དངངས་པར་འགྱུར་རོ། །དེ་ལ་ཟས་རྣམས་དངངས་པར་གྱུར་པས་ནི།<line/>
པགས་པ་དང༌། ཁྲག་དང༌། ཤ་དང༌། ཚིལ་དང༌། རུས་པ་དང༌། ཁུ་ཆུ་དང༌། ལྷ་རྐང་རྣམས་ཀྱང་འཕེལ་བར་བྱེད་དོ། །རྙོག་པར་གྱུར་པས་ནི། རླུང་དང༌། མཁྲིས་པ་དང༌། བད་ཀན་རྣམས་<line/>
རབ་ཏུ་འཁྲུགས་པར་འགྱུར་རོ། །བདག་གི་སྟེང་དང་འོག་ཏུ་བྱེད་པའི་རླུང་དེ་གལ་ཏེ་འཁྲུགས་པར་གྱུར་ན་ནི། དེས་ཆེས་མང་དུ་ཟས་དང་བརྩོན་འགྲུས་རྣམས་སུན་འབྱིན་པར་བྱེད་དོ། །<line/>
ཤིན་ཏུ་ཉུང་བ་ཞིག་དང་བར་བྱེད་དོ། །དེས་འོག་ཏུ་འགྲོ་བའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་<line/>
</page>
<page index="492" id="247A">༄༅། །འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་<line/>
ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྟེང་དུ་འགྲོ་བར་བྱེད་པ་ཞེས་བྱ་བའི་རླུང་བདག་གི་ལུས་ལ་རབ་<line/>
ཏུ་གནས་པ་ཡིན་ཏེ། དེས་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ་ནི། སྟེང་དུ་འགྲོ་བར་བྱེད་པའི་རླུང་ནི། བདག་གི་སྤྱི་བོ་ལ་བརྟེན་ནས་སྤྱི་བོའི་ཐོད་པ་ཕུག་པར་གྱུར་ནས་ངུ་བ་ལྟ་བུ་སྤྱི་བོ་ནས་བྱུང་སྟེ་འགྲོ་བར་བྱེད་དོ། །<line/>
བདག་ཚ་བར་གྱུར་པའི་ནང་ན་འགྲོ་བར་གྱུར་ན་སྤྱི་བོ་བརྟོལ་ནས་ངུ་བ་ཉིད་དུ་རྒྱུ་བར་བྱེད་དོ། །དེ་ནི། གཙུག་ཕུད་ནས་མཐོང་བར་འགྱུར་རོ། །ཉིན་མོ་དང་མཚན་མོ་མེད་པར་ཡང་རྒྱུན་<line/>
མི་འཆད་པར་འགྲོ་བའོ། །སོ་སོའི་སྐྱེ་བོ་རྣམས་ཐམས་ཅད་ཀྱིས་མངོན་སུམ་དུའང་མཐོང་ངོ༌། །གལ་ཏེ་ཡང་རབ་ཏུ་འཁྲུགས་པར་གྱུར་ན། དེ་ནི། སྤྱི་བོ་བརྟོལ་ནས་ཀུན་ཏུ་འགྲོ་བར་<line/>
བྱེད་དོ༑ ༑དེ་རྒྱུན་མ་ཆད་པས་ཞག་གསུམ་ན་ངེས་པར་འཆི་བར་འགྱུར་རོ། །དེས་སྟེང་དུ་འགྲོ་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་<line/>
</page>
<page index="493" id="247B">དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་<line/>
པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་བདག་གི་གློ་ན་རྒྱུ་བར་བྱེད་པའི་རླུང་འཁྲུགས་པར་<line/>
གྱུར་ན༑ དེས་བདག་གི་དབུགས་དབྱུང་བ་དང་རྡུབ་པ་རྣམས་ཀྱང་བསྐྱོད་པར་བྱེད་པ་དང༌། བདག་གི་རྩ་དང་རྒྱུས་པ་རྣམས་ཐམས་ཅད་ཀྱང་གཡོ་བར་བྱེད་དོ། །རྣམ་པར་འདྲེ་བར་བྱེད་ཅིང་<line/>
འཕྱང་བར་ཡང་བྱེད་དོ། །ཀུན་ནས་ཐུང་བར་བྱེད་ཅིང་རིང་བར་ཡང་བྱེད་ལ། སྣ་སྤུབས་དག་གཞོམ་པར་བྱེད་དོ། །ཤུ་ཤུའུ་བདག་ཀྱང་སྐྱེད་པར་བྱེད་དོ། །དེས་ཀྱང་བདག་འཆི་བ་ལ་ཐུག་པའི་<line/>
སྡུག་བསྔལ་འབྱུང་བར་འགྱུར་རོ། །དེས་རྩི་བ་ལོགས་ལ་རྒྱུ་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་<line/>
འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཟ་མ་ཏོག་ལ་གནས་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་<line/>
</page>
<page index="494" id="248A">༄༅། །པ་ན་བདག་ལ་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། ཟ་མ་ཏོག་ལ་<line/>
གནས་པའི་རླུང་གལ་ཏེ་འཁྲུགས་པར་གྱུར་པ་ན། དེས་བདག་གི་རྒྱུས་པ་མང་པོ་ལག་པའི་གནད་ལ་གནས་པ་རྣམས་དང༌། རྐང་པ་ལ་གནས་པའི་རྒྱུས་པ་མང་པོ་རྣམས་དང༌། རྒྱབ་<line/>
ལ་གནས་པའི་རྒྱུས་པ་མང་པོ་རྣམས་དང༌། གསང་བ་ལ་གནས་པའི་རྒྱུས་པ་མང་པོ་རྣམས་དང༌། ལུས་ཐམས་ཅད་ལ་གནས་པའི་རྒྱུས་པ་མང་པོ་རྣམས་ཀུན་ཏུ་འཁུམ་པར་བྱེད་<line/>
དོ༑ ༑ཀུན་ནས་འབྲལ་བར་བྱེད་དོ། །ཀུན་ཏུ་སྒོ་བར་བྱེད་དོ། །སེམས་དང་བྲལ་བར་ཡང་བྱེད་དོ། །རྒྱུས་པའི་ཚོགས་ཆེན་པོ་དེ་ལ་ཡང་ལུས་པོ་ཞེས་ཀྱང་རྗོད་པར་བྱེད་དོ། །དེས་ཟ་མ་<line/>
ཏོག་ལ་གནས་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་<line/>
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ན། དེས་སྤུ་འབྱེད་པར་བྱེད་པ་ཞེས་བྱ་བའི་རླུང་བདག་གི་ལུས་ལ་<line/>
རབ་ཏུ་གནས་པར་འགྱུར་པ་མཐོང་བར་གྱུར་ཏོ། །དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་ཡིན་པ་ཡང་དེས་ཐོས་པ་ལས་བྱུང་བའི་<line/>
</page>
<page index="495" id="248B">ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་སྤུ་འབྱེད་པ་ཞེས་བྱ་བའི་རླུང་བདག་གི་ལུས་ལ་འཁྲུགས་པར་གྱུར་ན་ནི། དེས་བདག་གི་ཡན་ལག་དང་ཉིང་<line/>
ལག་རྣམས་ཐམས་ཅད་ལ་གནས་པའི་སྤུ་རྣམས་འཇོམས་པར་བྱེད་དོ། །སེར་སྐྱར་ཡང་བྱེད་པ་དང༌། ཡན་ལག་དེའི་ཡུལ་ཕྱོགས་རྣམས་མདོག་ངན་པར་ཡང་བྱེད་དོ། །བདག་གི་<line/>
སྤུ་རྣམས་ཉམས་པར་འགྱུར་རོ། །ཞེས་ཤེས་པར་ཡང་འགྱུར་བ་དང༌། ཆུད་འཛའ་བར་གྱུར་པ་རྣམས་ནི། ཕྱིར་ཞིང་ལྷག་པར་ཁྱད་པར་དུ་འཕེལ་བར་ཡང་འགྱུར་རོ། །དེས་སྤུ་<line/>
འབྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རྟོག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་<line/>
ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་<line/>
ཀྱིས་སམ། ལྷའི་མིག་གིས་མཐོང་བར་གྱུར་པ། རླུང་རྗེས་སུ་མཐུན་པ་ཞེས་བྱ་བ་སྟེ། རླུང་འཁྲུགས་པའམ་མ་འཁྲུགས་པ་ན་ཡང་ལས་ཅི་ཞིག་བྱེད་པ་ཡང༌། དེས་ཐོས་པ་ལས་བྱུང་<line/>
བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། རྗེས་སུ་མཐུན་པར་གཡོ་བའི་རླུང་ནི། སྐབས་དང་སྐབས་རྣམས་སུ་ཇི་ལྟ་བར་རླུང་གིས་རྗེས་སུ་མཐུན་པར་སྤྲོ་བར་བྱེད་པ་སྟེ།<line/>
</page>
<page index="496" id="249A">༄༅། །ཐ་མལ་བའི་ཚད་དུ་འགྲོ་བ་དང༌། འོང་བ་དང༌། བསྐུམ་པ་དང༌། རྐྱོང་བ་དང་རྣམས་རྗེས་སུ་མཐུན་པར་རྣམ་པར་འབྱེད་པར་བྱེད་པའོ། །གལ་ཏེ་ཡང་ལུས་<line/>
ཐམས་ཅད་དུ་འགྲོ་བར་བྱེད་པས་བསྐྱོད་ནས་ནི། དེས་ཡིད་རྒྱུ་བར་བྱེད་པའི་རྒྱུན་ཡང་བསྐྱོད་པར་བྱེད་དོ། །དེའི་རྐྱེན་གྱིས་བདག་རླུང་གིས་སྨྱོན་པར་འགྱུར་རོ། །བདག་གི་སེམས་<line/>
མཉམ་པར་བཞག་པར་ཡང་མི་འགྱུར་རོ། །དེས་རླུང་རྗེས་སུ་མཐུན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །<line/>
གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ལ། དེ་འཁྲུགས་པར་གྱུར་པ་དང༌།<line/>
འཁྲུགས་པར་མ་གྱུར་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལས། ཉལ་བ་ལས་རྣམ་པར་གཡེང་<line/>
བ་སྟོན་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་གལ་ཏེ་བདག་ལ་འཁྲུགས་པར་གྱུར་ན། དེས་བདག་སངས་རྒྱས་ཀྱི་གསུང་ཉན་པར་གྱུར་པ་ན་ནི། གཉིད་སྐྱེད་པར་བྱེད་དོ། །<line/>
ཀུན་ནས་ཉོན་མོངས་པ་ཅན་མི་དགེ་བར་གྱུར་པ་རྣམས་ཉན་ན་ནི། གཉིད་མི་སྐྱེད་དོ། །དེ་སེམས་ཅན་གྱི་རྒྱུན་རྣམ་པར་གཡེང་བ་ཉིད་དུའང་བྱེད་དོ། །མཚན་མོ་ཡང་ཡིད་ལ་བྱེད་པ་ཡང་དག་<line/>
</page>
<page index="497" id="249B">བར་མི་འགྱུར་རོ། །བདག་མང་དུ་མངོན་པར་བརྗོད་པར་འགྱུར་རོ། །ཕྱོགས་སུ་གྱུར་པ་རྣམས་ན་ཡང་བདག་གིས་སྐྲ་ཤད་འཛིངས་པར་མཐོང་བར་འགྱུར་རོ། །དེས་ཉལ་བས་རྣམ་པར་<line/>
གཡེངས་པ་རྣམས་སྟོན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་<line/>
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན། དེས་ལས་ནི། ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་<line/>
རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མི་བཟོད་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་<line/>
ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལས་གལ་ཏེ་བདག་གི་མི་བཟོད་པའི་རླུང་འཁྲུགས་པར་གྱུར་ན་།<line/>
དེས་བདག་གླེང་གཞི་ཆུང་དུ་ཙམ་གྱིས་ཀྱང་རབ་ཏུ་ཁྲོ་བར་བྱེད་དོ། །དེས་ཁྲོ་བའི་དབང་དུ་གྱུར་པར་ཡང་ལེགས་པར་སྟོན་པར་བྱེད་དོ། །སོ་སོའི་སྐྱེ་བོ་རྣམས་ལ་ཁྲོ་བ་སྐྱེད་པར་འགྱུར་བ་ཡང་<line/>
ཡིན་ནོ༑ ༑སྤུ་རྣམས་ཀྱང་ལངས་པར་བྱེད་དོ། །སྙིང་ལ་གནས་པའི་རླན་རྣམས་སྐྱེད་པར་ཡང་བྱེད་དོ། །བདག་གིས་ཉེ་བ་ན་གནས་པའི་གཟུགས་རྣམས་ཀྱང་རིང་བ་ན་གནས་པ་བཞིན་དུ་མཐོང་<line/>
</page>
<page index="498" id="250A">༄༅། །ངོ༌། །བདག་གིས་ཉི་མ་དང་ཟླ་བ་དག་གི་དཀྱིལ་འཁོར་ཡང་ཕྱིན་ཅི་ལོག་ཏུ་མཐོང་བར་འགྱུར་རོ། །ཟླ་བ་ཡང་ཉི་མ་ལྟར་བདག་གིས་མཐོང་བར་འགྱུར་ཏེ། རླུང་དེ་རབ་<line/>
ཏུ་འཁྲུགས་པར་གྱུར་པའི་སྐྱོན་གྱིས་ཡིན་ནོ། །དེས་མི་བཟོད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་<line/>
རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་<line/>
ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལྕེ་ལ་གསལ་བྱེད་དང་ཡི་གེ་རྣམས་བྱེད་པ་ཞེས་བྱ་བའི་རླུང་བདག་གི་<line/>
ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་ན་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་<line/>
ནི༑ བདག་གི་གསལ་བྱེད་དང་ཡི་གེ་གང་ཡིན་པ་འདི་དག་རྣམས་ནི། བརྗོད་པར་བྱ་བར་ཡང་མི་ནུས་ཀྱི། དེ་དག་ནི། སེམས་དང་སེམས་ལས་བྱུང་བ་དག་གིས་དམིགས་པས་ལྕེ་ལས་<line/>
བརྗོད་པ་དང་ཡི་གེ་རྣམས་དང་བཅས་པར་རླུང་གི་མངོན་པར་བརྗོད་པ་ཡིན་ཏེ། སེམས་ཀྱིས་བྱེད་པའི་རྗེས་སུ་འབྲང་བར་བྱེད་པའི་རླུང་གིས་བསྐྱོད་པར་གྱུར་པས་བརྗོད་པ་དང་ཡི་གེ་རྣམས་<line/>
</page>
<page index="499" id="250B">གཅིག་མ་ཡིན་པར་བྱེད་པ་ཡིན་ཞིང༌། དེ་ལྟར་ལྕེས་བརྗོད་པ་དང་ཡི་གེ་བྱེད་པའི་རླུང་ལ་བརྟེན་པར་གྱུར་ནས་གསལ་བྱེད་དང་ཡི་གེའི་ཀུན་བརྗོད་པ་དུ་མ་རྣམས་བྱེད་པ་ཡིན་ནོ། །གལ་ཏེ་<line/>
ཡང་འཁྲུགས་པར་གྱུར་ན་ནི། ལྕེ་ཞན་པར་འགྱུར་བའམ། ལྕེ་མགྱོགས་པར་ཡང་བྱེད་ཅིང་ལྐུགས་པར་བྱེད་དོ། །ལྕེ་ལ་གསལ་བྱེད་དང་ཡི་གེ་བྱེད་པ་ཞེས་བྱ་བའི་རླུང་ལ་སོ་སོར་བརྟགས་<line/>
པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ།<line/>
བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་<line/>
མཐོང་བར་གྱུར་པ། རོ་སྲེད་པར་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་བདག་ལ་འཁྲུགས་པའམ་མ་འཁྲུགས་པ་ན་ལས་ཅི་ཞིག་བྱེད་པ་ཡང༌། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གི་རོ་སྲེ་བར་བྱེད་པའི་རླུང་འཁྲུགས་པར་གྱུར་ན། དེས་བདག་གི་ལྕེའི་རྩེ་མོ་ལ་སྲིན་མངར་མོས་<line/>
འདོད་པར་བྱེད་དོ། །དེས་བདག་ཐམས་ཅད་དུ་འདོད་པར་གྱུར་པ་དང༌། ཐམས་ཅད་དུ་དགའ་བར་གྱུར་པ་དང༌། ཐམས་ཅད་དུ་ཡིད་དུ་འོང་བར་གྱུར་པའི་ཟས་རྣམས་ལ་བདག་དགའ་བར་<line/>
</page>
<page index="500" id="251A">༄༅། །འགྱུར་རོ། །བདག་གིས་མིད་པར་ཡང་བྱེད་མི་ནུས་སོ། །བདག་ཟས་དེ་དང་བྲལ་བར་གྱུར་ན་ལུས་བསམ་གཏན་ལ་མཉམ་པར་འཇོག་པར་བྱེད་མི་ནུས་པར་འགྱུར་<line/>
རོ༑ ༑དགེ་བའི་ཆོས་རྣམས་ལ་ཡང་ཤིན་ཏུ་སྤྲོ་བར་ཡང་མི་འགྱུར་རོ། །བདག་གི་ལུས་ཀྱི་སྐྱོན་གྱིས་ཡིན་ཏེ། གཟུགས་ནི། ཕན་ཚུན་གྱི་དབང་གིས་ཀུན་ཏུ་གནས་པའི་ཕྱིར་ན། ཇི་<line/>
ལྟར་དབྱུག་གུ་གཉིས་ཕན་ཚུན་དུ་ལྟོས་པའི་དབང་གིས་འཛིན་པར་བྱེད་པ་ནི། ཕན་ཚུན་གྱི་སྟོབས་ཀྱིས་ཡིན་ནོ། །དེ་བཞིན་དུ་མིང་དང་གཟུགས་གཉིས་ཕན་ཚུན་གྱི་སྟོབས་ཀྱིས་<line/>
དང༌། ཟས་ཀྱི་དབང་གིས་ཀྱང་འཁོར་བའི་ཕུང་པོ་འདི་ཡིན་ནོ། །ཇི་ལྟར་ཕྱེ་དང་ཆུ་གཉིས་འདྲེས་པར་གྱུར་པ་དག་གི་ཕན་ཚུན་གྱི་སྟོབས་ཀྱིས་གོང་བུར་འགྱུར་རོ། །དེ་བཞིན་དུ་ཕན་<line/>
ཚུན་གྱི་སྟོབས་ཀྱིས་མིང་དང་གཟུགས་དག་གནས་པ་ཡིན་ནོ། །དེས་རོ་བསྲེ་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་<line/>
པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་<line/>
པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་བདག་གི་མཆིན་པ་ཀུན་ཏུ་སུན་<line/>
</page>
<page index="501" id="251B">འབྱིན་པར་བྱེད་པའི་རླུང་འཁྲུགས་པར་གྱུར་ན། དེས་བདག་གི་ཟས་རྣམས་མཚན་མོ་འཇུ་བར་བྱེད་པ་ན་ལྷང་ཀྱོག་སྐྱེད་པར་བྱེད་པ་དང༌། ཟས་རྣམས་ཀྱང་སྐྱུར་པོར་བྱེད་དོ། །དེ་སྲིད་དུ་ལྷང་<line/>
ཀྱོག་ཡོད་པར་གྱུར་པ་ཇི་སྲིད་པ་དེ་སྲིད་དུ་ཟས་རྣམས་ཀྱང་སྙོམས་པར་མི་འགྱུར་རོ། །བདག་གི་ཡན་ལག་དང་ཉིང་ལག་རྣམས་ཐམས་ཅད་ཀྱང་སྤྲོ་བ་མེད་པར་འགྱུར་རོ། །འབྲེལ་བ་རྣམས་ཐམས་<line/>
ཅད་ཀྱང་རྒྱུས་པའི་དྲ་བ་ཐམས་ཅད་དུ་འབྲེལ་བར་བྱས་པར་འགྱུར་རོ། །མཆིན་པ་ཀུན་ཏུ་སུན་འདོན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་<line/>
སོར་ཤེས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པའམ་<line/>
འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བཤང་བ་སྟེང་དུ་བྱེད་པའི་བདག་གིས་རླུང་<line/>
དེ་འཁྲུགས་པའམ་མ་འཁྲུགས་པར་གྱུར་ན་སྟེ། དེས་བདག་གི་ཁ་དང་སྣ་བུག་དག་ནས་དྲི་ངན་པ་རྣམས་སྐྱེད་པར་བྱེད་དོ། །བདག་གི་ནང་ནས་བྱུང་ནས་སྤུའི་ཁུང་བུ་རྣམས་ཐམས་ཅད་ལས་<line/>
ཀྱང་ཕྱིར་འབྱིན་པར་བྱེད་དོ། །ཟས་ཀྱི་གནས་དང་པོའི་སྟེང་དུ་གྱུར་པར་བཤད་པ་དང་ཟས་ཀྱི་གནས་ཐ་མ་དག་འདྲེན་པར་བྱེད་དོ། །དེས་ཀྱང་བདག་ཤིན་ཏུ་དྲག་པ་དང་ཚ་བ་དང་རྩུབ་པར་<line/>
</page>
<page index="502" id="252A">༄༅། །གྱུར་པའི་ཚོར་བ་ལུས་སུ་གྱུར་པ་ཐམས་ཅད་ལ་འབྱུང་བར་འགྱུར་རོ། །ཟས་ཀྱང་ཡང་དག་པ་དང་བདེ་བར་འཇུ་བར་ཡང་མི་འགྱུར་རོ། །བདག་བསམ་གཏན་གྱི་<line/>
བདེ་བས་གནས་པར་ཡང་མི་འགྱུར་རོ། །བདག་གིས་ཉིན་མོ་སྤྱོད་པའི་སར་དགེ་བའི་ཕྱོགས་ལ་སྦྱོར་བར་ཡང་མི་ནུས་སོ། །བཤང་བ་གྱེན་དུ་ཟློག་པར་བྱེད་པའི་རླུང་ལ་སོ་སོར་བརྟགས་<line/>
པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ།<line/>
གཞང་ལ་ཀུན་ཏུ་རྒྱུ་བ་ཞེས་བྱ་བའི་རླུང་ལུས་ལ་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གཞང་ལ་ཀུན་ཏུ་རྒྱུ་བ་ཞེས་བྱ་བའི་རླུང་ལུས་ལ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་<line/>
ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། གལ་ཏེ་བདག་གི་གཞང་ལ་ཀུན་ཏུ་རྒྱུ་བའི་རླུང་འཁྲུགས་པར་<line/>
གྱུར་ན༑ དེས་བདག་གི་གཞང་ལ་འབྲུམ་བུའི་རིགས་ལྔ་དང་འཐུག་ཀོབ་ཏུ་གྱུར་པ་གསུམ་ཀུན་ནས་སྐྱེད་པར་བྱེད་དོ། །གཞང་ལ་ཀུན་ཏུ་བརྟེན་ནས་ཀྱང་རླུང་གིས་རྣག་རྣམས་འབྱིན་པར་<line/>
</page>
<page index="503" id="252B">བྱེད་དོ༑ ༑རྣམ་པར་སྲེག་པར་བྱེད་པ་དང་གཉིད་དུ་ཡང་འགྱུར་རོ། །རྒྱུས་པ་དང་ཀླད་ཕོར་དག་འཁྲུག་ཅིང་འཁྲུགས་པར་ཡང་འགྱུར་རོ། །མེ་དྲོད་ཉམས་པར་ཡང་འགྱུར་བ་དང༌། བདག་གི་ལྕེ་<line/>
ཡང་རོ་ལ་སྲེད་པ་དང་བྲལ་བར་འགྱུར་རོ། །དེས་བཤང་བ་ལ་རྒྱུ་བའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་<line/>
རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་ལུས་ལ་རླུང་གཞན་གང་དག་རབ་ཏུ་གནས་པ་ཡིན་ལ། དེ་བདག་ལ་འཁྲུགས་པར་གྱུར་པའམ་<line/>
འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དྲན་པ་ཀུན་ནས་འཇོམས་པ་ཞེས་བྱ་བའི་<line/>
རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
མཐོང་བར་གྱུར་པ་ལ། གལ་ཏེ་བདག་གི་དྲན་པ་ཀུན་ནས་སུན་འདོན་པའི་རླུང་འཁྲུགས་པར་གྱུར་ན། དེས་བདག་གི་དྲན་པ་རྣམས་འཇོམས་པར་བྱེད་དོ། །བདག་གིས་སྔོན་བླགས་པ་རྣམས་ནི།<line/>
མི་དྲན་ནོ། །བདག་གིས་དམིགས་པ་མེད་པ་བཞིན་དུ་ཕྱོགས་རྣམས་མཐོང་ངོ༌། །གློ་ལུ་བར་བྱེད་པ་དག་ཀྱང་ཡང་དང་ཡང་དུ་འགྱུར་རོ། །སྤུ་རྣམས་ཐམས་ཅད་ཀྱང་རྩུབ་མོར་འགྱུར་རོ། །བདག་<line/>
</page>
<page index="504" id="253A">༄༅། །གི་སེན་མོ་རྣམས་ཀྱང་མདངས་ཁྲག་མེད་པར་འགྱུར་རོ། །བདག་ལ་ཚ་གྲང་དག་ཀྱང་ལྷན་ཅིག་ཏུ་འགྱུར་རོ། །བདག་གིས་ཟོས་པ་རྣམས་ཀྱང་ཧ་ཅང་དྲན་<line/>
པའང་མ་ཡིན་ནོ། །དེས་དྲན་པ་སུན་འབྱིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་<line/>
པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་<line/>
ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་སྤྲོ་བར་བྱེད་པའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་<line/>
འཁྲུགས་པའམ་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ་གལ་ཏེ་བདག་གི་སྤྲོ་<line/>
བར་བྱེད་པའི་རླུང་འཁྲུགས་པར་གྱུར་ན། དེས་རབ་ཏུ་ཕལ་ཆེ་བར་གྱུར་པའི་བཟའ་བར་བྱ་བ་དང༌། བཅའ་བར་བྱ་བ་ཤིན་ཏུ་བསོད་པ་རྣམས་ལ་བདག་གིས་རབ་ཏུ་བརྩོན་པ་<line/>
བསྐྱེད་ནས་མིད་པར་གྱུར་ཀྱང་ལུས་ལ་སྤྲོ་བ་སྐྱེ་བར་འགྱུར་བ་ཉིད་ཀྱང་མ་ཡིན་ནོ། །བདག་གི་ལུས་པོ་དུག་གིས་བདུགས་པ་བཞིན་དུ་འགྱུར་ཏེ་རླུང་དེ་རབ་ཏུ་འཁྲུགས་པའི་རྐྱེན་<line/>
</page>
<page index="505" id="253B">གྱིས་སོ༑ ༑དེས་སྤྲོ་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་<line/>
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལུས་དང་སེམས་ཀྱི་སྟོབས་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་<line/>
མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ་ཇི་ལྟ་ཇི་ལྟར་བདག་མངལ་ལ་སོགས་པ་<line/>
རྣམས་ནས་དེ་ལྟ་དེ་ལྟར་བདག་གི་སེམས་ཀྱང་འཕེལ་བར་བྱེད་དོ། །རླུང་དེའི་མཐུས་བྱ་བ་དང་བྱ་བ་མ་ཡིན་པ་དག་ལ་ཡང་བདག་གི་སེམས་གསལ་པོར་ཡང་རླུང་དེས་བྱེད་དོ། །བདག་གིས་<line/>
ཤེས་པར་འགྱུར་ཞིང་དང་པོ་དུས་རིང་པོ་ནས་བྱས་པའི་བྱ་བ་རྣམས་ལ་ཡང་བདག་གིས་ཡང་དག་པར་དྲན་ནོ། །བདག་གི་འགྲོ་བ་དང་འོང་བ་དག་ཀྱང་འཇོམས་པར་མི་འགྱུར་རོ། །<line/>
བདག་གྲང་བ་དང༌། དྲོ་བ་དང༌། ལྟོགས་པ་དང༌། སྐོམ་དང་བཅས་པར་འགྱུར་རོ། །བདག་གི་ལུས་མཁྲང་པོར་ཡང་འགྱུར་ཞིང་སྐྲ་དཀར་རྣམས་ཀྱང་དུས་མ་ཡིན་པར་མི་སྐྱེའོ། །དེས་<line/>
</page>
<page index="506" id="254A">༄༅། །ལུས་དང་སེམས་ཀྱི་སྟོབས་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་<line/>
ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། མགྲིན་པ་དང་ངག་རྣམ་པར་འཇོམས་པར་བྱེད་<line/>
པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་<line/>
སམ༑ ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གི་མགྲིན་པ་དང་ངག་རྣམ་པར་འཇོམས་པར་བྱེད་པ་ཞེས་བྱ་བའི་རླུང་འཁྲུགས་པར་གྱུར་ན། དེས་བདག་གི་<line/>
ལུས་རང་བཞིན་དུ་གནས་པར་ནི་རྒྱུ་གཞན་གྱིས་འགྱུར་རོ། །རླུང་དེ་གཞི་དེས་འཁྲུགས་པར་གྱུར་པས་དེའི་ཕྱིར་ལྐུགས་པར་བྱེད་དོ། །དེས་ཡང་ན་འོན་པར་བྱེད་པའམ། དེས་<line/>
ཡང་ན་ལག་པ་འཁུམས་པར་འགྱུར་བའམ། དེས་ཡང་ན་སྒུར་པོ་ཉིད་དུ་བྱེད་པའམ། དེས་ཡང་ན་དམུས་ལོང་དུ་བྱེད་པར་འགྱུར་ཏེ་རྣམ་པ་དེ་ལྟ་བུ་རྣམས་ཀྱི་ནད་རྣམས་ཀུན་<line/>
</page>
<page index="507" id="254B">ཏུ་སྐྱེད་དོ། །གལ་ཏེ་འཁྲུགས་པར་མ་གྱུར་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་རྣམས་འབྱུང་བར་མི་འགྱུར་རོ། །དེས་མགྲིན་པ་དང་ངག་རྣམ་པར་འཇོམས་པར་བྱེད་པའི་རླུང་<line/>
ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་<line/>
ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཉལ་བ་<line/>
ན་ལུ་བར་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་<line/>
ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་ཉལ་བར་གློ་ལུ་བར་བྱེད་པའི་རླུང་འཁྲུགས་པར་གྱུར་ན་ནི། དེས་བདག་གིས་རྣམ་པར་འགྱུར་བ་དང་<line/>
བཅས་པའི་རྨི་ལམ་རྣམས་མཐོང་བར་གྱུར་རོ། །རྣ་བ་ངན་པར་གནས་པར་གྱུར་པའི་འཁྲུལ་པའི་བྱ་བ་རྣམས་བྱིས་པ་རྣམས་ཐམས་ཅད་ལ་ཡང་འབྱུང་བ་ཡིན་ཏེ། བདག་གི་རུས་<line/>
པའི་ཚིགས་རྣམས་ཀུན་ཏུ་འབིགས་པར་བྱེད་པའི་ཚོར་བ་དག་ཀུན་ཏུ་གྶྐྱེད་དོ། །ཉལ་བ་ན་ཕྱིས་ལུས་ལ་འགྱུར་རོ། །དེས་ཉལ་བ་ན་ལུ་བར་བྱེད་པའི་རླུང་ལ་སོ་སོར་བརྟགས་པར་གྱུར་<line/>
</page>
<page index="508" id="255A">༄༅། །པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་ཏེ། རླུང་གཞན་གང་དག་བདག་གི་ལུས་ལ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་<line/>
སམ༑ ལྷའི་མིག་གིས་མཐོང་བར་གྱུར་པ། དྲོད་འཛིན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། སྲོག་ཆགས་རྣམས་ཐམས་ཅད་འགའ་ཞིག་གི་ལུས་<line/>
ལའང་ཉུང་བར་མི་བྱེད་དོ། །དེ་ནི། སྲོག་ཆགས་འདི་དག་རྣམས་ཐམས་ཅད་ཀྱི་སྲོག་ཅེས་བྱ་པ་སྟེ། ལྷན་ཅིག་ཏུ་ལུས་འཛིན་པར་བྱེད་པ་རྣམ་པར་ཤེས་པའི་རྟེན་དུ་གྱུར་པ་ཡིན་ནོ། །དེ་<line/>
གལ་ཏེ་འཁྲུགས་པར་གྱུར་ན་སྲོག་ཆགས་རྣམས་ཐམས་ཅད་གསོད་པར་བྱེད་དོ། །དེས་དྲོད་ཀུན་ཏུ་འཛིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་<line/>
དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་<line/>
པ་དང༌། དེ་འཁྲུགས་པར་གྱུར་པ་དང༌། འཁྲུགས་པར་མ་གྱུར་པ་ན་ཡང་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
</page>
<page index="509" id="255B">མཐོང་བར་གྱུར་པ། བདག་གི་རླུང་ལུས་ཐམས་ཅད་འཁྱིལ་པ་ཞེས་བྱ་བ་གལ་ཏེ་མངལ་ན་གནས་པ་རྣམས་ཀྱི་ཡང་གང་ལ་ལུས་རབ་ཏུ་རྒྱས་པར་གྱུར་པ་ཡོད་པ་རྣམས་ཀྱང་དེས་དེའི་ལུས་ཆེས་མི་<line/>
འཕེལ་བ་དང༌། ཤིན་ཏུ་ཉམས་པ་དང༌། ལྷག་པར་ཡང་འགྱུར་རོ། །ཐུང་བའམ་གོག་པོའམ་འཁུམས་པར་ཡང་འགྱུར་རོ། །དེས་ལུས་ཐམས་ཅད་སྡོམ་པར་བྱེད་པའི་རླུང་ལ་སོ་སོར་བརྟགས་པར་<line/>
གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། རླུང་གཞན་གང་དག་<line/>
བདག་གི་ལུས་ལ་རབ་ཏུ་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། པགས་པ་འཛིན་པ་ཞེས་བྱ་བའི་རླུང་ལུས་ལ་རབ་ཏུ་གནས་<line/>
པ་ཡིན་ཏེ། དེ་ཕྱི་རོལ་གྱི་རླུང་དང་མཚུངས་པར་འགྲོགས་པས་ཀུན་ཏུ་རེག་པར་བྱེད་དེ། རླུང་དེ་ནི། གྲང་བ་དང༌། དྲོ་བ་དང༌། དམན་པ་དང༌། གསོད་པ་དང༌། རབ་ཏུ་སྟོབས་ཆེ་བ་དང༌། དུས་སུ་ཇི་<line/>
ལྟ་བར་རིགས་པ་དང༌། ཇི་ལྟར་དུས་སུ་རིགས་པ་རྣམས་ཡིན་ནོ། །དེས་པགས་པ་འཛིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་<line/>
དོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ཞེ་ན། དེས་ཐོས་པ་ལས་བྱུང་བའི་<line/>
</page>
<page index="510" id="256A">༄༅། །ཤེས་རབ་ཀྱིས་སམ། ལྷའི་མིག་གིས་ཀྱང་རུང་སྟེ། ཉོན་མོངས་པ་མེད་པ་གཞན་གྱི་སྐྱོན་གྱིས་མི་བཀྲི་བ་ངམ་གྲོག་རྣམས་ལས་རྒལ་བ་ཇི་ལྟ་བ་བཞིན་དུ་དེ་ཁོ་ན་ཉིད་<line/>
མཐོང་བར་གྱུར་པའི་ལྷའི་མིག་གིས་མཐོང་བ་འདི་ན་རླུང་གཞན་ནི། ཡོད་པ་མ་ཡིན་ལ། ལུས་ལ་ཡང་དེ་ཙམ་ཞིག་དང་ལྡན་པ་ཡིན་ནོ། །རླུང་གི་ཚོགས་རྣམས་ནི། འདི་དག་ཡིན་ཞིང་རླུང་<line/>
གི་ཕུང་པོ་དང༌། སྲིན་གང་དག་གིས་ཁམས་ལ་དམིགས་པར་བྱེད་པའི་དབང་པོ་ལས་དང་ཉོན་མོངས་པ་དང་བཅས་པའི་ལུས་འཛིན་པར་བྱེད་པ་དང༌། མཐོ་འཚམ་པར་བྱེད་པ་རྣམས་ནི། དེ་<line/>
དག་ལས་མེད་དོ། །རྣལ་འབྱོར་སྤྱོད་པ་དེས་ཐ་མའི་རླུང་ལ་སོ་སོར་བརྟགས་ཤིང་ལུས་ཀྱི་གོང་བུ་འདི་མཐོང་བར་གྱུར་ནས་འདོད་པ་རྣམས་ལས་འདོད་ཆགས་དང་བྲལ་བར་འགྱུར་རོ། །<line/>
དགའ་བའི་འདོད་ཆགས་དང་ལྷན་ཅིག་ཏུ་གྱུར་པའི་སྲེད་པ་རྣམས་ཀྱིས་མི་འཆིང་ངོ༌། །བདུད་ཀྱི་ཡུལ་ལ་མི་གནས་སོ། །མྱ་ངན་ལས་འདས་པའི་མཐའ་ལ་གནས་པ་ཡིན་ནོ། །ཐོག་མ་མེད་<line/>
པའི་དུས་ནས་རབ་ཏུ་ཞུགས་པར་གྱུར་པའི་འདོད་ཆགས་དང༌། ཞེ་སྡང་དང༌། གཏི་མུག་གི་མུན་པ་རྣམས་འཇོམས་པར་བྱེད་དོ། །ཡེ་ཤེས་ཀྱི་ཉི་མའི་མཐར་ཡང་འབྱུང་བར་འགྱུར་རོ། །སོམ་<line/>
ཉི་མེད་པ་དང་ངམ་གྲོག་རྣམས་དང་རྣམ་པར་བྲལ་བར་ཡང་འགྱུར་རོ། །ཀུན་ནས་ཉོན་མོངས་པ་ཅན་དུ་གྱུར་པའི་སྒྲ་དང༌། རེག་བྱ་དང༌། རོ་དང༌། གཟུགས་དང༌། དྲི་རྣམས་ཀྱིས་འཁྲིད་པ་ཡང་མ་<line/>
</page>
<page index="511" id="256B">ཡིན་ནོ༑ ༑ཡུལ་གྱི་དེ་ཁོ་ན་ཉིད་མ་མཐོང་བ་ཡིན་པར་མི་འགྱུར་རོ། །ཁམས་གསུམ་མ་ལུས་པ་རྣམས་མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པར་ཡང་ཇི་ལྟ་བ་བཞིན་དུ་མཐོང་<line/>
ངོ༌། །ནཱ་ལ་ཏིའི་གྲོང་གི་བྲམ་ཟེ་དང༌། ཁྱིམ་བདག་རྣམས་དང༌། དགེ་སྦྱོང་རྣལ་འབྱོར་སྤྱོད་པ་རྣམས་ཀྱིས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་གྱུར་ཏོ། །ལུས་དྲན་པ་ཉེ་བར་གཞག་<line/>
པ་ལ་མངོན་པར་དགའ་བར་འགྱུར་རོ། །སྐྱེ་བ་དང་འཇིག་པར་འགྱུར་བའི་ཆོས་རྣམས་ཤེས་པ་དང༌། གཞན་རྣམས་ཀྱིས་འཁྲིད་པར་མི་འགྱུར་བ་དང༌། ལུས་ཐམས་ཅད་སོ་སོར་རྟོགས་པར་གྱུར་<line/>
པ་ན་བཅིང་བ་དང་ཐར་པ་རྣམས་ཐམས་ཅད་ཤེས་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ལུས་དེ་ཉིད་ལ་རྣམ་པར་འཇིག་པའི་མཐར་དང༌། ཟད་པ་དང༌། འགྲིབ་པ་དང༌། རྣམ་པར་<line/>
འཇིག་པའི་རྣམ་པ་གཞན་རྣམས་ཀྱིས་སོ་སོར་རྟོག་པར་བྱེད་དེ། ཇི་ལྟར་ན་ལུས་འདི་རྣམ་པར་འཇིག་པ་ཡིན། འཆི་བའི་དུས་ན་མེད་པར་འགྱུར་པ་ཡིན། ཇི་ལྟར་ན་སྲིན་རྣམས་རླུང་རྣམས་ཀྱིས་ཀུན་ཏུ་<line/>
བཅོམ་ནས་རླག་པར་བྱེད་པ་ཡིན། ཇི་ལྟར་ན་ཁམས་རྣམས་ཐམས་ཅད་འཁྲུགས་པར་གྱུར་པ་ཡིན། ཇི་ལྟར་ན་མཐའ་མའི་དུས་ཀྱི་བྱ་བར་འགྱུར་བ་ཡིན། སྲིན་རྣམས་རླུང་གིས་འཇོམས་པར་<line/>
གྱུར་པ་ན་ཇི་ལྟར་ན་སྟེང་འོག་ཏུ་འགྱུར་བ་ཡིན། དེ་ལྟར་ན་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དུ་རྣམ་པར་ལྟ་བར་བྱེད་དོ། །འཆི་བའི་དུས་ན་ཁམས་རྣམས་ཐམས་ཅད་<line/>
</page>
<page index="512" id="257A">༄༅། །ཀྱི་སྲིན་ཀུན་ཏུ་འཁྲུགས་པར་གྱུར་པ། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། སྔོན་དུ་ན་སྲིན་རྣམས་རླུང་<line/>
གིས་འཇོམས་པར་གྱུར་ལ། ཕྱི་ནས་ནི། བདག་འཆི་བར་འགྱུར་བ་ཡིན་ནོ། །བདག་གི་འདུ་བྱེད་རྣམས་ཐམས་ཅད་ཀྱང་རྣམ་པར་འཇིག་པར་འབྱུང་བར་འགྱུར་ཞིང་བདག་འཆི་<line/>
བར་འགྱུར་བའི་མཐར་ནི། མི་བཟད་ཅིང་རྩུབ་པའི་ཚོར་བ་རྣམས་འབྱུང་བར་འགྱུར་རོ། །དེས་རྣམ་པར་ལྟ་བར་བྱེད་དོ། །ཀླད་པ་ལ་གནས་ནས་རྒྱུ་བའི་སྲིན་རྣམས་ནི། སེན་མོ་ལ་<line/>
བརྟེན་པའི་རླུང་གིས་མགོ་ལས་ཀུན་ཏུ་བགྲོད་ནས་འཇོམས་པར་བྱེད་དོ། །འཆི་བར་བྱེད་དོ། །མགོ་བོ་དང་མགུལ་པ་ལ་རྒྱུ་བའི་སྲིན་རྣམས་ནི། རྐང་པའི་ལོགས་ལ་བརྟེན་པའི་རླུང་<line/>
གིས་འཇོམས་པར་བྱེད་དོ། །ཐོད་པ་ལ་རྒྱུ་བའི་སྲིན་རྣམས་ནི། སེམས་མེད་པར་བྱེད་པའི་རླུང་གིས་འཇོམས་པར་བྱེད་དོ། །སྐྲ་ཟ་བའི་སྲིན་རྣམས་ནི། རུས་པ་གཅོད་པར་བྱེད་<line/>
པའི་རླུང་གིས་འཇོམས་པར་བྱེད་དོ། །རྣ་བ་ལ་རྒྱུ་བའི་སྲིན་རྣམས་ནི། འགྲོ་བ་འཇོམས་པར་བྱེད་པའི་རླུང་གིས་འཇོམས་པར་བྱེད་དོ། །སྣབས་ཀྱིས་གཡོགས་པའི་སྲིན་རྣམས་<line/>
ནི༑ ལོང་བུའི་ཚིགས་པ་འབྱེད་པའི་རླུང་གིས་འཇོམས་པར་བྱེད་དོ། །ཚིལ་གྱི་མཐའ་ན་རྒྱུ་བའི་སྲིན་རྣམས་ནི། ལྗང་ངར་འབྱེད་པར་བྱེད་པའི་རླུང་གིས་འཇོམས་པར་བྱེད་དོ། །<line/>
</page>
<page index="513" id="257B">ཚིགས་པ་རྣམས་དང༌། འགྲམ་པར་གྱུར་པ་དང༌། ལུད་པ་ཟ་བའི་སྲིན་རྣམས་ནི། ཚིགས་པ་འབྱེད་པའི་རླུང་གིས་འཇོམས་པར་བྱེད་དོ། །སོའི་རྩ་བ་ནས་ཟ་བའི་སྲིན་རྣམས་ནི། བྱིན་པ་<line/>
རབ་ཏུ་འབྱེད་ཅིང་ཉལ་བའི་རླུང་གིས་འཇོམས་པར་བྱེད་དོ། །བདག་གི་སྲིན་གྱི་རིགས་གཞན་བཅུ་མགྲིན་པ་དང༌། བྲང་གི་གསེབ་ན་རྒྱུ་བ་རྣམས་རླུང་གི་སྔ་ཕྱི་རིམ་པས་འཇོམས་པར་བྱེད་པ་<line/>
རྣམས་ནི། འདི་ལྟ་སྟེ། ཟས་སུ་ངར་སྣབས་ཟ་བའི་སྲིན་རྣམས་ནི། སྤྲོ་བ་འཕེལ་བའི་རླུང་གིས་འཇོམས་པར་བྱེད་དོ། །རབ་ཏུ་སྐྱུག་པར་བྱེད་པའི་སྲིན་རྣམས་ནི། ཁུ་བ་རྒྱུ་བ་བཅུའི་རྩ་རྣམས་ཀྱི་<line/>
ནང་ན་རྒྱུ་བར་གྱུར་པ་དེ་འདྲ་བའི་འགྲོ་བ་རྣམ་པར་ཟློག་པར་བྱེད་པའི་རླུང་གིས་འཇོམས་པར་བྱེད་དོ། །མངར་མྱོས་ཀྱི་སྲིན་རྣམས་ནི། ཚིགས་རྣམ་པར་དཀྲུག་པའི་རླུང་གིས་འཇོམས་པར་<line/>
བྱེད་དོ༑ ༑རོ་དྲུག་ལ་དགའ་བའི་སྲིན་རྣམས་ནི། སྤུ་དང་སེན་མོ་དང་བཤང་བ་རྣམས་འབྱེད་པར་བྱེད་པའི་རླུང་གིས་འཇོམས་པར་བྱེད་དོ། །གྷུ་ར་གྷུ་ར་བའི་སྲིན་རྣམས་ནི། ཁུ་ཆུ་རྣམ་པར་<line/>
རླུག་བྱེད་ཀྱི་རླུང་གིས་འཇོམས་པར་བྱེད་དོ། །རོ་ལ་རབ་ཏུ་སྡང་བའི་སྲིན་རྣམས་ནི། རྒན་གོག་ཏུ་བྱེད་པའི་རླུང་གིས་འཇོམས་པར་བྱེད་དོ། །ཉལ་བ་ལ་ཤིན་ཏུ་མངོན་པར་དགའ་བའི་སྲིན་<line/>
རྣམས་ནི། ལྒང་ལྤགས་རིངས་པར་བྱེད་པའི་རླུང་གིས་འཇོམས་པར་བྱེད་དོ། །ཁྲག་ལས་སྐྱེས་པར་གྱུར་པའི་སྲིན་གྱི་རིགས་བཅུ་འདི་ལྟ་སྟེ། ལུས་ལ་སྤུ་ཟ་བའི་སྲིན་རྣམས་ནི། བཤང་<line/>
</page>
<page index="514" id="258A">༄༅། །བ་ཀུན་ཏུ་སྐམ་བྱེད་ཀྱི་རླུང་གིས་འཇོམས་པར་བྱེད་དོ། །སླུབས་ཅན་གྱི་སྲིན་རྣམས་ནི། ལོགས་ན་བར་བྱེད་པའི་རླུང་གིས་འཇོམས་པར་བྱེད་དོ། །ཛན་ཏུ་<line/>
མཱ་ཏ་རའི་སྲིན་རྣམས་ནི། བུ་ག་དགུ་ལ་གནས་པའི་ནད་ཅེས་བྱ་བའི་རླུང་གིས་འཇོམས་པར་བྱེད་དོ། །ཨུ་དུམ་ཝ་རའི་སྲིན་རྣམས་ནི། ཡན་ལག་དང༌། ཉིང་ལག་དང༌། ཉིང་ལག་<line/>
ཐུང་བར་བྱེད་པའི་རླུང་གིས་འཇོམས་པར་བྱེད་དོ། །ཛནྟུ་མཱནྡྲ་ར་དང༌། ཀུན་ཏུ་འཛག་པའི་སྲིན་རྣམས་ནི། མེ་དྲོད་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །སྤུའི་<line/>
གླིང་གི་སྲིན་རྣམས་ནི། ཡན་ལག་དང་ཉིང་ལག་རྣམས་ཐམས་ཅད་གྲང་བར་བྱེད་པའི་རླུང་གིས་འཇོམས་པར་བྱེད་དོ། །ཁྲག་ཟ་བའི་སྲིན་རྣམས་ནི། བརྟན་པ་འཇིག་པར་བྱེད་<line/>
པའི་རླུང་གིས་འཇོམས་པར་བྱེད་དོ། །སྐྱུར་པོ་པའི་སྲིན་རྣམས་ནི། སྲེག་པར་བྱེད་པའི་རླུང་གིས་འཇོམས་པར་བྱེད་དོ། །རྐང་པ་མེད་པ་དང༌། དབྱིབས་ཐུང་བར་གྱུར་པ་དང༌། ཁྲག་<line/>
ལས་སྐྱེས་པའི་སྲིན་ཤིན་ཏུ་ཕྲ་བ་དང༌། མིག་མེད་པ་དང༌། གཡན་པ་དང༌། འབིགས་བྱེད་ཀྱི་མཚན་ཉིད་དོ། །དེ་ལ་དེ་དག་རྣམས་ནི། གང་གི་ཚེ་འཆི་བའི་ཡུལ་དང་དུས་སུ་གྱུར་པ་<line/>
ན་དེའི་ཚེ་རླུང་རྣམས་ཀྱིས་སྲིན་དེ་དག་རྣམས་བཅོམ་པར་གྱུར་ནས་ཁྲག་ཀྱང་སྐམ་པར་བྱེད་དོ། །དེ་ལ་དེ་དག་རྣམས་ནི། འཆི་བར་འགྱུར་བ་ན་ཡིན་ཏེ། རྩུབ་པར་གྱུར་པ་དང་མི་<line/>
</page>
<page index="515" id="258B">བཟད་པར་གྱུར་པའི་ཚོར་བ་རྣམས་ཀྱིས་ཀྱང་ཤིན་ཏུ་སྐེམ་པར་བྱེད་དོ། །འཆི་བར་གྱུར་པའི་མཐའ་ན་སོ་སོར་སྐྱེ་བོ་རྣམས་རང་གི་སྐྱེ་བོ་དང༌། གྲོགས་པོ་དང༌། གཉེན་འབྲེལ་དང༌། བུ་དང༌། ཆུང་<line/>
མ་དང༌། ཕུན་སུམ་ཚོགས་པ་དང༌། ཡོངས་སུ་སྤྱད་པར་བྱ་བ་རྣམས་ཡོངས་སུ་གཏོང་བར་འགྱུར་བའི་སྲེད་པ་དག་གིས་བྱས་པའི་འཆི་བའི་འཇིགས་པ་དྲག་པོ་རྣམས་བློ་དམན་པ་རྨོངས་<line/>
པའི་ཀུན་ཏུ་སྦྱོར་བས་བཅིངས་པ་རྣམས་ལས་འབྱུང་སྟེ། སྐྱབས་མེད་པར་གྱུར་པ་ཆོས་དང་ཆོས་མ་ཡིན་པ་དང་ལྷན་ཅིག་ཏུ་གཅིག་པུ་ཉིད་དུ་གྱུར་པ་ལུས་དང་སེམས་ཀྱི་སྡུག་བསྔལ་<line/>
གྱི་ཡན་ལག་དང་ཉིང་ལག་རྣམས་ཐམས་ཅད་ནས་ཁྲག་ཀུན་ཏུ་ཚིམ་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ།<line/>
བདག་གི་སྲིན་གྱི་རིགས་གཞན་དག་རྣམས་ནི། གང་ཡིན་ཞིང་རླུང་གི་ཚོགས་རྣམས་ཀྱང་གང་དག་གིས་སྲིན་གང་བཅོམ་པས་བདག་ལ་སྡུག་བསྔལ་དུ་བྱེད་པར་འགྱུར་བ་ཡིན་ཞེ་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྲིན་གྱི་རིགས་བཅུ་བདག་གི་ཤ་ལ་གནས་པ་རྣམས་ནི། འདི་ལྟ་སྟེ། རྨ་ལ་ཀུན་ཏུ་འབྱུང་བ་<line/>
རྣམས་ཏེ། དེ་ལ་རྨ་ལ་ཀུན་ཏུ་འབྱུང་བའི་སྲིན་རྣམས་ནི། སྡུད་པའི་རླུང་གིས་འཇོམས་པར་བྱེད་དོ། །ཙུན་ཙུ་ཀའི་སྲིན་རྣམས་ནི། སྟེང་འོག་གི་རླུང་གིས་འཇོམས་པར་བྱེད་དོ། །རྒྱུས་<line/>
</page>
<page index="516" id="259A">༄༅། །པ་སྒུལ་བ་ཞེས་བྱ་བའི་སྲིན་རྣམས་ནི། སྲོག་གི་རླུང་གིས་འཇོམས་པར་བྱེད་དོ། །གང་གི་ཕྱིར་སོང་བར་གྱུར་པའི་སྐྱེས་བུ་འཆི་བར་འགྱུར་རོ། །རྩ་འབིགས་<line/>
པར་བྱེད་པའི་སྲིན་རྣམས་ནི། འཛུམ་པར་བྱེད་པའི་རླུང་གིས་འཇོམས་པར་བྱེད་དོ། །པགས་པ་གཏུབ་པའི་སྲིན་རྣམས་ནི། སུན་འབྱིན་པར་བྱེད་པའི་རླུང་གིས་འཇོམས་པར་བྱེད་<line/>
དོ༑ ༑ཚིལ་སྒུལ་བར་བྱེད་པ་ཞེས་བྱ་བའི་སྲིན་རྣམས་ནི། འཁྲུག་པར་བྱེད་པའི་རླུང་གིས་འཇོམས་པར་བྱེད་དོ། །འཕེལ་བྱེད་ཀྱི་སྲིན་རྣམས་ནི། མིག་འབྱེད་པ་དང་འཛུམ་པར་<line/>
བྱེད་པའི་རླུང་གིས་འཇོམས་པར་བྱེད་དོ། །དྲི་ངན་པའི་སྲིན་རྣམས་ནི། ཕན་ཚུན་དུ་དཀྲུག་པར་བྱེད་པས་འཆི་བའི་མཐར་ཐུག་པར་བྱེད་པའི་རླུང་ལྔས་འཇོམས་པར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བདག་འཆི་བར་གྱུར་པའི་དུས་ན་རྡུལ་ལ་རྒྱུ་བའི་སྲིན་རྣམས་རླུང་གང་དག་གིས་འཇོམས་པར་<line/>
བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པས། དེ་བཞིན་དུ་མཁྲིས་པ་ལས་རྒྱུ་བའི་སྲིན་རྣམས་ལ་རྣལ་འབྱོར་སྤྱོད་པས་སོ་<line/>
སོར་རྟོག་པར་བྱེད་པ་ནི། འདི་ལྟ་སྟེ། ཙུར་པ་ཀཿའི་སྲིན་རྣམས་ནི། མངལ་ཀུན་ཏུ་འཕེལ་བྱེད་ཀྱི་རླུང་གིས་འཇོམས་པར་བྱེད་དེ། སྐྱེས་བུའི་ལས་རྣམས་དང་ཁྱད་པར་དུ་འཕེལ་བར་<line/>
</page>
<page index="517" id="259B">བྱེད་དོ༑ ༑སྒུལ་བྱེད་ཀྱི་སྲིན་རྣམས་ནི། མངལ་འཇིག་པར་བྱེད་པའི་རླུང་གིས་འཇོམས་པར་བྱེད་དོ། །སྐྱེས་བུའི་སྟོབས་སྐམ་པར་བྱེད་དོ། །གུར་གུམ་གྱི་མདོག་འདྲ་བའི་སྐྱུར་བོ་གཅིག་ཁའི་སྒོ་ནས་<line/>
ཀུན་ཏུ་འབྱུང་བར་ཡང་བྱེད་དོ། །གལ་ཏེ་ན་ཡང་བུད་མེད་དུ་འགྱུར་བར་ཡང་བྱེད་དོ། །ཀུ་ཤི་མེ་ཏོག་གི་སྲིན་རྣམས་ནི། འགྲོ་བ་དང༌། འོང་བ་དང༌། རྒྱུག་པ་དང༌། མཆོད་པར་བྱེད་པའི་རླུང་གིས་<line/>
འཇོམས་པར་བྱེད་དོ། །ཆེན་པོའི་རིགས་ཀྱི་སྲིན་དང༌། ནག་པ་པ་དང༌། ཟས་ཆེན་པོ་དང༌། དྲོ་བ་ལ་རྒྱུ་བ་དང་རྣམས་ནི། མིག་རྣམ་བ་སྣ་ལྕེ་ལུས་རྣམས་རྣམ་པར་འཇོམས་པར་བྱེད་པའི་རླུང་ལྔས་<line/>
འཇོམས་པར་བྱེད་དོ། །རིམ་པ་ཇི་ལྟ་བ་བཞིན་དུ་རྣམ་པར་སྲེག་བྱེད་ཀྱི་སྲིན་རྣམས་ནི། གྲོག་མ་པའི་རླུང་གིས་འཇོམས་པར་བྱེད་དོ། །མེ་དྲོད་ཉམས་བྱེད་ཀྱི་སྲིན་རྣམས་ནི། ཁབ་པའི་རླུང་གིས་<line/>
འཇོམས་པར་བྱེད་དོ། །མེ་ཆེན་པོའི་སྲིན་རྣམས་ནི། རྒྱུ་མ་འབྱེད་པའི་རླུང་གིས་འཇོམས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་<line/>
གནས་ཏེ། ཇི་ལྟར་བདག་འཆི་བར་གྱུར་པའི་དུས་ན་རུས་པ་ལ་གནས་པའི་སྲིན་རྣམས་རླུང་གང་དག་གིས་འཇོམས་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ། ཡན་ལག་དང་ཉིང་ལག་རྣམས་ཐམས་ཅད་ལ་གནས་པའི་སྲིན་རྣམས་ནི། འདི་ལྟ་སྟེ། རུས་པ་ལ་ལྡག་པའི་སྲིན་རྣམས་ནི། མཁྲིས་པ་ཀུན་ཏུ་སུན་འདོན་པར་<line/>
</page>
<page index="518" id="260A">༄༅། །བྱེད་པའི་རླུང་གིས་འཇོམས་པར་བྱེད་དོ། །དྲོ་བ་ལ་རྒྱུ་བའི་སྲིན་རྣམས་ནི། བད་ཀན་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །ཚིགས་པ་གཅོད་<line/>
ཅིང་རྒྱུ་བ་དང་དྲི་མི་ཞིམ་པའི་སྲིན་རྣམས་ནི། པགས་པ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །རུས་པའི་རང་གི་རིགས་ཀྱི་སྲིན་རྣམས་ནི། ཁྲག་ཀུན་ཏུ་སུན་འདོན་<line/>
པར་བྱེད་པའི་རླུང་གིས་འཇོམས་པར་བྱེད་དོ། །ཁ་དམར་བའི་སྲིན་རྣམས་ནི། ཤ་སུན་འདོན་པར་བྱེད་པའི་རླུང་གིས་འཇོམས་པར་བྱེད་དོ། །པགས་པ་ལ་སྤྱོད་ཅིང་ཟ་བའི་སྲིན་རྣམས་ནི།<line/>
རུས་པ་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །གྲོག་མ་པའི་སྲིན་རྣམས་ནི། ཁུ་ཆུ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །སྤུ་གྲིའི་ཁའི་སྲིན་རྣམས་<line/>
ནི༑ འཁྲུལ་པར་བྱེད་པའི་རླུང་གིས་འཇོམས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་འཆི་བར་གྱུར་པའི་<line/>
དུས་ན་བཤང་བ་ལ་རྒྱུ་བའི་སྲིན་གང་དག་རླུང་གང་དག་གིས་འཇོམས་པར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དངས་མ་<line/>
པའི་སྲིན་རྣམས་ནི། སྟོབས་བྱེད་པའི་རླུང་གིས་འཇོམས་པར་བྱེད་དོ། །ཁབ་ཀྱི་ཁའི་སྲིན་རྣམས་ནི། རྡུལ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །ཕི་སྤི་སྐྱེས་ཀྱི་སྲིན་རྣམས་<line/>
</page>
<page index="519" id="260B">ནི༑ གཅིན་ལྷག་པར་སུན་འདོན་པར་བྱེད་པའི་རླུང་གིས་འཇོམས་པར་བྱེད་དོ། །རྐང་མེད་ཀྱི་སྲིན་རྣམས་ནི། ཚིལ་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །མི་སྤྱོད་པའི་སྲིན་<line/>
རྣམས་ནི། ཟས་དང་ལྡན་པའི་རླུང་གིས་འཇོམས་པར་བྱེད་དོ། །བཤང་བ་རྣམ་པར་འཐོར་བྱེད་ཀྱི་སྲིན་རྣམས་ནི། སོ་རྣམ་པར་འབྱེད་པའི་རླུང་གིས་འཇོམས་པར་བྱེད་དོ། །བཤང་བ་འབྱེད་<line/>
པའི་སྲིན་རྣམས་ནི། རྩེའུ་ཆུང་སྡུད་པར་བྱེད་པའི་རླུང་གིས་འཇོམས་པར་བྱེད་དོ། །རྒྱུ་མ་འབྱེད་པའི་སྲིན་རྣམས་ནི། འོག་ཏུ་འགྲོ་བའི་རླུང་གིས་འཇོམས་པར་བྱེད་དོ། །ཟས་སྨིན་པ་<line/>
རྣམས་སོ་སོར་རེངས་པར་བྱེད་པའི་སྲིན་རྣམས་ནི། སྟེང་དུ་འགྲོ་བའི་རླུང་གིས་སོ་སོར་འཇོམས་པར་བྱེད་དོ། །མདོག་བཟང་གི་སྲིན་རྣམས་ནི། ལོགས་ལ་རྒྱུ་བའི་རླུང་གིས་འཇོམས་<line/>
པར་བྱེད་དོ། །གཞང་སྨིན་པར་བྱེད་པའི་སྲིན་རྣམས་ནི། ཟ་མ་ཏོག་ལ་གནས་པའི་རླུང་གིས་འཇོམས་པར་བྱེད་དོ། །སྲིན་རྣམས་དང་རླུང་དེ་དག་རྣམས་ཀྱིས་ཀྱང་བཤད་བ་རྣམས་ཐམས་<line/>
ཅད་ཀྱང་ངེས་པར་སྐམ་པར་འགྱུར་ཞིང་ཁམས་རྣམས་ཐམས་ཅད་ཀྱང་ཁྱད་པར་དུ་བསྐམས་ནས་ཕན་ཚུན་གྱིས་གཡོམས་ཤིང་ཀུན་ཏུ་དྲུད་བར་གྱུར་པས་སྟེང་འོག་ཏུ་གྱུར་པར་བྱས་<line/>
ནས་ཁམས་རྣམས་ཐམས་ཅད་ཀྱང་དཀྲུགས་པར་གྱུར་པས་གོག་པོར་གྱུར་པ་དང༌། མྱགས་པར་གྱུར་པ་དང༌། རྣམ་པར་གཡོགས་པར་གྱུར་པས་ཀྱང་བྱེ་བྲག་ཏུ་བྱས་ཤིང་དམན་པར་བྱས་<line/>
</page>
<page index="520" id="261A">༄༅། །པས་ནི། སྐྱེས་བུ་རྣམས་སམ་བདག་ཀྱང་རླུང་སྟེ། འཆི་བའི་མཐར་གྱུར་པ་ན་རྩུབ་པ་གཞན་རྣམས་དང་མི་འདྲ་བའི་ཚོར་བ་རྣམས་ངེས་པར་མྱོང་བར་འགྱུར་<line/>
བར་སྐྱེ་བོ་རྣམས་ཐམས་ཅད་ལ་ངེས་པར་མྱོང་བར་འགྱུར་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་<line/>
གི་སྲིན་གང་དག་འཆི་བའི་མཐར་ཐུག་པར་གྱུར་པ་ན་རླུང་གང་དག་གིས་འཇོམས་པར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་<line/>
གིས་མཐོང་བར་གྱུར་པ། བདག་གི་རྐང་མར་ལ་རྒྱུ་བར་གྱུར་པའི་སྲིན་གྱི་རིགས་བཅུ་ལ་འདི་ལྟ་སྟེ། སྤུ་ལ་གནས་པའི་སྲིན་རྣམས་ནི། སྤུ་ཀུན་ནས་སུན་འདོན་པའི་རླུང་<line/>
གིས་འཇོམས་པར་བྱེད་དོ། །ཁ་ནག་པའི་སྲིན་རྣམས་ནི། རྗེས་སུ་མཐུན་པར་བྱེད་པའི་རླུང་གིས་འཇོམས་པར་བྱེད་དོ། །སྤྲོ་བ་མེད་པའི་སྲིན་རྣམས་ནི། ཉལ་བ་ན་རྣམ་པར་<line/>
གཡེང་བར་སྟོན་པའི་རླུང་གིས་འཇོམས་པར་བྱེད་དོ། །གཟེར་ཟུག་ཆེན་པོར་བྱེད་པའི་སྲིན་རྣམས་ནི། མི་བཟོད་པའི་རླུང་གིས་འཇོམས་པར་བྱེད་དོ། །རྨོངས་པར་བྱེད་པའི་<line/>
སྲིན་རྣམས་ནི། ལྕེ་ལ་གསལ་བྱེད་དང་ཡི་གེ་བྱེད་པའི་རླུང་གིས་འཇོམས་པར་བྱེད་དོ། །མེའི་མདོག་གི་སྲིན་རྣམས་ནི། རོ་རྣམས་འདྲེ་བར་བྱེད་པའི་ཀླུང་གིས་འཇོམས་པར་<line/>
</page>
<page index="521" id="261B">བྱེད་དོ༑ ༑འགྲེང་པའི་སྲིན་རྣམས་ནི། མཆིན་པ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །འོག་ཏུ་རྒྱུ་བའི་སྲིན་རྣམས་ནི། བཤང་བ་གྱེན་དུ་བྱེད་པའི་རླུང་གིས་<line/>
འཇོམས་པར་བྱེད་དོ། །ཨཽ་ཊྷིདྷཱཿ་འི་སྲིན་རྣམས་ནི། གཞང་ལ་རྒྱུ་བའི་རླུང་གིས་འཇོམས་པར་བྱེད་དོ། །ཀུན་ཏུ་རྟོགས་པས་དགའ་བའི་སྲིན་རྣམས་ནི། དྲན་པ་ཀུན་ནས་སུན་འདོན་པའི་<line/>
རླུང་གིས་འཇོམས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ་རྟག་པར་ཀུན་ཏུ་མཐོང་བ་མ་ཡིན། གཙང་མར་མཐོང་<line/>
བ་མ་ཡིན། བདག་ཏུ་མཐོང་བ་མ་ཡིན་ནོ། །སྔོན་གྱི་སྲིན་ཞིག་ནི། མཁལ་མ་སུན་འདོན་པར་བྱེད་པའི་རླུང་གིས་འཇོམས་པར་བྱེད་དོ། །སྲིན་འདི་དག་རྣམས་ནི། འཆི་བའི་དུས་སུ་རླུང་<line/>
རྣམས་ཀྱིས་འཇོམས་པར་བྱེད་དོ། །དེ་དེ་ལྟར་ན་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ཡིན་ཏེ། དགེ་སློང་གིས་ཐོག་མ་མེད་པའི་དུས་ནས་རབ་ཏུ་ཞུགས་<line/>
པར་གྱུར་པའི་མུན་པ་རྣམས་ལྷག་མ་ལུས་པ་མེད་པར་འཇོམས་པར་འགྱུར་རོ། །ཟག་པ་མེད་པ་ཤིན་ཏུ་མཐར་ཐུག་པར་གྱུར་པ་གཞན་རྣམས་དང་མི་འདྲ་བར་གྱུར་པ་འཇིག་རྟེན་<line/>
ལས་འདས་པའི་སྣང་བ་རྣམས་ཀྱང་འདི་ལ་རབ་ཏུ་འབྱུང་བར་འགྱུར་རོ། །རྗེས་སུ་དྲན་པ་རྣམས་ཀྱང་རྣམ་པ་བདུན་དུ་གྱུར་པ་ལས་འཆི་བ་རྗེས་སུ་དྲན་པ་ནི་མཆོག་ཏུ་བསྟན་པ་ཡིན་ནོ།།<line/>
</page>
<page index="522" id="262A">༄༅། །འདི་ལྟ་སྟེ། སངས་རྒྱས་ཀྱི་རྗེས་སུ་དྲན་པ་དང༌། ཆོས་རྗེས་སུ་དྲན་པ་དང༌། དགེ་འདུན་རྗེས་སུ་དྲན་པ་དང༌། ལྷ་རྗེས་སུ་དྲན་པ་དང༌། མི་རྟག་པ་རྗེས་སུ་དྲན་<line/>
པའོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཆོས་རྣམས་ཐམས་ཅད་ལ་རྒུད་པ་འབྱུང་བར་བྱེད་པའི་འཆི་བ་རྣམ་པ་དུ་<line/>
ཞིག་ཡོད་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འཆི་བ་ནི། རྣམ་པ་བཞི་ཡིན་ནོ། །འདི་ལྟ་སྟེ། སའི་ཁམས་མ་སྙོམས་<line/>
པས་བསྐྱེད་པ་དང༌། ཆུའི་ཁམས་མ་སྙོམས་པས་བསྐྱེད་པ་དང༌། མེའི་ཁམས་མ་སྙོམས་པས་བསྐྱེད་པ་དང༌། རླུང་གི་ཁམས་མ་སྙོམས་པས་བསྐྱེད་པའོ། །དེ་ལ་ཇི་ལྟར་ན་སའི་<line/>
ཁམས་མ་སྙོམས་པས་བསྐྱེད་པའི་འཆི་བས་འཆི་བར་འགྱུར་བ་ཡིན་ཞེ་ན། གང་གི་ཚེ་སའི་ཁམས་རྣམས་འཁྲུགས་པར་གྱུར་པ་ན་ཕྱིར་ཞིང་རླུང་གིས་ཀྱང་སའི་ཁམས་རྣམས་<line/>
ཀྱང་སྲ་ཞིང་མཁྲང་བར་གྱུར་ནས་ཡན་ལག་དང་ཉིད་ལག་རྣམ་པ་ཐམས་ཅད་ཀུན་ཏུ་གཡོས་ཤིང་ཀུན་ཏུ་མནན་པར་མྱགས་པར་བྱེད་དོ། །ཕན་ཚུན་དུ་འཇོམས་པར་བྱེད་ཅིང་ཀུན་<line/>
ཏུ་འཚིར་བར་བྱེད་དོ། །དཔེར་ན། རྡོ་རྗེའི་རང་བཞིན་གྱི་རི་གཉིས་སུ་གྱུར་པ་དེ་དག་གི་བར་དུ་མར་གསར་པའི་གོང་བུ་གཅིག་བཅུག་པར་གྱུར་ལ་དེ་དག་ཀྱང་ཕན་ཚུན་དུ་དུས་ཀྱི་རླུང་<line/>
</page>
<page index="523" id="262B">གི་ཚད་དུ་གྱུར་པའི་རླུང་གི་ཤུགས་ཀྱིས་ལེགས་པར་དྲུད་པར་གྱུར་ན། དེ་ལ་ཇི་ལྟར་ན་མར་གསར་གྱི་གོང་བུའི་སྙིང་པོ་ཉིད་དུ་ཐ་སྙད་གདགས་པར་བྱ། དེ་ཁོ་ན་བཞིན་དུ་སའི་ཁམས་<line/>
འཁྲུགས་པར་གྱུར་པས་བདག་གི་ཡན་ལག་དང་ཉིང་ལག་རྣམས་ཐམས་ཅད་དང༌། ཁམས་རྣམས་ཐམས་ཅད་དང༌། རྒྱུས་པའི་ཟ་མ་ཏོག་གི་པགས་པ་དང༌། ཁྲག་དང༌། ཤ་དང༌།<line/>
ཚིལ་དང༌། རུས་པ་དང༌། རྐང་མར་དང༌། ཁུ་ཆུ་དང་རྣམས་ནི། ཐམས་ཅད་ཀྱང་མར་གསར་དང་འདྲ་བར་འགྱུར་བ་ཡིན་ནོ། །རྟག་ཏུ་རྒྱུན་མི་འཆད་པར་ཀུན་ནས་མནན་པར་གྱུར་པའི་<line/>
ཉེ་འཁོར་རྣམས་ནི། ཤིན་ཏུ་ཉམས་པར་མི་འགྱུར་རོ། །དེས་བདག་གི་ཁམས་རྣམས་དེ་ལྟར་མནན་པར་གྱུར་པས་སྡུག་བསྔལ་རྣམས་འབྱུང་བར་འགྱུར་རོ། །སངས་རྒྱས་རྗེས་<line/>
སུ་དྲན་པའམ། ཆོས་རྗེས་སུ་དྲན་པའམ། དགེ་འདུན་རྗེས་སུ་དྲན་པར་གྱུར་པ་ཡང་རུང་སྟེ། སྲིད་པ་ཐ་མ་པ་རྣམས་ཀྱིས་ཡང་དག་པའི་བློས་དམིགས་པ་རྒྱུན་མ་ཆད་པར་གྱུར་ན་སོ་<line/>
སོའི་སྐྱེ་བོ་འདི་དག་རྣམས་ཐམས་ཅད་ལ་ཡང་རྒྱུད་ལ་དམིགས་པ་དང་ཆ་འདྲ་བའི་སྐྱེ་བ་འབྱུང་བར་འགྱུར་རོ། །རྒྱའི་ཆ་རྣམས་ཅི་འདྲ་བར་གྱུར་པ་ཡིན་པའི་རྒྱས་བཏབ་པ་རྣམས་ཀྱང་དེ་<line/>
དང་འདྲ་བར་འགྱུར་རོ། །དེ་བཞིན་དུ་འཆི་བའི་དུས་ཀྱི་སྲིད་པ་ཐ་མ་པ་རྣམས་ཀྱི་སེམས་ཀྱི་རྒྱུན་རྣམ་པ་ཇི་སྲིད་དང་འདྲ་བར་གྱུར་པའི་སྐྱེ་བ་དེ་དང་དེ་འདྲ་བའི་རྣམས་འབྱུང་བ་ཡིན་ནོ། །<line/>
</page>
<page index="524" id="263A">༄༅། །སེམས་སྤྲེའུའི་དབང་གིས་སྐྱེ་བ་དང་འཆི་བ་རྣམས་འབྱུང་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་<line/>
ཏེ༑ ཇི་ལྟར་ན་བདག་ཅག་གི་ཆུའི་ཁམས་རྣམས་མ་སྙོམས་པར་གྱུར་པས་བྱིས་པ་སོ་སོའི་སྐྱེ་བོ་འདི་དག་རྣམས་ཐམས་ཅད་འཆི་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་<line/>
སམ༑ ལྷའི་མིག་གིས་མཐོང་བར་གྱུར་པ། གལ་ཏེ་བདག་གི་ཆུའི་ཁམས་རྣམས་འཁྲུགས་པར་གྱུར་ན། དེས་བདག་གི་ཡན་ལག་དང་ཉིང་ལག་རྣམས་ཐམས་ཅད་ཀྱང་རྒྱུས་པའི་སྤུབས་<line/>
རྣམས་ཐམས་ཅད་དང༌། ཁམས་རྣམས་ཐམས་ཅད་དང༌། པགས་པ་དང༌། ཁྲག་དང༌། ཤ་དང༌། ཚིལ་དང༌། རུས་པ་དང༌། རྐང་མར་དང༌། ཁུ་ཆུ་དང་རྣམས་ཀུན་ཏུ་རྐུ་བར་བྱེད་ཅིང་ཀུན་<line/>
ནས་བཞུ་བར་འགྱུར་བ་ནི། འཆི་བའི་དུས་ན་བདག་དང་སོ་སོའི་སྐྱེ་བོ་འདི་དག་རྣམས་ཐམས་ཅད་ལའང་ངེས་པར་འབྲེལ་བར་འགྱུར་རོ། །ཕན་ཚུན་དུ་ཀུན་ནས་དབུ་བར་བྱེད་ཅིང་བསྐྱོད་པར་བྱེད་<line/>
དོ༑ ༑འདི་ལྟ་སྟེ། རི་གཉིས་ནི། སྔོན་བཞིན་ནོ། །དེ་ལ་མར་གསར་གྱི་གོང་བུ་རྒྱ་མཚོར་བཅུག་པར་གྱུར་ཅིང་དུས་ཀྱི་རླུང་གིས་རྣམ་པར་བཅོམ་པར་གྱུར་པ་ལ་ནི། གནས་པ་མེད་དོ། །སྐྱོབ་པ་<line/>
མེད་དོ༑ ༑སྙིང་པོར་གྱུར་པ་གང་ཡང་མེད་ཅིང་དེ་ལ་ནི། བརྟན་པའང་ཡོད་པ་མ་ཡིན་ནོ། །བདག་ཆུའི་ཁམས་ཀྱིས་མནར་བར་གྱུར་པའི་སྡུག་བསྔལ་རྣམས་ནི། དེ་ལྟ་བུ་ཡིན་ནོ། །སངས་རྒྱས་<line/>
</page>
<page index="525" id="263B">རྗེས་སུ་དྲན་པའམ། ཆོས་རྗེས་སུ་དྲན་པའམ། དགེ་འདུན་རྗེས་སུ་དྲན་པ་ཡང་རུང་སྟེ། སྲིད་པ་ཐ་མ་པ་རྣམས་ཀྱི་ཡང་དག་པའི་བློས་དམིགས་པ་རྒྱུན་མ་ཆད་པར་གྱུར་ན་སོ་སོའི་སྐྱེ་བོ་འདི་དག་<line/>
རྣམས་ཐམས་ཅད་ལ་ཡང་རྒྱུད་ལ་དམིགས་པའི་རྒྱའི་རྗེས་དང་ཆ་འདྲ་བའི་སྐྱེ་བ་འབྱུང་བར་འགྱུར་རོ། །རྒྱུའི་ཆ་རྣམས་ཅི་འདྲ་བར་གྱུར་པ་ཡིན་པའི་རྣམ་པ་དེ་སྲིད་ཀྱི་རྒྱས་བཏབ་པའི་སྐྱེ་བ་<line/>
འབྱུང་ངོ༌། །དཔེ་དེ་བཞིན་དུ་འཆི་བའི་དུས་ཀྱི་ཚེ་ན་སྲིད་པ་ཐ་མ་པ་རྣམས་ཀྱི་སེམས་ཀྱི་རྒྱན་རྣམས་ཇི་སྲིད་དུ་གྱུར་པ་དེ་བཞིན་དུ་སྐྱེ་བ་རྣམས་འབྱུང་བར་འགྱུར་རོ། །གང་གི་ཕྱིར་སེམས་སྤྲེའུའི་<line/>
དབང་གིས་རྒ་ཤིའི་དུས་ན་སྐྱེ་བའི་གནས་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བདག་འཆི་བར་གྱུར་པའི་དུས་<line/>
ན་མེའི་ཁམས་འཁྲུགས་པས་འཆི་བར་འགྱུར་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་འཆི་བར་གྱུར་པའི་<line/>
དུས་ན་མེའི་ཁམས་རྣམས་འཁྲུགས་པར་གྱུར་ན། དེས་བདག་གི་ཡན་ལག་དང་ཉིང་ལག་རྣམས་ཐམས་ཅད་རྩ་དང་རྒྱུས་པའི་ཟ་མ་ཏོག་རྣམས་ཐམས་ཅད་དང༌། ཁམས་རྣམས་ཐམས་ཅད་དང༌།<line/>
པགས་པ་དང༌། ཁྲག་དང༌། ཤ་དང༌། ཚིལ་དང༌། རུས་པ་དང༌། རྐང་མར་དང༌། ཁུ་ཆུ་རྣམས་སྲེག་གོ །འཚེད་དོ། །ཀུན་ཏུ་ཚ་བར་བྱེད་དོ། །ཀུན་ནས་རབ་ཏུ་འབར་བར་བྱེད་དོ། །དཔེར་ན། སེང་ལྡེང་<line/>
</page>
<page index="526" id="264A">༄༅། །གི་མེ་མདག་གི་ཕུང་པོ་ཆེན་པོ་རི་དང་མཚུངས་པར་གྱུར་པ་དག་ཏུ་མར་གསར་གྱི་གོང་བུ་བཅུག་པར་གྱུར་ལ་དེ་སྲེག་པར་བྱེད། འཚེད་པར་བྱེད། ཀུན་ནས་རབ་<line/>
ཏུ་འབར་བར་བྱེད་དོ། །ཀུན་ཏུ་སྐོལ་བར་ཡང་བྱེད་པ་དེ་བཞིན་དུ་བདག་གི་ལུས་པོ་རྣམས་ཐམས་ཅད་ཀྱང་མར་གསར་གྱི་གོང་བུ་དང་འདྲ་བར་གྱུར་པ་ཡིན་ནོ། །དེས་བདག་འཆི་བར་གྱུར་པའི་<line/>
ཐ་མའི་ལུས་ཀུན་ཏུ་ཚ་བར་སྡུག་བསྔལ་བར་བྱེད་དོ། །སངས་རྒྱས་རྗེས་སུ་དྲན་པའམ། ཆོས་རྗེས་སུ་དྲན་པའམ། དགེ་འདུན་རྗེས་སུ་དྲན་པར་གྱུར་པའང་རུང་སྟེ། ཡང་དག་པའི་བློས་ཐ་<line/>
མའི་སེམས་ཀྱི་དམིགས་པ་རྒྱུན་མ་ཆད་པར་གྱུར་ན། སོ་སོའི་སྐྱེ་བོ་འདི་དག་རྣམས་ཐམས་ཅད་ལའང་རྒྱུད་ལ་དམིགས་པར་གྱུར་པའི་སྒྲུབ་པའི་རྒྱ་དང་ཆ་འདྲ་བའི་སྐྱེ་བ་རྣམས་འབྱུང་<line/>
བར་འགྱུར་རོ། །ཇི་ལྟར་རྒྱ་གང་དག་དང་འདྲ་བར་གྱུར་བའི་རྣམ་པ་དེ་སྲིད་ཀྱི་རྒྱའི་རྗེས་ཀྱི་སྐྱེ་བ་འབྱུང་བ་ཡིན་ནོ། །དེ་ལྟར་རྣམ་པ་ཇི་སྲིད་པར་གྱུར་པའི་འཆི་བའི་དུས་ན་སྲིད་པ་ཐ་མའི་སེམས་<line/>
འབྱུང་བར་གྱུར་པ་དེ་ལྟར་སྐྱེ་བ་ཡང་འབྱུང་བར་འགྱུར་རོ། །གང་གི་ཚེ་སེམས་སྤྲེའུའི་དབང་གིས་རྒ་ཤིའི་དུས་སུ་སྐྱེ་བ་ཉེ་བར་གནས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་<line/>
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་འཆི་བར་གྱུར་པའི་དུས་ན་ཇི་ལྟར་ན་རླུང་འཁྲུགས་པས་འཆི་བར་འགྱུར་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་<line/>
</page>
<page index="527" id="264B">རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་བདག་འཆི་བར་གྱུར་པའི་དུས་སུ་རླུང་གི་ཁམས་རྣམས་རབ་ཏུ་འཁྲུགས་པར་གྱུར་ན། དེས་བདག་གི་ཡན་ལག་དང་ཉིང་ལག་<line/>
རྣམས་ཐམས་ཅད་དང༌། རྒྱུས་པའི་ཟ་མ་ཏོག་རྣམས་ཐམས་ཅད་དང༌། ཁམས་རྣམས་ཐམས་ཅད་ཀྱི་ཡང་འདི་ལྟ་སྟེ། པགས་པ་དང༌། ཁྲག་དང༌། ཤ་དང༌། ཚིལ་དང༌། རུས་པ་དང༌། རྐང་མར་<line/>
དང༑ ཁུ་ཆུ་རྣམ་པར་ཉམས་པར་བྱེད་དོ། །ཀུན་ཏུ་སྐེམ་པར་བྱེད་དོ། །ཀུན་ཏུ་གྱོང་བ་ཉིད་དུ་བྱེད་དོ། །ཕན་ཚུན་དུ་གཤག་པར་བྱེད་དོ། །རྐང་པའི་སེན་མོ་རྣམས་ནས་བཟུང་ནས་ཇི་སྲིད་དུ་མགོ་བོའི་<line/>
བར་དུ་བྱེ་མ་དང་འདྲ་བར་ཕྱེ་མར་བྱེད་དོ། །དཔེར་ན། མར་གསར་གྱི་གོང་བུ་དུས་ཀྱི་རླུང་གིས་ཕན་ཚུན་དུ་བཏབ་པར་གྱུར་ན་མར་གྱི་གོང་བུ་རྣམ་པར་ཉམས་པར་བྱེད་དོ། །ཀུན་ཏུ་སྐམ་པར་བྱེད་དོ།།<line/>
ཀུན་ནས་གྱོང་པོ་ཉིད་དུ་བྱེད་དོ། །ནམ་མཁར་ཕན་ཚུན་གྱིས་ཡན་ལག་རྣམས་བྱེ་མ་བཞིན་དུ་ཕྱེ་མར་བྱེད་དོ། །དེ་ཁོ་ན་བཞིན་དུ་བདག་འཆི་བར་གྱུར་པའི་དུས་ན་རླུང་གི་ཁམས་རྣམས་རབ་ཏུ་<line/>
འཁྲུགས་པར་གྱུར་པས། དེ་ལས་བདག་འཆི་བར་གྱུར་པའི་ཐ་མའི་ལུས་ཀུན་ནས་མངོན་པར་སྲེད་པའི་ཚོར་བའི་སྡུག་བསྔལ་རྣམས་འབྱུང་ངོ༌། །སངས་རྒྱས་རྗེས་སུ་དྲན་པར་གྱུར་པའམ། ཆོས་<line/>
རྗེས་སུ་དྲན་པར་གྱུར་པའམ། དགེ་འདུན་རྗེས་སུ་དྲན་པར་གྱུར་པའང་རུང་སྟེ། ཡང་དག་པའི་བློས་ཐ་མའི་སེམས་ཀྱི་དམིགས་པ་རྒྱུན་མ་ཆད་པར་གྱུར་ན། སོ་སོའི་སྐྱེ་བོ་འདི་དག་རྣམས་<line/>
</page>
<page index="528" id="265A">༄༅། །ཐམས་ཅད་ལའང་རྒྱུད་ལ་དམིགས་པ་སོ་སོ་དང་སོ་སོའི་རྒྱ་རྣམས་དང་ཆ་འདྲ་བའི་སྐྱེ་བ་རྣམས་འབྱུང་བ་ཡིན་ནོ། །ཇི་ལྟར་རྒྱ་རྣམས་ཇི་སྲིད་ཀྱི་རྣམ་པ་ཡིན་པར་<line/>
གྱུར་པ་དེ་བཞིན་དུ་རྣམ་པ་ཇི་སྲིད་དུ་འཆི་བའི་དུས་ཀྱི་སྲིད་པ་ཐ་མ་པའི་སེམས་སུ་གྱུར་པ་དེ་ཇི་ལྟ་བ་བཞིན་དུ་སྐྱེ་བར་འགྱུར་ཏེ། གང་གི་ཕྱིར་ལུས་སེམས་སྤྲེའུའི་དབང་ཡིན་པའི་ཕྱིར་<line/>
འཆི་བའི་ཚེ་ན་སྐྱེ་བའི་གནས་ཡིན་ནོ། །དེ་ལྟར་ན་འབྱུང་བ་ཆེན་པོ་བཞི་པོ་རྣམས་རབ་ཏུ་འཁྲུགས་པའི་འཆི་བ་རྣམ་པ་བཞི་ཡིན་ནོ། །རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་<line/>
ལུས་ཀྱི་རྗེས་སུ་ལྟ་བ་རྣམས་ཀྱི་ནི། མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པར་སེམས་ཅན་རྣམས་མཚུངས་པར་མཐོང་བ་ཡིན་ནོ། །དེ་མཐོང་བར་གྱུར་པས་<line/>
ཀྱང་བདུད་ཀྱི་དྲུང་ན་མི་གནས་སོ། །མྱ་ངན་ལས་འདས་པའི་མཐའ་ལ་གནས་པ་ཡིན་ནོ། །དེ་ཀུན་ནས་ཉོན་མོངས་པ་ཅན་དུ་འགྱུར་བའི་འདོད་པའི་སྒྲ་དང༌། རེག་བྱ་དང༌། རོ་དང༌། གཟུགས་<line/>
དང༑ དྲི་རྣམས་ཀྱིས་འཁྲིད་པར་བྱེད་པ་ཉིད་ཀྱང་མ་ཡིན་ནོ། །དགའ་བའི་འདོད་ཆགས་དང་ལྷན་ཅིག་འགྲོགས་པར་གྱུར་པའི་སྲིད་པ་རྣམས་ཀྱིས་འཆིང་བར་མི་བྱེད་དོ། །ཉོན་<line/>
མོངས་པའི་རྡུལ་རྣམས་དང་རྣམས་བྲལ་བར་འགྱུར་རོ། །ངམ་གྲོག་རྣམས་དང་རྣམ་པར་བྲལ་བ་དང༌། གཟུགས་དང་དྲིས་ཀྱང་འཕྲོག་པ་མ་ཡིན་ནོ། །གཟུགས་ཀྱི་རྒྱགས་པས་རྒྱགས་<line/>
</page>
<page index="529" id="265B">པར་ཡང་མི་འགྱུར་རོ། །ལང་ཚོའི་རྒྱགས་པས་རྒྱགས་པར་ཡང་མི་འགྱུར་རོ། །གསོན་པའི་རྒྱགས་པས་རྒྱགས་པར་ཡང་མི་འགྱུར་རོ། །ཚོགས་པ་འདུས་པ་ལ་དགའ་བར་ཡང་མི་འགྱུར་རོ། །<line/>
རྟག་ཏུ་གྲོང་ཁྱེར་རྣམས་སུ་འཇུག་པར་ཡང་མི་འགྱུར་རོ། །གང་ལ་དེ་ལ་མངོན་པར་དགའ་བར་ཡང་མི་བྱེད་དོ། །འཆི་བར་འགྱུར་བའི་འཇིགས་པས་ཀྱང་འཇིགས་པར་འགྱུར་རོ། །ཁ་<line/>
ན་མ་ཐོ་བ་ཕྲ་རབ་ཙམ་རྣམས་ལ་ཡང་འཇིགས་པར་ལྟ་བར་འགྱུར་རོ། །ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་འགྱུར་རོ། །སྐྱེ་བ་དང་འཇིག་པའི་ཆོས་རྣམས་ཀྱང་ཤེས་<line/>
པར་འགྱུར་རོ། །དེ་ནི། ཀུན་ནས་ཉོན་མོངས་པ་ཅན་དུ་གྱུར་པའི་འདོད་པ་རྣམས་ཐམས་ཅད་ལས་འདོད་ཆགས་དང་བྲལ་བར་འགྱུར་རོ། །སྙོམ་ལས་ཅན་དུ་མི་འགྱུར་རོ། །དམ་པའི་ཆོས་<line/>
ལ་ཡང་རྒྱུན་དུ་དགའ་བར་འགྱུར་རོ། །དེ་ལྟར་ནཱ་ལ་ཏིའི་གྲོང་གི་བྲམ་ཟེ་དང༌། ཁྱིམ་བདག་རྣམས་དང༌། དགེ་སྦྱོང་རྣམས་ཀྱང་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་<line/>
སོ༑ ༑རྣལ་འབྱོར་སྤྱོད་པ་རྣམས་ཇི་ལྟར་གནས་པ་ཡིན་ཞེ་ན། དགེ་སློང་དག །འདི་ན་ཕྱི་རོལ་གྱི་ཆོས་ཀྱིས་རྣལ་འབྱོར་སྤྱོད་པ་རྣམས་ནང་གི་བདག་ཉིད་ཀྱི་ལུས་ལ་སོ་སོར་རྟོག་པར་བྱེད་དོ། །འདི་<line/>
ལྟ་སྟེ༑ ཕྱི་རོལ་གྱི་ཆོས་རྣམས་མཐོང་ནས་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ལས་དང་པོ་ས་བོན་གྱི་ཚོགས་རྣམས་ལ་སོ་སོར་རྟོག་པར་བྱེད་དེ། ས་བོན་ལས་ནི། མྱུ་<line/>
</page>
<page index="530" id="266A">༄༅། །གུ་འབྱུང་ངོ༌། །མྱུ་གུ་ལས་ནི། སྡོང་བུ་འབྱུང་ངོ༌། །སྡོང་བུ་ལས་ནི། འདབ་མ་འབྱུང་ངོ༌། །འདབ་མ་རྣམས་ལས་ནི། མེ་ཏོག་འབྱུང་ངོ༌། །མེ་ཏོག་ལས་ནི། འབྲས་བུ་<line/>
འབྱུང་བར་འགྱུར་རོ། །དེ་ཁོ་ན་བཞིན་དུ་རྣལ་འབྱོར་སྤྱོད་པ་པ་རྣམས་ཀྱིས་ནང་གི་བདག་ཉིད་རྣམས་ལ་ཡང་མཐོང་བ་ཡིན་ཏེ། དང་པོ་ས་བོན་དུ་གྱུར་པའི་རྣམ་པར་ཤེས་པ་ལས་དང་ཉོན་<line/>
མོངས་པ་རྣམས་དང་བཅས་པ་ཁུ་ཆུར་ལྟུང་བ་ཡིན་ནོ། །ཁུ་ཆུ་ལས་ནི། མེར་མེར་པོར་འགྱུར་རོ། །མེར་མེར་པོ་ལས་ནི། ནུར་ནུར་པོར་འགྱུར་རོ། །ནུར་ནུར་པོ་ལས་ནི། གོར་གོར་ཕོར་<line/>
འགྱུར་རོ། །གོར་གོར་པོ་ལས་ནི། ནར་ནར་པོར་འགྱུར་རོ། །ནར་ནར་པོ་ལས་ནི། འབུར་འབུར་ལྔ་འབྱུང་བར་འགྱུར་ཏེ། རྐང་པའི་འབུར་འབུར་གཉིས་དང༌། ལག་པའི་འབུར་འབུར་<line/>
གཉིས་དང༌། མགོའི་འབུར་འབུར་གཅིག་གོ །དེ་ལྟར་འབུར་འབུར་ལྔ་པོ་རྣམས་ལས་ནི། དབང་པོ་རྣམས་གསལ་བར་སྐྱེ་བར་འགྱུར་རོ། །དེ་ལྟར་སྔ་ཕྱིའི་རིམ་པས་རྒ་ཤིའི་མཐར་<line/>
ཐུག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ས་བོན་གྱི་ཚོགས་རྣམས་ནི། དང་པོ་སྔོན་པོ་ཉིད་དུ་འགྱུར་རོ། །ཕྱི་<line/>
ནས་ནི༑ སྐྱ་བོར་འགྱུར་ཞིང་རྙིང་པར་འགྱུར་རོ། །ཐམས་ཅད་ཉིད་དུ་མེད་པར་ཡང་འགྱུར་རོ། །དེ་ཁོ་ན་བཞིན་དུ་ལུས་འདིའང་དང་པོ་ནི། བྱིས་པར་འགྱུར་རོ། །བྱིས་པ་ལས་ནི། དར་ལ་<line/>
</page>
<page index="531" id="266B">བབ་པར་འགྱུར་རོ། །དར་ལ་བབ་པ་ལས་ནི། རྒས་པར་འགྱུར་རོ། །རྒས་པར་གྱུར་ནས་ནི། རྣམ་པ་ཐམས་ཅད་དུ་མེད་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་<line/>
ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ན་ཕྱི་རོལ་གྱི་ས་བོན་གྱི་ཚོགས་རྣམས་འབྱུང་བར་འགྱུར་པ་ཡིན་ཞིང་ཇི་ལྟར་ཡང་ས་གཞི་ལས་སྨན་དང་ནགས་ཚལ་རྣམས་མངོན་པར་འཕེལ་བར་འགྱུར་བ་<line/>
ཡིན་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆོས་འདི་དག་རྣམས་ཐམས་ཅད་ནི། ཕན་ཚུན་གྱི་རྒྱུ་ཅན་དང་ཕན་ཚུན་གྱི་རྐྱེན་ཅན་ཡིན་ཞིང༌། ཕྱི་<line/>
རོལ་ཏུ་གྱུར་པ་དང་ནང་གི་བདག་ཉིད་དུ་གྱུར་པའི་འདུས་བྱས་ཐམས་ཅད་ནི། ཕན་ཚུན་གྱི་སྟོབས་ཀྱིས་སྐྱེ་བར་འགྱུར་བ་ཡིན་ལ་ཆོས་གསུམ་ནི། མ་གཏོགས་སོ། །འདི་ལྟ་སྟེ། སོ་སོར་བརྟགས་<line/>
པའི་འགོག་པ་དང༌། སོ་སོར་མ་བརྟགས་པའི་འགོག་པ་དང༌། ནམ་མཁའ་དང་རྣམས་སོ། །ཇི་ལྟར་ན་ཕན་ཚུན་གྱི་སྟོབས་ཀྱིས་ཆོས་རྣམས་རབ་ཏུ་འཇུག་པར་འགྱུར་བ་ཡིན་ཞེ་ན། འདི་ལྟ་སྟེ། མ་<line/>
རིག་པའི་རྐྱེན་གྱིས་ནི། འདུ་བྱེད་རྣམས་སོ། །འདུ་བྱེད་ཀྱི་རྐྱེན་གྱིས་ནི། རྣམ་པར་ཤེས་པའོ། །རྣམ་པར་ཤེས་པའི་རྐྱེན་གྱིས་ནི། མིང་དང་གཟུགས་དག་གོ །མིང་དང་གཟུགས་ཀྱི་རྐྱེན་གྱིས་ནི།<line/>
སྐྱེ་མཆེད་དྲུག་གོ །སྐྱེ་མཆེད་དྲུག་གི་རྐྱེན་གྱིས་ནི། རེག་པའོ། །རེག་པའི་རྐྱེན་གྱིས་ནི། ཚོར་བའོ། །ཚོར་བའི་རྐྱེན་གྱིས་ནི། སྲེད་པའོ། །སྲེད་པའི་རྐྱེན་གྱིས་ནི། ལེན་པའོ། །ལེན་པའི་རྐྱེན་གྱིས་ནི།<line/>
</page>
<page index="532" id="267A">༄༅། །སྲིད་པའོ། །སྲིད་པའི་རྐྱེན་གྱིས་ནི། སྐྱེ་བའོ། །སྐྱེ་བའི་རྐྱེན་གྱིས་ནི། རྒ་ཤི་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་<line/>
དང༑ ཡོངས་སུ་ངལ་བ་རྣམས་འབྱུང་བར་འགྱུར་རོ། །དེ་ལྟར་སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་ཀུན་ཏུ་འབྱུང་བར་འགྱུར་བ་ཡིན་ནོ། །ཡང་དགེ་སློང་དག །མ་རིག་པ་འགགས་<line/>
པར་གྱུར་པས་ཀྱང་འདུ་བྱེད་རྣམས་འགག་གོ །འདུ་བྱེད་རྣམས་འགགས་པར་གྱུར་ན། རྣམ་པར་ཤེས་པ་འགག་གོ །རྣམ་པར་ཤེས་པ་འགགས་པར་གྱུར་ན་མིང་དང་གཟུགས་འགག་<line/>
གོ་༑མིང་དང་གཟུགས་འགགས་པར་གྱུར་ན་སྐྱེ་མཆེད་དྲུག་འགག་གོ །སྐྱེ་མཆེད་དྲུག་འགགས་པར་གྱུར་ན་རེག་པ་འགག་གོ །རེག་པ་འགགས་པར་གྱུར་ན་ཚོར་བ་འགག་གོ །ཚོར་བ་འགགས་<line/>
པར་གྱུར་ན་སྲེད་པ་འགག་གོ། སྲེད་པ་འགགས་པར་གྱུར་ན་ལེན་པ་འགག་གོ །ལེན་པ་འགགས་པར་གྱུར་ན་སྲིད་པ་འགག་གོ །སྲིད་པ་འགགས་པར་གྱུར་ན་སྐྱེ་བ་འགག་གོ །སྐྱེ་བ་<line/>
འགགས་པར་གྱུར་ན་རྒ་ཤི་དང༌། མྱ་ངན་དང༌། སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། ཉམ་ཐག་པ་རྣམས་ཀུན་ཏུ་འགགས་པར་འགྱུར་རོ། །དེ་ལྟར་སྡུག་<line/>
བསྔལ་འབའ་ཞིག་གི་ཕུང་པོ་ཆེན་པོ་འདི་འགག་པར་འགྱུར་བ་ཡིན་ནོ། །དེ་ལྟར་ན། ཆོས་དེ་དག་ནི། གཅིག་ལ་གཅིག་གི་རྐྱེན་གྱི་དབང་གིས་ཡིན་ཏེ། ཕྱི་རོལ་གྱི་ཆོས་རྣམས་སམ་<line/>
</page>
<page index="533" id="267B">ནང་གི་བདག་ཉིད་ཀྱི་ཆོས་རྣམས་ཀྱང་རུང་སྟེ། ཕན་ཚུན་གྱི་དབང་གིས་ཡིན་ནོ། །དེ་ལྟར་རྣལ་འབྱོར་སྤྱོད་པ་དེས་ཇི་ལྟར་ནང་གི་བདག་ཉིད་ཡིན་པ་དེ་ལྟར་ཕྱི་རོལ་རྣམས་ཡིན་ཞིང་ཇི་ལྟར་ཕྱི་རོལ་<line/>
ཡིན་པ་དེ་ལྟར་ནང་གི་བདག་ཉིད་ཀྱི་ཆོས་རྣམས་ཡིན་ནོ། །ཞེས་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་བར་བྱེད་པ་དང༌། ཕྱི་རོལ་གྱི་ལུས་རྣམས་ལ་ཡང་དག་པ་ཇི་ལྟ་བ་བཞིན་དུ་ལུས་<line/>
ཀྱི་རྗེས་སུ་ལྟ་ཞིང་གནས་སོ། །དེ་ལྟར་རྣལ་འབྱོར་སྤྱོད་པ་རྣམས་ཀྱི་ཕྱི་རོལ་དང་ནང་གི་བདག་ཉིད་ཀྱི་ཆོས་རྣམས་རབ་ཏུ་ཤེས་པར་བྱེད་དོ། །དང་པོ་རེ་ཞིག་ཛམྦུའི་གླིང་པ་རྣམས་ཀྱི་ཆོས་རྣམས་<line/>
འཕེལ་བར་འགྱུར་རོ། །དེ་ནས་ནི། ནང་གི་བདག་ཉིད་རྣམས་ཆེས་གསལ་བར་བྱེད་པའི་ཆོས་གཅིག་སོ་སོར་ཤེས་པར་བྱེད་པ་དང༌། སོ་སོ་བ་རྣམས་ལེགས་པར་རབ་ཏུ་ཤེས་པར་བྱེད་པ་དང༌།<line/>
ཀུན་ཏུ་མཛེས་པ་རྣམས་དང༌། ཚོར་བ་རྣམས་དང༌། སོ་སོར་བར་གྱུར་པའི་ཆོས་རྣམས་ཀྱང་རབ་ཏུ་ཤེས་པར་བྱེད་དོ། །ཕྱི་ནང་གི་དབང་གིས་འབྱུང་པོའི་གྲོང་རྣམས་ཐམས་ཅད་དང་ཕྱི་རོལ་གྱི་<line/>
དབང་གིས་ཀྱང་ནང་གི་བདག་ཉིད་ཀྱི་སེམས་དང་སེམས་ལས་བྱུང་བའི་ཚོགས་རྣམས་སོ། །གལ་ཏེ་ཡང་ཕྱི་རོལ་ཏུ་གྱུར་པའི་ཆོས་རྣམས་ཀྱིས་ནང་གི་བདག་ཉིད་ཀྱི་ཆོས་རྣམས་འཕེལ་<line/>
བར་འགྱུར་ཞིང་དེ་ལས་ཀྱང་ནང་གི་བདག་ཉིད་ཀྱི་ཆོས་རྣམས་ཆོས་གསལ་བར་འགྱུར་བ་དང༌། གལ་ཏེ་ཡང་ནང་གི་བདག་ཉིད་ཀྱི་ཆོས་རྣམས་ཀྱིས་ཕྱི་རོལ་གྱི་ཆོས་རྣམས་འཕེལ་བར་<line/>
</page>
<page index="534" id="268A">༄༅། །འགྱུར་བ་ཡིན་ཞིང༌། དེས་ཀྱང་ཆེས་གསལ་བར་འགྱུར་བ་ཡིན་ཞེ་ན། དེ་ལ་ཡང་ཕྱི་རོལ་གྱི་ཆོས་རྣམས་ཀྱིས་ཇི་ལྟར་ནང་གི་བདག་ཉིད་ཀྱི་ཆོས་རྣམས་འཕེལ་བར་<line/>
འགྱུར་བ་ནི། གལ་ཏེ་གནས་མལ་དང༌། ནད་ཀྱི་རྐྱེན་སྨན་རྣམས་རབ་ཏུ་ཕལ་ཆེ་བ་དང་ལྡན་པར་གྱུར་ན། དེས་དགེ་སློང་རྣམས་དགེ་བའི་ཆོས་རྣམས་ལ་མངོན་པར་དགའ་བར་འགྱུར་<line/>
རོ༑ ༑གལ་ཏེ་གནས་མལ་དང༌། ནད་ཀྱི་རྐྱེན་སྨན་དང༌། ཡོ་བྱད་རྣམས་རབ་ཏུ་ཕལ་ཆེ་བ་དང་ལྡན་པར་མ་གྱུར་ན་ནི། དེ་ཐམས་ཅད་དུའང་དགེ་བའི་ཆོས་རྣམས་ལ་མངོན་པར་དགའ་<line/>
བར་མི་འགྱུར་རོ། །དེ་ལྟར་ཆོས་རྣམས་ནི། གཅིག་གིས་གཅིག་སྐྱེད་པར་བྱེད་པ་དང༌། ཕན་ཚུན་དུ་ལྟོས་པ་དང༌། ཕན་ཚུན་དུ་སྐྱེད་པར་བྱེད་པ་དང༌། ཕན་ཚུན་གྱི་རྒྱུ་ཅན་གྱི་དོན་གཞན་<line/>
དུ་གྱུར་པའི་བྱེད་པ་པོ་དང༌། རྟག་པ་དང༌། བརྟན་པ་དང༌། ཐེར་ཟུག་དང༌། ཡོངས་སུ་མི་འགྱུར་བའི་ཆོས་ཅན་རྣམས་གང་ཡིན་པའམ། རྒྱུ་རྣམས་ཀྱི་ནང་དུ་འདུ་བར་འགྱུར་བའི་རྒྱུ་<line/>
མེད་པ་རྣམས་ཀྱིས་ཀྱང་ཀུན་ཀྱང་སྐྱེད་པར་འགྱུར་བ་ལ་ཤིན་ཏུ་འབད་པར་བྱེད་པ་ནི། འདི་ན་མཐོང་བ་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་<line/>
ལྟ་ཞིང་གནས་ཏེ། ཇི་ལྟར་ཁམས་གསུམ་དུ་སྐྱེས་པར་གྱུར་པའི་སེམས་ཅན་ཐམས་ཅད་ཀྱང་ཕྱི་རོལ་གྱིས་དོན་གཅིག་པར་གྱུར་པའི་ཕྱི་རོལ་གྱི་ལས་གང་གིས་ནང་གི་བདག་ཉིད་ཀྱི་<line/>
</page>
<page index="535" id="268B">ཆོས་རྣམས་འཕེལ་བར་འགྱུར་བ་ཡིན་ནོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འདུ་བྱེད་པར་སྐྱེས་པའི་སེམས་ཅན་ཐམས་ཅད་ཀྱི་ཆོས་<line/>
གཅིག་ཏུ་གྱུར་པ་ནི། ཟས་གང་དག་ཡིན་པ་རྣམ་པ་བཞི་པོ་ཁམ་གྱི་ཟས་དང༌། ཡིད་ལ་སེམས་པ་དང༌། རེག་པ་དང༌། དགའ་བ་དང་འདི་དག་རྣམས་ཡིན་ནོ། །དེ་ལ་འདོད་པའི་ཁམས་རྣམས་<line/>
ན་ནི༑ ཟས་འདི་དག་རྣམས་གང་ཡིན་པས་ས་བོན་གྱི་ཚོགས་བྱས་ནས་ཕྱི་རོལ་གྱི་ཟས་དེ་དག་གིས་ཀྱང་ནང་གི་བདག་ཉིད་ཀྱི་བསམ་གཏན་ལ་བདེ་བར་གནས་པ་རྣམས་འཕེལ་བར་བྱེད་དོ། །དེ་<line/>
ལ་དང་པོ་ཉིད་དུ་རེ་ཞིག་ཕྱི་རོལ་གྱི་ཆོས་རྣམས་ཀྱིས་སོ་སོར་རྟོག་པར་བྱེད་དེ། ཇི་ལྟར་ནང་གི་བདག་ཉིད་ཀྱི་ཆོས་དེ་དག་རྣམས་ཕྱི་རོལ་གྱི་ཆོས་རྣམས་ཀྱིས་འཛིན་པར་བྱེད་པ་ཡིན་ཞེ་ན། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་རྒྱུ་གང་དང་རྐྱེན་གང་དག་དང༌། གཞི་ཅི་ལས་གང་གི་ཚེ་བཟང་ལྡན་གྱི་དུས་ཀྱི་སྲོག་ཆགས་རྣམས་ཐམས་ཅད་ཀྱི་<line/>
ཟས་ཡིན་ན་ཡན་ལག་བརྒྱད་དང་ལྡན་པ་རྣམས་ཡིན་ནོ། །དེ་ལ་ཡན་ལག་བརྒྱད་པོ་དེ་དག་རྣམས་ཀྱང་གང་དག་ཡིན་ན། འདི་ལྟ་སྟེ། འདོད་པའི་སྒྲ་དང༌། རེག་བྱ་དང༌། རོ་དང༌། གཟུགས་དང་<line/>
དྲི་དང༌། འདོད་པ་སྡུག་པའི་ཁུ་བ་འཐས་པའི་མདོག་དང༌། དབྱིབས་སོ། །དེ་ལ་གལ་ཏེ་མལ་སྟན་དང་ནད་ཀྱི་རྐྱེན་སྨན་དང་ཡོ་བྱད་རབ་ཏུ་ཕལ་ཆེ་བར་གྱུར་པའི་ཕྱི་རོལ་གྱི་ཆོས་རྣམས་ཀྱིས་ལུས་<line/>
</page>
<page index="536" id="269A">༄༅། །འཕེལ་བར་འགྱུར་ན། དེའི་ཚེ་ན་ནང་གི་བདག་ཉིད་ཀྱི་དགེ་བའི་ཆོས་རྣམས་ལ་ཡང་མངོན་པར་དགའ་བར་འགྱུར་རོ། །དེ་ལྟར་རྣལ་འབྱོར་སྤྱོད་པ་ཕྱི་རོལ་གྱི་<line/>
ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཕྱི་རོལ་གྱི་སྦྲང་བུ་མཆུ་རྣོན་དང༌། ཤ་སྦྲང་དང༌། གྲོག་མ་ཕྲ་མོ་ལ་སོགས་པ་རྣམས་ཀྱིས་གལ་ཏེ་ལུས་ལ་མཐོ་འཚམ་པར་མི་བྱེད་ན། དེ་<line/>
ལས་ནང་གི་བདག་ཉིད་ཀྱི་ཆོས་རྣམས་ལ་ཡང་མངོན་པར་འདོད་པར་འགྱུར་རོ། །གལ་ཏེ་ཡང་གྲང་བ་དང་དྲོ་བ་དང་ཆར་པ་ལ་སོགས་པ་རྣམས་ཀྱིས་ལུས་ལ་མཐོ་འཚམ་པར་མི་བྱེད་<line/>
ན༑ དེའི་ཚེ་ནང་གི་བདག་ཉིད་ཀྱི་ཆོས་རྣམས་ལ་མངོན་པར་སྤྲོ་བར་འགྱུར་རོ། །གལ་ཏེ་ཡང་འདོད་པ་སྡུག་པ་ཡིད་དུ་འོང་བ་རྣར་སྙན་པར་གྱུར་པའི་སྒྲ་རྣམས་ཐོས་པར་གྱུར་པ་ན།<line/>
དེའི་ཚེ་ནང་གི་བདག་ཉིད་ཀྱི་ཆོས་རྣམས་ལ་མངོན་པར་དགའ་བར་འགྱུར་རོ། །གལ་ཏེ་འདོད་པ་སྡུག་པ་ཡིད་དུ་འོང་བའི་དྲི་རྣམས་ཀྱི་དབང་དུ་གྱུར་པ་ན། དེའི་ཚེ་ནང་གི་བདག་ཉིད་<line/>
ཀྱི་ཆོས་རྣམས་ལ་མངོན་པར་དགའ་བར་འགྱུར་རོ། །གལ་ཏེ་གྲང་བ་དང༌། ཚ་བ་དང༌། ཆར་པ་ལ་སོགས་པ་ལུས་ལ་ཅོ་མ་དྲིས་ན། དེའི་ཚེ་ནང་གི་བདག་ཉིད་ཀྱི་ཆོས་རྣམས་ལ་མངོན་<line/>
པར་དགའ་བར་འགྱུར་རོ། །དབང་པོ་ལྔ་པོ་རྣམས་གལ་ཏེ་རྒྱས་པར་བྱེད་པའི་ཕྱི་རོལ་གྱི་སྐྱེ་མཆེད་ལྔ་པོ་རྣམས་ཀྱིས་ནང་གི་བདག་ཉིད་ཀྱི་སྐྱེ་མཆེད་ལྔ་འཕེལ་བར་གྱུར་ནའོ། །དེ་ལྟར་<line/>
</page>
<page index="537" id="269B">ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཐེག་པ་ཆེན་པོ་ལ་ཡང་དག་པར་གནས་པའི་རིགས་ཀྱི་བུའམ། འཕགས་པ་ཉན་ཐོས་རྣམས་ཀྱིས་ཀྱང་ཡང་དག་པ་ཇི་ལྟ་བ་བཞིན་དུ་<line/>
ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། ཇི་ལྟར་བདག་གི་རྣམ་པར་ཤེས་པའི་ཚོགས་དྲུག་ཆོས་རྣམས་ལ་<line/>
དགའ་བར་འགྱུར་བ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་ཕྱི་རོལ་གྱི་ཆོས་རྣམས་ཀྱིས་མཐོ་བརྩམས་པར་མ་གྱུར་ན།<line/>
དེའི་ཚེ་ནང་གི་བདག་ཉིད་ཀྱི་ཆོས་རྣམས་རང་བཞིན་དུ་གནས་པས་ཆོས་རྣམས་ལ་མངོན་པར་དགའ་བར་འགྱུར་རོ། །རྣམ་པར་ཤེས་པའི་ཚོགས་དྲུག་པོ་དེ་དག་རྣམས་ཀྱང་གང་ཞེ་ན། མིག་<line/>
གི་རྣམ་པར་ཤེས་པ་དང༌། རྣ་བའི་རྣམ་པར་ཤེས་པ་དང༌། སྣའི་རྣམ་པར་ཤེས་པ་དང༌། ལྕེའི་རྣམ་པར་ཤེས་པ་དང༌། ལུས་ཀྱི་རྣམ་པར་ཤེས་པ་དང༌། ཡིད་ཀྱི་རྣམ་པར་ཤེས་པ་རྣམས་<line/>
སོ༑ ༑དེ་ལྟར་ནང་གི་བདག་ཉིད་ཀྱི་ཆོས་རྣམས་ཀྱི་ཕྱི་རོལ་གྱི་དངོས་པོ་རྣམས་དང་ལྷན་ཅིག་ཕན་ཚུན་གྱི་དབང་དུ་གྱུར་པ་དང༌། ཕན་ཚུན་འགྲོགས་པ་ཡིན་ཏེ། དཔེར་ན། འདི་ལྟ་སྟེ། བྱ་ནམ་<line/>
མཁའི་དཀྱིལ་དུ་སོང་བར་གྱུར་ནས་རབ་ཏུ་རྒྱུ་བར་བྱེད་པ་དེ་གང་དང་གང་དུ་ཇི་ལྟར་ནམ་མཁའ་ལ་འགྲོ་བར་འགྱུར་བ་དེ་དང་དེ་དག་རྣམས་སུ་འདིའི་གྲིབ་མ་དེ་ཁོ་ན་བཞིན་དུ་དབང་དུ་གྱུར་ནས་<line/>
</page>
<page index="538" id="270A">༄༅། །འགྲོའོ༑ ༑དེ་ཁོ་ན་བཞིན་དུ་ཕྱི་རོལ་གྱི་དངོས་པོ་རྣམས་ཀྱི་དབང་གིས་ནང་གི་བདག་ཉིད་ཀྱི་དངོས་པོ་རྣམས་ཐམས་ཅད་ཡིན་ནོ། །གལ་ཏེ་ལུས་ཐམས་ཅད་<line/>
རྒྱས་པར་གྱུར་ན་ནི། །དེ་ལས་ཀྱང་སེམས་རྣམ་པར་ཉམས་པར་མི་འགྱུར་རོ། །དེས་ན་ཐམས་ཅད་ཀྱང་ཕན་ཚུན་དུ་ལྟོས་ནས་རྐྱེན་གྱི་དབང་གིས་ཐམས་ཅད་འབྱུང་བ་ཡིན་ནོ། །དེ་ནི། དེ་<line/>
ལྟར་རྣལ་འབྱོར་སྤྱོད་པ་རྣམས་ཀྱིས་འདིར་མཐོང་བ་ཡིན་ལ་མི་རྟག་པ་དང༌། མི་བརྟན་པ་དང༌། ཐེར་ཟུག་མ་ཡིན་པ་དང༌། ཡོངས་སུ་འགྱུར་བའི་ཆོས་ཅན་མ་ཡིན་པ་ཞེས་བྱ་བའི་<line/>
ཆོས་རྣམས་ནི། གཅིག་ཀྱང་སྐྱེ་བ་ན་ཡོད་པ་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་པའི་མི་རྣམས་<line/>
ཀྱི་ཚེ་ཐུང་བ་དང་འཕེལ་བར་འགྱུར་བ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གང་གི་ཚེ་བཟང་ལྡན་གྱི་དུས་ཀྱི་མི་རྣམས་<line/>
ཐམས་ཅད་ནི། འོད་གསལ་གྱི་ལྷའི་རིས་ལས་བབས་པར་གྱུར་པ་རྣམས་ཡིན་པས་ས་ཞག་ཟས་ཡིན་ཏེ། དཔེར་ན། སུམ་ཅུ་རྩ་གསུམ་གྱི་ལྷ་རྣམས་ཀྱི་ཟས་ནི། བདུད་རྩི་ཡིན་པ་དེ་བཞིན་<line/>
དུ་དགེ་བའི་སེམས་དང་ལྡན་པའི་བཟང་ལྡན་གྱི་དུས་ཀྱི་མི་རྣམས་ཀྱིས་ནི། སའི་བཅུད་མདོག་དང༌། དྲི་དང༌། གཟུགས་དང༌། རེག་བྱ་བཟང་བ། སྐྱོན་རྣམས་ཐམས་ཅད་དང་བྲལ་བར་<line/>
</page>
<page index="539" id="270B">གྱུར་པའི་མི་རྣམས་ཟས་རྣམས་ཀྱི་དབང་གིས་འཚོ་བ་ཡིན་ནོ། །དེའི་སྟོབས་ཀྱིས་ཚེའི་ཚད་ནི། ལོ་སྟོང་ཕྲག་བརྒྱད་ཅུ་རྩ་བཞིར་འགྱུར་རོ། །ནད་ཀྱང་གསུམ་འབྱུང་པར་འགྱུར་རོ། །འདི་ལྟ་སྟེ། ལྟགས་<line/>
པ་དང༌། སྐོམ་པ་དང༌། འདོད་པ་ལ་ལྟོས་ནས་དེ་དག་རྣམས་ཐམས་ཅད་ཀྱང་འཚོ་བ་དང་ནད་མེད་པར་འགྱུར་རོ། །དེ་ནས་གཉིས་ལྡན་གྱི་དུས་ན་ནི། སའི་བཅུད་དེ་དག་ཉེས་པ་དང་བཅས་པར་<line/>
འགྱུར་ཞིང་མི་རྣམས་ཀྱང་དེ་བཞིན་དུ་སེམས་དགེ་བའི་སེམས་དང་ལྡན་པར་མི་འགྱུར་རོ། །ནད་རྣམས་ཐམས་ཅད་ཀྱང་མི་རྣམས་ལ་འབྱུང་བར་འགྱུར་རོ། །འདི་ལྟ་སྟེ། ལྟོགས་པ་དང༌།<line/>
སྐོམ་པ་དང༌། དུས་མ་ཡིན་པར་འཆི་བ་དང༌། ཚ་བ་སྐྱེ་བའོ། །དེ་ལྟར་ཕྱི་རོལ་གྱི་ཟས་རྣམས་ཀྱི་དབང་གིས་ཛམྦུའི་གླིང་གི་མི་དེ་དག་རྣམས་ཐམས་ཅད་ཀྱང་འཚོ་བ་དང་ནད་མེད་པར་ཡང་<line/>
འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ན། ཛམྦུའི་གླིང་པའི་མི་རྣམས་ཐམས་ཅད་གསུམ་ལྡན་གྱི་དུས་ན་ཟས་ཀྱི་དབང་<line/>
གིས་ཁ་དོག་དང་ཚེ་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གསུམ་ལྡན་གྱི་དུས་ན་ནི་སའི་བཅུད་དེ་དག་དེ་བཞིན་དུ་ནུབ་པར་<line/>
འགྱུར་རོ། །ནད་དུ་མ་རྣམས་ཀྱང་འབྱུང་བར་འགྱུར་ཏེ། ཟས་ཀྱི་སྐྱོན་གྱིས་མི་རྣམས་ལ་རླུང་དང་མཁྲིས་པ་དང་བད་ཀན་རྣམས་རབ་ཏུ་འཁྲུགས་པར་འགྱུར་རོ། །རྣལ་འབྱོར་སྤྱོད་པ་དེ་ཕྱི་རོལ་གྱི་<line/>
</page>
<page index="540" id="271A">༄༅། །ཟས་རྣམས་ཀྱི་ནང་གི་བདག་ཉིད་ཀྱི་སྐྱེ་མཆེད་རྣམས་འཕེལ་བར་འགྱུར་བའི་འདུ་བྱེད་ཀྱི་ཚོགས་རྣམས་ཐམས་ཅད་མཐོང་བར་གྱུར་ནས་ཡང་དག་པ་ཇི་ལྟ་བ་<line/>
བཞིན་དུ་ལུས་ལ་ཕྱི་རོལ་གྱི་ཆོས་རྣམས་ཀྱིས་ཀུན་ཏུ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ན་བཞི་ལྡན་རྩོད་པའི་<line/>
དུས་ཀྱི་ཛམྦུའི་གླིང་པའི་མི་རྣམས་ཀྱི་ཟས་གང་ཡིན་ན། དེས་ཐོས་པ་ལས་བྱུང་བའི་ཤེས་པས་མཐོང་བར་གྱུར་པ། རྩོད་པའི་དུས་ཀྱི་ཛམྦུའི་གླིང་གི་མི་རྣམས་ནི། ཁྲེ་རྒོད་ཀྱི་ཟས་དང༌།<line/>
ནས་ཐུགས་གི་ཟས་དང༌། ཉའི་ཟས་དང༌། རྡོག་གུ་རྩ་བའི་ཟས་རྣམས་ཡིན་གྱི། རོ་རྣམས་ཐམས་ཅད་ནི། ནུབ་པར་འགྱུར་རོ། །མི་དེ་དག་རྣམས་ལ་ནི། རྟག་ཏུ་ནད་རྣམས་འབྱུང་བར་<line/>
འགྱུར་རོ། །དུས་མ་ཡིན་པར་རྒས་པའང་འབྱུང་བར་འགྱུར་རོ། །རྩོད་ལྡན་གྱི་དུས་ཀྱི་མི་རྣམས་ནི། སྤྲོ་བ་མེད་པར་ཡང་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་<line/>
ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བཞི་ལྡན་གྱི་མི་རྣམས་ཀྱི་ཚེ་དང་ཚད་རྣམས་འཕེལ་བ་དང་འགྲིབ་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ། བཟང་ལྡན་གྱི་དུས་སུ་ཛམྦུའི་གླིང་པའི་མི་རྣམས་ཀྱི་ཚེ་རབ་ཏུ་རིང་བ་ནི། ལོ་སྟོང་ཕྲག་བརྒྱད་ཅུ་རྩ་བཞི་ཡིན་ནོ། །བདག་ཉིད་ཀྱི་དངོས་པོ་ནི། གཞུ་<line/>
</page>
<page index="541" id="271B">འདོམ་བརྒྱ་ཕྲག་བཅུར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། གཉིས་ལྡན་གྱི་དུས་ན་ཛམྦུའི་གླིང་པའི་མི་རྣམས་ཀྱི་ཚེ་རབ་ཏུ་རིས་<line/>
པ་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གཉིས་ལྡན་གྱི་དུས་ཀྱི་ཛམྦུའི་གླིང་པའི་མི་རྣམས་ཀྱི་ཚེ་རིང་བ་ནི། ལོ་སྟོང་ཕྲག་<line/>
བཞི་བཅུར་འགྱུར་རོ། །བདག་ཉིད་ཀྱི་དངོས་པོར་གྱུར་པའི་ཚད་ནི། གཞུ་འདོམ་ཉིས་བརྒྱ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ།<line/>
གསུམ་ལྡན་གྱི་དུས་ན་ཛམྦུའི་གླིང་པའི་མི་རྣམས་ཀྱི་ཚེ་རིང་བར་གྱུར་པ་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། གསུམ་<line/>
ལྡན་གྱི་དུས་ཀྱི་ཛམྦུའི་གླིང་པའི་མི་རྣམས་ཀྱི་ཚེ་རིང་བར་གྱུར་པ་ནི། ལོ་སྟོང་ཕྲག་ཉི་ཤུ་ཡིན་ནོ། །བདག་ཉིད་ཀྱི་དངོས་པོ་ནི། གཞུ་འདོམ་བརྒྱ་ཕྲག་གཅིག་ཏུ་འགྱུར་རོ། །གཞན་ཡང་རྣལ་<line/>
འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རྩོད་ལྡན་གྱི་དུས་ཀྱི་ཛམྦུའི་གླིང་བའི་མི་རྣམས་ཀྱི་ཚེ་རབ་ཏུ་རིང་བར་གྱུར་པ་དང་བདག་ཉིད་ཀྱི་དངོས་པོའི་ཚད་ཀྱང་<line/>
ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྩོད་ལྡན་གྱི་དུས་ན་ཛམྦུའི་གླིང་པའི་མི་རྣམས་ཀྱི་ཚེ་ཤིན་ཏུ་རིང་བར་འགྱུར་བ་ནི།<line/>
</page>
<page index="542" id="272A">༄༅། །ལོ་བརྒྱའོ། །བདག་ཉིད་ཀྱི་དངོས་པོ་ཡང་གཞུ་འདོམ་གཅིག་ནི། ཡང་མཐའ་ཡིན་ནོ། །རྩོད་ལྡན་དང་རྗེས་སུ་འབྲེལ་པ་འཇིག་པའི་དུས་དམན་པ་དང་ལྡན་<line/>
པ་མི་རྣམས་དགེ་བ་བཅུ་དང་བྲལ་བར་གྱུར་པའི་སྐྱེ་བོའི་ཚོགས་ཐམས་ཅད་བདག་ཉིད་བཟང་པོ་ཡིན་པར་ཤེས་པར་བྱེད་པ་རྣམས་ཀྱི་ཚེ་ཤིན་ཏུ་རིང་བར་གྱུར་པ་ནི། གང་དག་ཅེ་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འཇིག་པར་གྱུར་པའི་དུས་དམན་པ་དང་ལྡན་པས་རོའི་གཙོ་བོ་རྣམས་ཐམས་ཅད་ནི། ནུབ་<line/>
པར་འགྱུར་རོ། །འདི་ལྟ་སྟེ། ཚྭ་དང༌། མར་དང༌། ཞོ་དང༌། ཤ་དང༌། སྦྲང་རྩི་དང༌། རོ་མངར་པོ་དང༌། བུ་རམ་ཤིང་དང་རྣམས་ཏེ། འབྲས་སཱ་ལུ་རྣམས་ཐམས་ཅད་ཀྱང་རྣམ་པར་འགྱུར་<line/>
བ་དང་བཅས་པར་གྱུར་ན་དྲུག་ཅུ་པ་ལ་སོགས་པ་རྣམས་ཡིན་གྱི། ཇི་ལྟར་གཙོ་བོར་གྱུར་པ་རྣམས་ནི། ནུབ་པར་འགྱུར་རོ། །ཤཱ་ལི་གཞན་རྣམས་ཀྱང་དཔེར་ན། འདི་ལྟ་སྟེ། འབྲས་<line/>
ཤཱ་ལི་དམར་པོ་དང༌། རོས་འཕྲོག་པ་དང༌། པ་ཏང་ག་དང༌། སྐྱེ་བོ་དང༌། ལྕགས་ཀྱི་སྟོབས་དང༌། རབ་ཏུ་དགའ་བར་བྱེད་པ་དང༌། ཤཱ་རི་ཀཿ་དང༌། དུང་གི་མུ་ཏིག་དང༌། སཱུ་རྣ་ཀ་དང༌། ལོ་<line/>
ཧ་བཱ་ལཱ་ཞེས་པ་དང༌། ཀུན་ཏུ་བི་ན་ཏཿ་དང༌། དམར་པོ་ཛུ་ལ་ཀཿ་དང༌། ཕྱེ་མ་པ་དང༌། ཨརྫུ་ནཿ་དང༌། པན་ཛ་ཀ་དང༌། སྐམ་པོ་རུ་ཧཿ་དང༌། རྒྱ་མཚོ་ཀུན་ཏུ་རུ་ཧཿ་དང༌། གཉིས་སུ་འཕེལ་<line/>
</page>
<page index="543" id="272B">བ་དང༌། ས་མ་ཧ་སཿ་དང༌། རབ་ཏུ་ཚ་བ་པ་དང༌། གྲ་མ་མེད་པ་དང༌། རྩུབ་པ་རབ་ཏུ་ཚ་བ་དང༌། ཡཱ་བ་ཀཿ་དང༌། ཐམས་ཅད་དུ་སྐྱེ་བ་དང༌། སིདྷ་ཊཿ་དང༌། སྡིག་པ་མེད་པ་དང༌། ཁ་དོག་ཆེན་པོ་དང༌།<line/>
ཐམས་ཅད་དུ་ལེགས་པར་སྐྱེ་བ་དང༌། ཨ་རྫུ་ནཿ་དང༌། རབ་ཏུ་ཏས་བར་བྱེད་པ་དང༌། དྲི་རུ་ཧཿ་དང༌། སྤྲུལ་གྱི་གཅོད་པ་དང༌། ཀས་མར་ཡང་རུ་ཧཿ་དང༌། རི་ལས་སྐྱེ་བ་དང༌། རྟག་ཏུ་སྐྱེ་བ་དང༌།<line/>
ཚིགས་པ་མེད་པ་དང༌། ཐམས་ཅད་ལ་སྐྱེ་བ་དང༌། ཀཱ་ལིངྐ་དང༌། ཀཱ་ལིངྐ་ཆེན་པོ་དང༌། ཧེ་མ་སྟོན་པ་དང༌། དུང་ཆེན་པོ་དང༌། རྙེད་སླ་བ་དང༌། བཱ་ཧི་ནི་རོ་དང༌། ཤེ་ཁྲི་ཎཱི་དང༌། ཨངྒུ་སྐྱེས་<line/>
དང༑ སེནྡྷ་བ་ཀཿ་དང༌། ཀཱ་ལ་བཱ་ཧ་དང༌། པྲ་སི་བུ་དང༌། བི་གྷ་ས་དང༌། རབ་ཏུ་སྦྱིན་བྱེད་དང༌། ཨིངྒ་ལི་ཀཿ་དང༌། ཚད་མ་པ་དང༌། བྱ་བིདྡྷ་དང༌། མི་འདོད་པ་དང༌། ལྷན་ཅིག་ཏུ་རྣམ་པར་<line/>
འདྲེས་པ་དང༌། བུདྡྷི་ལ་དང༌། ཉི་མའི་དབང་དང༌། དྲི་མ་མེད་པ་དང༌། མཱ་ག་དྷའི་དང༌། རྒྱ་མཚོའི་ལྦུ་བ་དང༌། བེ་ལ་རུ་ཧ་དང༌། སྙོམས་པར་པ་ན་ཙ་ཀཿ་དང༌། སྤུན་པ་མེད་པ་དང༌། རབ་ཀྱི་མཆོག་<line/>
ཏུ་གྱུར་པ་དང༌། དྲོན་པོ་དང༌། རྒྱ་ནག་གི་དང༌། གུར་གུམ་གྱི་མདོག་དང༌། དྲི་མ་དང་བཅས་པ་དང༌། རབ་ཏུ་འབྲལ་བ་དང༌། འཛིང་ཀའི་སེམས་དང༌། སྟོབས་ཅན་དང༌། ཁངྐ་ཀ་ཁཎྜི་ཀཿ་དང༌།<line/>
རྣམ་པར་འདྲེས་པ་དང༌། བདུད་རྩི་འགྲམ་པ་ན་རྒྱུ་བ་དང༌། གྲོའི་མདོག་རྣམས་སོ། །ནས་རྣམས་ནི། རྣམ་པ་དྲུག་སྟེ། སྦུན་པ་དང༌། བཅས་པ་དང༌། སྤུན་པ་མེད་པ་དང༌། རྣམ་པར་འདྲེས་པ་<line/>
</page>
<page index="544" id="273A">༄༅། །པ་དང༌། མངར་པོ་དང༌། མདོག་ནག་པ་དང༌། མདོག་སྐྱ་བའོ། །ནས་ཆུང་བ་ནི། རྣམ་པ་གཉིས་ཏེ། འདོད་རྒྱལ་བ་དང༌། ས་བོན་ལས་སྐྱེས་པའོ། །ཤིན་ཏུ་དྲི་བཟང་<line/>
བར་གྱུར་པའི་མེ་ཏོག་ཐམས་ཅད་ཀྱང་ཤིན་ཏུ་སྡུག་བསྔལ་བར་གྱུར་པའི་འཇིག་པའི་དུས་ན་ནུབ་པར་འགྱུར་རོ། །ཏིལ་དང༌། མོན་སྲན་སྡེའུ་དང༌། རྒྱ་སྲན་ལེབ་བུ་དང༌། སྐྱེས་པ་དང༌།<line/>
བཏབ་པ་དང༌། བྱས་པ་དང༌། མ་བྱས་པ་རྣམས་ཀྱང་ཉེ་འཁོར་དུ་ཐམས་ཅད་ནུབ་པར་འགྱུར་རོ། །བ་ལང་དང༌། མ་ཧེ་ཥཱིའི་ཁུ་བའི་བཅུད་དང༌། རྒུན་འབྲུམ་དང༌། ཁུར་བ་པ་དང༌། འདོད་པར་གྱུར་<line/>
པའི་རོ་རབ་ཏུ་ཕལ་ཆེ་བ་རྣམས་དང༌། མངོན་པར་འདོད་པའི་རོ་རྣམས་ཀྱང་ནུབ་པར་འགྱུར་རོ། །དེ་དག་རྣམས་རབ་ཏུ་ཞིག་པར་གྱུར་པས་ཀྱང་ཛམྦུའི་གླིང་པའི་མི་རྣམས་པགས་པ་དང༌། དྲོད་<line/>
པ་དང༌། རུས་པ་དང༌། རྐང་མར་རྣམས་ཀྱི་གྲངས་ཙམ་དུ་ཐམས་ཅད་ཀྱང་འགྱུར་རོ། །རོའི་ཟས་རྣམས་དང་རྣམ་པར་བྲལ་བས་འདིར་ནི། ཐམས་ཅད་ཀྱང་རུས་པས་སྦྲེལ་བ་ཙམ་དུ་<line/>
འགྱུར་རོ། །གང་གི་ཕྱིར་ཕྱི་རོལ་དང་ནང་གི་བདག་ཉིད་རྣམས་ཐམས་ཅད་གང་ཕན་ཚུན་གྱི་ལྟོས་པའི་དབང་གིས་ཡིན་པའི་ཕྱིར་འདུ་བྱེད་རྣམས་ཐམས་ཅད་ཀྱང་འཇིག་པར་འགྱུར་<line/>
བར་རྣལ་འབྱོར་སྤྱོད་པས་སོ་སོ་རིག་པར་བྱེད་དོ། །ཡང་དག་པ་ཇི་ལྟ་བ་བཞིན་དུ་ཕྱི་རོལ་རྣམས་རབ་ཏུ་རིག་པར་བྱེད་དོ། །རྟག་པ་མ་ཡིན། བདེ་བ་མ་ཡིན། གཙང་བ་མ་ཡིན། བདག་<line/>
</page>
<page index="545" id="273B">དང་བཅས་པ་མ་ཡིན་ལ་བྱེད་པ་པོས་བྱིན་གྱིས་བརླབས་པའང་མ་ཡིན་ནོ། །རྒྱུ་མེད་པ་མ་ཡིན་ཞིང་འདོད་རྒྱལ་བའང་མ་ཡིན་ཏེ། བྱེད་པ་པོ་གཅིག་གིས་བྱས་པ་མ་ཡིན། གཉིས་ཀྱིས་མ་ཡིན།<line/>
གསུམ་གྱིས་མ་ཡིན། བཞིས་མ་ཡིན། ལྔས་མ་ཡིན། ལམ་ལོག་པ་སྟོན་པར་བྱེད་པའི་གཞན་མུ་སྟེགས་ཅན་རྣམས་ཀྱི་རྒྱུ་དྲུག་པས་ཀྱང་མ་ཡིན་ནོ། །དེ་ལྟར་ཕྱི་རོལ་གྱི་དབང་དུ་བྱས་<line/>
ནས་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་དེས་དེ་ལྟར་བཟང་ལྡན་གྱི་དུས་ནས་འཇིག་པའི་དུས་ཀྱི་བར་དུ་ཐམས་ཅད་ལ་རྒྱས་པར་<line/>
སྔར་བཞིན་དུ་རིག་པར་གྱུར་ནས་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་<line/>
སུ་ལྟ་ཞིང་གནས་ཏེ། ཇི་ལྟར་མིའི་གནས་བཞི་པོ་རྣམས་ཐམས་ཅད་ན་རི་དང༌། ཆུ་བོ་དང༌། ཐང་དང༌། རྒྱ་མཚོ་རྣམས་དང༌། རིའི་རྒྱལ་པོ་རི་རབ་ལྷུན་པོའི་བར་དུ་ཡང་རེ་རེ་ཞིང་ཆེར་འཕེལ་པར་<line/>
འགྱུར་བ་དང༌། ཆུང་དུ་འགྲིབ་པ་རྣམས་ཀྱང་གང་དག་ཅེ་ན། སྐྱེས་བུའི་གནས་བཞི་པོ་རྣམས་འདི་ལྟ་སྟེ། ཛམྦུའི་གླིང་དང༌། ནུབ་ཀྱི་བ་ལང་སྤྱོད་དང༌། བྱང་གི་སྒྲ་མི་སྙན་དང༌། ཤར་གྱི་ལུས་<line/>
འཕགས་པོ་དང་བཅས་པ་རྣམས་སོ། །དམྱལ་བ་ཡང་ཆེན་པོ་བརྒྱད་དོ། །ཡི་དྭགས་རྣམས་དང༌། དུད་འགྲོ་རྣམས་དང༌། འདོད་པ་ན་སྤྱོད་པའི་ལྷའི་རིས་དྲུག་གོ །དེ་ལྟར་ཕྱི་རོལ་གྱི་ལུས་ཀྱིས་<line/>
</page>
<page index="546" id="274A">༄༅། །ལུས་ལ་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་པ་ཛམྦུའི་གླིང་གི་ཤར་ཕྱོགས་ཀྱི་ཆ་དེའི་རི་དང༌། ཆུ་བོ་དང༌། ཡུལ་དང༌། མཚམས་<line/>
ལ་ཀུན་ཏུ་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། ཛམྦུའི་གླིང་གི་ཤར་ཕྱོགས་ན་ཡང་མིད་ཨ་ནཱུ་ན་ཞེས་བྱ་བའི་<line/>
རི་ཡོད་དོ། །རི་ཨ་ནཱུ་ན་དེ་ནི། དཔག་ཚད་བཅུ་པ་ཡིན་ནོ། །གཞན་ཕ་རོལ་པོ་ཨ་ནཱུ་ནའི་རི་ནི། དཔག་ཚད་སུམ་ཅུ་པ་ཡིན་ནོ། །རི་དེ་དག་གཉིས་ཀྱི་བར་གྱི་ས་ལ་ཆུ་བོ་མཐོ་རིས་དགའ་<line/>
བ་བྱ་བ་འབབ་པའོ། །ཆུ་ཀླུང་ཀཽ་ཤི་ཀ་དང༌། ཆུ་ཀླུང་གཞན་ཀཽ་ཤ་ལཱ་དང༌། ཡུལ་ཡང་གྲ་མ་ཅན་ཞེས་བྱ་བ་དང༌། ཡུལ་གཉིས་པའི་མིང་ཡང་རྣམ་པར་སྲེག་བྱེད་ཅེས་བྱ་བའོ། །ཀཽ་ཤི་<line/>
ཀ་དང༌། ཀོ་ཤ་ལཱ་དང་ལྷན་ཅིག་ཏུ་ཡོངས་སུ་གང་བར་ཡུལ་ལྗོངས་རྣམས་དང་འབྲེལ་བ་ཡིན་ནོ། །དེ་བཞིན་དུ་ཨངྒ་ཞེས་བྱ་བ་ཡུལ་ལྗོངས་གཉིས་པའོ། །དེ་ལ་རྣམ་པར་སྲེག་བྱེད་ནི།<line/>
རྒྱར་དཔག་ཚད་བརྒྱ་ཡིན་ནོ། །གྲ་མ་ཅན་ཞེས་བྱ་བའི་རི་དེ་ཡང་དཔག་ཚད་བརྒྱ་ཕྲག་ཉི་ཤུ་ཡིན་ནོ། །ཀཽ་ཤི་ཀའི་ཡུལ་ལྗོངས་ནི། གྲོང་སྟོང་ཕྲག་བཅུ་ཡིན་ནོ། །ལྗོངས་གཉིས་པའི་<line/>
ཕྱེད་གོའུ་ར་བ་ཞེས་བྱ་བའི་ལྗོངས་ནི། ཀུན་ནས་གང་བར་གྱུར་པ། ཤིང་ཕུན་སུམ་ཚོགས་པ་སྟེ། ནཱ་ག་དང༌། ནཱ་ཊི་དང༌། གོའུ་རབ་པ་དང༌། ཛ་ལ་ཧི་ན་ཧ་དང༌། ཏཱ་ལ་དང༌། ཏ་ལོ་<line/>
</page>
<page index="547" id="274B">རྣམས་ཀྱིས་ཉེ་བར་བརྒྱན་པ་དང༌། ཁ་རྫུའུ་ར་དང༌། བ་ན་ས་དང༌། ནཱ་ཌི་ཀེ་ཀེ་རོའི་འབྲས་བུས་གང་བར་གྱུར་པའི་ལྗོངས་ཀོ་ས་ལཱ་དེ་རྣལ་འབྱོར་སྤྱོད་པས་མཐོང་བར་གྱུར་ཏོ། །རྣ་བ་གོན་པ་<line/>
རྣམས་དང༌། ཤ་པ་ན་བ་འཆར་བ་དང༌། ཀཎྜི་ཀ་དང༌། དགའ་བའི་བཞིན་དང༌། རྔ་མོའི་བཞིན་དང་རྣམས་ཀྱི་ཡུལ་ལྗོངས་དེ་དག་རྣམས་མི་དཔག་ཚད་བརྒྱ་སུམ་ཅུ་ཡིན་ནོ། །ཡུལ་ལྗོངས་<line/>
དེ་དག་རྣམས་ཀྱང་བལྟས་པར་གྱུར་ནས་ཀྱང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཡུལ་ལྗོངས་དེ་དག་རྣམས་ཀྱི་མཐར་ཐུག་པ་ཡིན་ནམ་ནི། འོན་ཏེ་<line/>
ཛམྦུའི་གླིང་ན་ཆུ་ཀླུང་དུ་བྱ་བ་དང༌། གཞན་དག་ཀྱང་ཡོད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆུ་བོ་ཆེན་པོ་ཥོ་ཎོ་ཞེས་བྱ་བ་རྒྱར་དཔག་ཚད་<line/>
ཕྱེད་པ་མེ་གྷ་ལ་ཏིའི་རི་ལས་འབབ་པ་ཡིན་ཏེ། རིང་དུ་ནི། དཔག་ཚད་ལྔ་བརྒྱར་གྱུར་པས་ཇི་སྲིད་དུ་རྒྱ་མཚོའི་ཤར་དུ་འབབ་པར་འགྱུར་རོ། །འདིའི་གཞི་ཡང་བྲག་གི་གཅལ་གྱིས་རྣམ་པར་<line/>
བརྒྱན་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཛམྦུའི་གླིང་འདི་ན་རིའི་རིགས་སུ་གྱུར་པའམ་ཆུ་ཀླུང་གི་ཐ་སྙད་དུ་བྱ་བ་གཞན་དག་<line/>
ཀྱང་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིའི་རིགས་གཞན་དག་ཀྱང་ཡོད་པ་ཡིན་ཏེ། གཅིག་པུ་པ་ཞེས་བྱ་བའི་རི་རིང་<line/>
</page>
<page index="548" id="275A">༄༅། །དུ་ནི༑ དཔག་ཚད་བརྒྱར་གྱུར་པ། འཕང་དུ་ནི། དཔག་ཚད་ལྔ་བརྒྱ་པ་ཡིན་ནོ། །རི་དེ་ལས་དམར་པོ་ཞེས་བྱ་བའི་ཆུ་བོ་འབབ་པ་ཡིན་ཏེ། གཟི་བརྗིད་ཆེ་བ་དང་ལྡན་པར་གྱུར་པ། རྒྱར་ནི། དཔག་<line/>
ཚད་ཕྱེད་པ་ཡིན་ཞིང་རིང་དུ་ནི། དཔག་ཚད་ལྔ་བརྒྱ་ཡིན་ཏེ། ཇི་སྲིད་དུ་རྒྱ་མཚོར་འཇུག་གོ །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། རྣམ་པ་<line/>
ལྟ་བུའི་ཆུ་ཀླུང་གི་རིགས་གཞན་ཛམྦུའི་གླིང་ན་ཡོད་པ་ཡིན་ནམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཛམྦུའི་གླིང་ན་རབ་<line/>
ཏུ་འབབ་པར་གྱུར་པའི་ཆུ་བོ་ཆེན་པོ་ཀཱ་བེ་རཱི་ཞེས་བྱ་བ་མེ་ཏོག་ཆེན་པོ་རྣམས་ཀྱིས་ཉེ་བར་མཛེས་པར་བྱས་པ་རྣམས་ལ་འདི་ལྟ་སྟེ། ཀེ་ཏཱ་ཀ་དང༌། ཙམྤ་ཀ་དང༌། ཨརྫུ་ནཱ་དང༌། ཀ་<line/>
དམྤ་དང༌། མཱ་ལི་ཀ་གསར་པ་དང༌། ཨ་ཏི་མུཀྟ་ཀ་དང་རྣམས་ཀྱིས་ཉེ་བར་མཛེས་པར་བྱས་པའོ། །གཉིས་པ་ཡང་བ་ལང་ཅན་ཞེས་བྱ་བ་བ་ལང་གི་གཞི་རྣམས་ཀུན་ཏུ་གང་བ་ཡིན་ནོ། །<line/>
ཆུ་བོ་དེ་དག་གཉིས་ཀའང་ཞེང་དུ་ནི། དཔག་ཚད་ཕྱེད་ཡིན་ལ། རིང་དུ་ནི། དཔག་ཚད་སུམ་བརྒྱ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་<line/>
གནས་ཏེ། ཛམྦུའི་གླིང་ན་རིའི་རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པ་གཞན་དག་ཀྱང་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
</page>
<page index="549" id="275B">མཐོང་བར་གྱུར་པ། ཛམྦུའི་གླིང་ན་རིའི་རིགས་དང་ཆུ་བོའི་རིགས་གཞན་དག་ཀྱང་ཡོད་དོ། །དེ་དག་ཀྱང་འདི་ལྟ་སྟེ། ཊ་ཀ་ཤོ་བྷོ་ཆེན་པོ་ཞེས་བྱ་བའི་རི་ཡོད་པ་ནི། མི་ཐམས་ཅད་ཀྱིས་<line/>
བགྲོད་དུ་རུང་བརྒྱ་མཚོས་བསྐོར་བ་ཡིན་ནོ། །རི་དེའི་ཚད་ནི། དཔག་ཚད་སུམ་ཅུ་ཡིན་ནོ། །འདི་ལ་མི་རྣམས་གནས་པ་ཡང་ཅུང་ཟད་ཀིནྐི་ཀི་རཱ་ཏཱ་ཞེས་བྱ་བའི་མི་བརྩེ་བ་མེད་པ་དང༌། ཀླ་ཀློ་དང༌། རྣ་བ་<line/>
གོན་པ་དང་རྣམས་སོ། །གཞན་རྣམས་ཀྱང་རབ་ཏུ་གནས་པར་གྱུར་པ་ནི། ལོ་མགྱོན་པ་རྣམས་ཏེ། དེ་དག་ཀྱང་རྒྱ་མཚོའི་ཆུའི་ནང་གི་གླང་པོ་ཆེའི་ཤ་རྣམས་ཟ་བར་བྱེད་དོ། །གོམས་པར་གྱུར་པའི་<line/>
དབང་གིས་ཟས་རྣམས་ཟ་བ་ཡིན་པས་མིའི་ཤ་རྣམས་ཀྱང་ཟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་ཤིན་ཏུ་<line/>
འདས་པར་གྱུར་པའི་རྒྱ་མཚོ་ནི། རིའི་རིགས་སམ་གླིང་གི་རིགས་གཞན་ཡང་གང་དག་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིན་པོ་ཆེ་<line/>
དང་ལྡན་པ་ཞེས་བྱ་བའི་རྒྱ་མཚོའི་ནང་ན་དཔག་ཚད་སྟོང་དུ་གྱུར་པ་རིན་པོ་ཆེ་རྣམ་པ་སྣ་ཚོགས་པ་རྣམས་ཀྱིས་ཉེ་བར་མཛེས་པར་གྱུར་པ་རྣམས་ལ་འདི་ལྟ་སྟེ། ཨིནྡྲ་ནཱི་ལ་དང༌། ནཱི་ལ་ཆེན་པོ་<line/>
དང༑ རྡོ་རྗེ་དང༌། བཻཌཱུཪྻ་དང༌། མུ་སཱ་ར་གལ་བ་དང༌། ཨརྐ་དང༌། པདྨ་རཱ་ག་དང༌། སུ་ཀུ་མ་རི་ཀཱ་ལ་སོགས་པ་རྣམས་ཀྱིས་རི་དེ་ཉེ་བར་མཛེས་པར་བྱས་པ་ཡིན་ནོ། །དེ་ལ་བཟང་ལྡན་གྱི་དུས་<line/>
</page>
<page index="550" id="276A">༄༅། །ན་ནི༑ ལས་ཀྱི་རྗེས་སུ་འཇུག་པར་འགྱུར་པའི་ཚོང་པ་རྣམས་རྒྱ་མཚོའི་རླུང་གིས་བདས་ནས་རབ་ཏུ་འཇུག་པར་བྱེད་དོ། །རི་དེ་ལས་ཤིན་ཏུ་འདས་པའི་རྒྱ་<line/>
མཚོར་སྟོང་ཕྲག་བཅུར་ཉ་ཆེན་པོ་དང༌། ཆུ་སྲིན་བྱིས་པ་གསོད་དང༌། གྲིབ་མའི་རྩེ་བྱ་བའི་སྲིན་པོ་རྣམས་ཀྱིས་ཀུན་ཏུ་གང་བ་ཡིན་ནོ། །རྒྱ་མཚོ་དེ་ལས་ཀྱང་ཤིན་ཏུ་རྒལ་བར་གྱུར་ནས་<line/>
གསེར་གྱི་རྩིག་པ་ཞེས་བྱ་བའི་གླིང་ཡོད་པ་ཡིན་ཏེ། གསེར་གྱི་ས་གཞིས་ཡོངས་སུ་ཁེབས་པར་གྱུར་པ་དེ་ན་མཐོང་ན་ཤིན་ཏུ་འཇིགས་པར་འགྱུར་བ་བརྟུལ་ཞུགས་ཆེ་བའི་སྲིན་པོ་རྣམས་<line/>
རབ་ཏུ་གནས་པ་ཡིན་ནོ། །ཡུལ་དེ་ལས་ཤིན་ཏུ་འདས་ནས་རྒྱ་མཚོ་དཔག་ཚད་ཉིས་སྟོང་གི་ཕ་རོལ་ན་དྷི་རེ་ཀོ་ཞེས་བྱ་བའི་རི་ཡོད་པའང་རྩེ་མོ་གསུམ་པ་སྟེ། འཕང་དུ་དཔག་ཚད་བདུན། རྒྱར་ནི།<line/>
དཔག་ཚད་སུམ་བརྒྱ་པ་ལ་རིན་པོ་ཆེ་བདུན་གྱིས་མཛེས་པར་བྱས་པ་རྣམས་ནི། འདི་ལྟ་སྟེ། ཨིནྡྲ་ནཱི་ལ་དང༌། རྡོ་རྗེ་དང༌། བཻ་ཌཱུཪྻ་དང༌། པདྨ་རཱ་ག་དང༌། སུ་ཀུ་མ་རི་དང༌། ནཱི་ལ་ཆེན་པོ་དང༌། མུ་<line/>
སཱ་ར་དང་རྣམས་ཀྱིས་ཉེ་བར་མཛེས་པར་བྱས་པའོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་དེ་ལས་འདས་པར་གྱུར་ནས་རིའི་རིགས་<line/>
སམ་རྒྱ་མཚོའི་རིགས་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆུ་ནག་པོ་ཞེས་བྱ་བའི་རྒྱ་མཚོ་ཆེན་པོ་དཔག་ཚད་<line/>
</page>
<page index="551" id="276B">སྟོང་ཕྲག་བཅུར་གྱུར་པ། གང་ལ་ལྷ་མ་ཡིན་རྣམས་ཀླུའི་བུ་མོ་དང་ལྷན་ཅིག་ཏུ་རྩེ་བར་བྱེད་པ་ཡིན་ནོ། །རྒྱ་མཚོ་འདིའི་ཀླུ་རྣམས་ཀྱང་མཐོང་ན་འཇིགས་སུ་རུང་བ་ཡིན་ནོ། །དེ་ལ་ཡང་གྲིབ་<line/>
མའི་རྩེ་ལ་འབྱུང་བ་ཞེས་བྱ་བའི་སྲིན་མོས་ལྷ་མ་ཡིན་སྟོབས་དམན་པར་རྒྱུ་བར་བྱེད་པ་གང་དག་བཟུང་ནས་རྒྱ་མཚོར་འཕེན་པར་བྱེད་དོ། །ཆུ་ནག་པོ་ཆེན་པོ་དེའི་ཆུའི་ནང་རྣམས་ནི། རིས་<line/>
གང་པར་གྱུར་པ་སྤྲིན་ནག་པོ་ཆེན་པོ་དང་མཚུངས་པར་གྱུར་པ། ལྟོ་འཕྱེ་ཆེན་པོ་རྣམས་ཀྱིས་ཆེས་གང་བར་གྱུར་པ་རྣམས་ཀུན་ཏུ་མཐོང་བར་གྱུར་ནས་རྣལ་འབྱོར་སྤྱོད་པས་ཡང་དག་པ་ཇི་ལྟ་བ་<line/>
བཞིན་ཕྱི་རོལ་རྣམས་ལ་རྣམ་པར་ལྟ་བར་བྱེད་དོ། །རྣལ་འབྱོར་སྤྱོད་པ་པས་ཆུ་ནག་པོ་དེ་ལས་ཡང་དག་པར་འདས་ནས་འདི་དག་ལས་ཕ་རོལ་ན་རིའི་རིགས་སུ་གྱུར་པའམ། རྒྱ་མཚོའི་རིགས་སུ་<line/>
གྱུར་པ་ཡོད་དམ་ཞེས་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིན་པོ་ཆེ་རྣམས་ཀྱིས་ཀུན་ཏུ་གང་བ་ཞེས་བྱ་བ་དང༌། གཞན་<line/>
ནི༑ དམར་པོ་ཞེས་བྱ་བ་སྟེ། རྒྱ་མཚོ་དེ་དག་ན་ནི། ཛམྦུ་ཞེས་བྱ་བ་འདིའི་ཤིང་རྣམས་ལས་ལྷག་པ་དཔག་ཚད་དགུ་བཅུའི་ཚད་དུ་གྱུར་པའོ། །དེ་ལ་ནི། རྡོ་རྗེའི་མཆུ་དང་ལན་པའི་བྱའི་རྒྱལ་པོ་<line/>
ནམ་མཁའ་ལྡིང་འདི་གནས་པ་ཡིན་ནོ། །ལྗོན་ཤིང་དེ་ལས་ཉུང་བར་གྱུར་ན་ནི། དཔག་ཚད་བརྒྱ་ན་ཆུ་སྔོན་པོ་ཞེས་བྱ་བའི་རྒྱ་མཚོ་ཡོད་དོ། །དེ་ལ་རྒྱང་གྲགས་ཀྱི་ཚད་ཙམ་གྱི་སྲིན་མོ་མན་དེ་ཧ་<line/>
</page>
<page index="552" id="277A">༄༅། །ཞེས་བྱ་བ་ཡོད་དོ། །དེ་ནི། ཆུའི་ནང་གི་རིའི་མཆོག་རྣམས་ལ་རྒྱུ་བར་བྱེད་པ་ཡིན་ཏེ། རྒྱ་མཚོའི་ཆུའི་ནང་གང་དག་ན་རི་བོ་རྣམས་ཡོད་པར་གྱུར་པ་དེ་དག་རྣམས་ལ་<line/>
རྣམ་པར་རྒྱུ་བར་བྱེད་དོ། །དེ་དག་ལས་འདས་པར་གྱུར་ནས་རིའི་རིགས་སུ་གྱུར་པའམ་ཆུ་ཀླུང་གི་རིགས་སུ་གྱུར་པ་གཞན་དག་རྒྱ་མཚོ་ན་ཡོད་དམ་ཞེས་རྣལ་འབྱོར་སྤྱོད་པ་པ་ཡུལ་རྣམས་<line/>
ལ་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆུ་རབ་ཏུ་དང་བ་ཞེས་བྱ་བའི་རྒྱ་མཚོ་དཔག་ཚད་ལྔ་བརྒྱ་པ་ཡོད་དོ། །རྒྱ་མཚོ་དེའི་<line/>
ནང་ན་འོད་ཟེར་གྱི་ཕྲེང་བ་ཞེས་བྱ་བའི་རི་འཕང་དུ་དཔག་ཚད་བརྒྱ་པ། རྒྱར་ནི། དཔག་ཚད་སུམ་བརྒྱར་གྱུར་པ་ཡིན་ནོ། །རི་འདི་ནི། དངུལ་གྱི་རང་བཞིན་དུ་གྱུར་པ་ལ་རིན་པོ་ཆེ་རྣམས་ཐམས་ཅད་<line/>
ཀྱིས་ཀྱང་མཛེས་པར་བྱས་པ་དང༌། གསེར་གྱི་པདྨ་རྣམས་ཀྱིས་ཉེ་བར་མཛེས་པར་བྱས་པ་རྣམས་ནི། འདི་ལྟ་སྟེ། སྟོང་དུ་མཐོང་བ་ཞེས་བྱ་བའི་པདྨའི་རྫིང་བུ་ཟབས་སུ་ནི། དཔག་ཚད་<line/>
བརྒྱ་ཡོད་པ། རིང་དུ་དཔག་ཚད་སུམ་ཅུར་གྱུར་པའོ། །དེ་ལ་སོང་ནས་ཕྲེང་བ་ཐོགས་པའི་ལྷ་དང༌། ཡོལ་གོ་ཐོགས་པ་རྣམས་ཀྱང་དགའ་བར་བྱེད་དོ། །ལྷའི་ངང་པ་དང༌། ཀ་རཎྜ་པ་དག་<line/>
གིས་ཀྱང་མཛེས་པར་བྱས་པར་གྱུར་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རབ་ཏུ་དང་བར་གྱུར་པའི་རྒྱ་མཚོ་ལས་ཀྱང་གཞན་དུ་<line/>
</page>
<page index="553" id="277B">གྱུར་པའི་རི་དང་རྒྱ་མཚོའི་རྒྱལ་པོའི་རིགས་སུ་གཏོགས་པ་རྣམས་སམ་གླིང་དུ་གྱུར་པ་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
གྱུར་པ༑ རླབས་ཆེན་པོ་ཞེས་བྱ་བའི་རྒྱ་མཚོ་ཡོད་དེ་དཔག་ཚད་ནི། ལྔ་བརྒྱར་གྱུར་པ་ཡིན་ནོ། །དེ་ལ་སའི་འོག་གི་ཆུའི་ནང་དུ་སོང་བར་གྱུར་པའི་རླུང་རྣམས་སྟེང་དུ་གྱུར་པ་གང་ཡིན་པས་རྒྱ་<line/>
མཚོ་དང་གླིང་དེ་དག་རྣམས་ཐམས་ཅད་ཀྱང་འཁྲུགས་པར་བྱེད་དེ། སེམས་ཅན་རྣམས་ཀྱི་ལས་ཀྱི་དབང་གི་ཕྱོགས་ཀྱིས་ཡིན་ནོ། །རླབས་རྣམས་ནི། དཔག་ཚད་ཉིས་བརྒྱར་འབྱུང་ངོ༌། །<line/>
ལྷག་མ་རྣམས་ནི། ཛམྦུའི་གླིང་གི་རྒྱ་མཚོའི་རླབས་ཞེས་གང་དག་རྗོད་པར་བྱེད་དོ། །དེ་ལ་ནི། ཉ་ཐམས་ཅད་རྟའི་གདོང་ཅན་དུ་གྱུར་པ་རྣམས་རབ་ཏུ་གནས་སོ། །གཞན་ཡང་རྣལ་འབྱོར་<line/>
སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རླབས་ཆེན་པོའི་རྒྱ་མཚོའི་རི་ལས་རིའི་རིགས་སམ་རྒྱ་མཚོའི་རིགས་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་<line/>
རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རླབས་ཆེན་པོའི་རིའི་ཕ་རོལ་བྱང་ཕྱོགས་ངོས་ན་རི་ངོས་གཅིག་པ་ཞེས་བྱ་བ་དཔག་ཚད་བརྒྱ་ཕྲག་བཅུ་བཞིར་གྱུར་པའི་རི་གསེར་འབར་བ་དག་<line/>
གིས་རྣམ་པར་བརྒྱན་པ། ཉི་མ་གཉིས་པ་དང་འདྲ་བར་གྱུར་པ་ཡིན་ནོ། །དེ་ལ་ལྷའི་མེ་ཏོག་ཏུ་གྱུར་པ་མནྡཱ་ར་བ་དང༌། པདྨ་ཀུ་ཤ་ཤ་ཡཱ་དང༌། བཻ་ཌཱུཪྻའི་རང་བཞིན་གྱི་པདྨ་རྣམས་སྐྱེ་བ་ཡིན་<line/>
</page>
<page index="554" id="278A">༄༅། །ནོ༑ ༑ལྷའི་ནགས་དང་ཉེ་བའི་ནགས་རྣམས་ཀྱང་རི་འདི་ལ་ཡོད་པ་ཡིན་ནོ། །ངོས་གཅིག་པའི་རི་དེ་ལས་འདས་པར་གྱུར་ནས་གཞན་རིའི་རིགས་སུ་གྱུར་པ་<line/>
དང༑ ཡོད་དམ་ཞེས་རྣལ་འབྱོར་སྤྱོད་པ་ཀུན་ཏུ་ལྟ་བར་བྱེད་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཤར་གྱི་ཕྱོགས་སུ་རྒྱ་<line/>
མཚོ་དཔག་ཚད་སུམ་སྟོང་དུ་ངེས་པར་བྱུང་ནས་སོང་བར་གྱུར་པ་ན་གསེར་འབར་བ་ཞེས་བྱ་རི་རབ་ལས་ཧ་ཅང་མི་རིང་བ་ན་ཡོད་དོ། །དེ་ནས་ལྷུན་པོའི་ལོགས་ལ་འཆར་བ་ཞེས་བྱ་<line/>
བའི་རི་ཡོད་དོ། །གང་གིས་ཛམྦུའི་གླིང་འདི་ནི། དེས་བཻ་ཌཱུཪྻའི་རང་བཞིན་གྱི་མདོག་ཏུ་བྱེད་པ་དང༌། གང་གིས་ཤར་གྱི་ལུས་འཕགས་པོ་ནི། དེས་གསེར་གྱི་མདོག་ཏུ་བྱེད་པ་ཡིན་ནོ། །རི་<line/>
དེའི་ངོས་སྔོན་པོར་སྣང་བ་ཡིན་པས་རིས་ཛམྦུའི་གླིང་གི་ནམ་མཁའ་ཡང་སྔོན་པོར་མཐོང་ངོ༌། །གཞན་ཡང་རྣལ་འབྱོར་སྤྱོད་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ་<line/>
རི་ཤར་པ་དེ་དང་ཐག་ཉེ་བར་གྱུར་པ་ན་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རི་ཤར་པ་དེ་ལས་རིང་དུ་<line/>
འདས་པར་གྱུར་ནས་ཤར་གྱི་ལུས་འཕགས་སུ་རི་རབ་ལྷུན་པོ་དེའི་རྭ་གཉིས་པར་གྱུར་པ་ཡིད་བདེ་བ་ཞེས་བྱ་བ་ལྷའི་ཛམྦུའི་ཆུ་བོའི་གསེར་གྱི་རང་བཞིན་དུ་གྱུར་པ་ཡངས་པ་གསེར་<line/>
</page>
<page index="555" id="278B">གྱི་པདྨས་ལེགས་པར་ཀུན་ཏུ་བརྒྱན་པ་སྟེ། རྒྱར་ནི། དཔག་ཚད་བཅུ་པའོ། །འཕང་དུ་ནི། དཔག་ཚད་ལྔ་བརྒྱ་ཡིན་ནོ། །དེ་ལ་ནི། གསེར་གྱི་རང་བཞིན་གྱི་ལྗོན་ཤིང་དང༌། རི་དྭགས་དང༌། བྱ་<line/>
རྣམས་དང༌། གསེར་ས་ལེ་སྦྲམ་གྱི་རང་བཞིན་གྱི་ལྗོན་ཤིང་ལོ་མ་རྣམས་དང༌། ལྷའི་གླུ་མཁན་རྣམས་ཀྱིས་ཀྱང་བསྟེན་པ་ཡིན་ནོ། །དེ་ལ་ཡང་ཕྲེང་བ་ཐོགས་པར་གྱུར་པའི་ལྷ་རྣམས་དང༌།<line/>
པི་ཝང་གསུམ་པ་ཅན་རྣམས་ཀྱང་རྩེ་དགའ་བར་བྱེད་དོ། །ཇི་ལྟར་ལས་རྣམས་ཀྱིས་བསྐྱེད་པར་གྱུར་པ་རྣམས་དམན་པ་དང༌། བར་མ་དང༌། ཁྱད་པར་དུ་འཕགས་པའི་ལས་རྣམས་ཀྱིས་<line/>
མངོན་པར་སྤྲུལ་པ་སྟེ། རང་གི་ལས་ཀྱི་བགོ་སྐལ་ལ་སྤྱོད་པར་བྱེད་པའི་ལྷ་དེ་དག་རྣམས་ཡིད་བདེ་བའི་རི་དེ་དང་ཇི་སྲིད་དུ་རི་ཉི་མ་དང་མཚུངས་པར་གྱུར་པའི་ཤར་བ་ལ་ཡང་སྟེན་པར་བྱེད་<line/>
དོ༑ ༑ཛམྦུའི་གླིང་གི་རྩེ་མོར་གྱུར་པ་ཤིན་ཏུ་མཐོ་བ་ཡིན་ཏེ། དེ་ཙམ་ཞིག་ཛམྦུའི་གླིང་གི་ཤར་ཕྱོགས་ན་ཡོད་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་<line/>
སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་གི་ཕྱོགས་ན་ཆུ་བོའི་རིགས་སུ་གྱུར་པའམ། རིའི་རིགས་སུ་གྱུར་པའམ། རྒྱ་མཚོ་ཡོངས་སུ་འཁྲུགས་པར་གྱུར་པའམ། ཇི་ཙམ་ཞིག་གིས་མཐར་<line/>
ཐུག་པར་གྱུར་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དེ་ལ་འབིགས་བྱེད་ཅེས་བྱ་བའི་རིའི་ཉེ་འཁོར་དུ་དཔག་ཚད་བརྒྱད་ཡོད་<line/>
</page>
<page index="556" id="279A">༄༅། །པ་ལས༑ ཆུ་ཀླུང་ནར་མ་དཱ་ཞེས་བྱ་བ་ཞེང་དུ་དཔག་ཚད་ཕྱེད་དུ་གྱུར་པ། རིང་དུ་དཔག་ཚད་བརྒྱ་ཕྲག་གཉིས་ཡོད་པ་སྟེ། དེ་ལའང་དུག་ཆེན་པོ་དང་ལྡན་པའི་<line/>
ཀླུ་རྣམས་རབ་ཏུ་གནས་ཤིང་ཆུ་སྲིན་བྱིས་པ་གསོད་དང༌། ཆུ་སྲིན་འཛིན་ཁྲིས་ཀྱང་གང་བར་གྱུར་པ་ཡིན་ནོ། །ཆུ་ཀླུང་དེ་ལས་གཉིས་པར་གྱུར་པ་ཆུ་ཀླུང་རླབས་ལྡན་ཞེས་བྱ་བའང་<line/>
འབིགས་བྱེད་ལས་ཀུན་ཏུ་འབབ་པའོ། །ཆུ་ཀླུང་གསུམ་པ་ཤུགས་དང་ལྡན་པ་ཞེས་བྱ་བ་སྟེ། དགའ་བར་འགྱུར་བ་ཤིང་རྣམས་ཀྱིས་ཡོངས་སུ་བསྐོར་བར་གྱུར་པ་ཡིན་ནོ། །ཆུ་<line/>
ཀླུང་གཞན་ཡང་ནག་པོ་འཁྱིལ་པ་ཞེས་བྱ་བ་ཟབས་སུ་ནི། དཔག་ཚད་གསུམ་དུ་གྱུར་པ། རིང་དུ་གྱུར་པའི་དངོས་པོར་ནི། དཔག་ཚད་སུམ་བརྒྱ་པ་ཡིན་ཏེ། ཇི་སྲིད་དུ་རྒྱ་མཚོར་<line/>
འབབ་པ་ཡིན་ནོ། །ཆུ་ཀླུང་ཡང་རོ་དྷ་ཆེན་པོ་ཞེས་བྱ་བ་ལ་དུག་ཆེན་པོ་དང་ལྡན་པའི་ཀླུས་གང་བར་གྱུར་པ་ཡིན་ནོ། །རི་མ་ལ་ཡ་ཞེས་བྱ་བ་ནི། ཙནྡན་གྱི་རང་བཞིན་དུ་གྱུར་པ་མཆོག་<line/>
ཏུ་དགའ་བ་རིང་བར་གྱུར་པའི་ངོ་བོར་ནི། དཔག་ཚད་ལྔ་བརྒྱ་ཡིན་ལ་འཕང་དུ་གྱུར་པ་ནི། དཔག་ཚད་སུམ་བརྒྱ་ཡིན་ནོ། །རླབས་ཆེན་ཞེས་བྱ་བའི་ཆུ་ཀླུང་རབ་ཏུ་འབབ་པ་ཡིན་ཏེ།<line/>
ཞེང་དུ་དཔག་ཚད་གཅིག་ཡིན་ལ་རིང་བའི་ངོ་བོར་ནི། དཔག་ཚད་བརྒྱར་གྱུར་བ་ཇི་སྲིད་དུ་རྒྱ་མཚོར་འབབ་པ་ཡིན་ནོ། །བེ་ཏྲ་ཅན་ཞེས་བྱ་བའི་ཆུ་ཀླུང་ནི། ལྗོན་ཤིང་སྣ་ཚོགས་པ་རྣམས་<line/>
</page>
<page index="557" id="279B">ཀྱིས་གང་བར་གྱུར་པ་ལ་བྱ་རྣམས་ཀྱིས་ཁྱབ་པར་གྱུར་པ་སྟེ། རྒྱར་ནི། དཔག་ཚད་གཅིག་ཡིན་ལ། རིང་དུ་ནི། དཔག་ཚད་ལྔ་བརྒྱར་གྱུར་པས་ཇི་སྲིད་དུ་རྒྱ་མཚོར་འབབ་པ་ཡིན་ནོ། །གཞན་ཡང་<line/>
རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ན་གཞན་དག་ཅི་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
མཐོང་བར་གྱུར་པ། ཡུལ་རྣམས་ལ་འདི་ལྟ་སྟེ། མེ་ལ་ཀོའི་ལྗོངས་ཀྱི་ཡུལ་ཕྱོགས་ནི། རྣམ་པ་དུ་མ་རྣམས་ཡིན་ཏེ། ཡུལ་དེ་དག་ནི། དཔག་ཚད་བཞི་བཅུ་ཡིན་ནོ། །ཙོ་ཀ་ལ་ཞེས་བྱ་བའི་<line/>
ཡུལ་ལྗོངས་གཉིས་པ་ནི། དཔག་ཚད་ལྔ་བཅུ་པ་ཡིན་ཏེ། ལྗོན་ཤིང་དང༌། ཀ་ཏ་ཀཱ་དང༌། ན་ཌི་ཀེ་ར་དང༌། པ་ན་ས་དང༌། ཆུ་ཤིང་དང༌། པི་ལ་དང༌། ཀ་པཏྠི་དང༌། ཀ་རུ་ཤ་ཀ་དང༌། བ་ད་ར་<line/>
དང༑ ཨ་རྫུ་ན་དང༌། ཙམྤ་ཀ་དང་རྣམས་ཀྱིས་ཉེ་བར་མཛེས་པར་གྱུར་པའོ། །ལྗོན་ཤིང་གཞན་ནི། ཚ་བི་ཀ་ལིངྐ་ཞེས་བྱ་བ་དཔག་ཚད་བརྒྱ་པ་སྟེ། ཤིང་གསར་པ་རྣམས་ཐམས་ཅད་དང༌།<line/>
ཤཱ་ལི་དག་གིས་ཉེ་བར་མཛེས་པར་བྱས་པའོ། །དེ་ནས་ཆུ་ལྡན་ཞེས་བྱ་བའི་ཡུལ་གཞན་ནི། ཞེད་དུ་དཔག་ཚད་བརྒྱ་ཡིན་ཏེ། ལྗོན་ཤིང་དང་ཤཱ་ལི་དག་གིས་ཉེ་བར་མཛེས་པར་བྱས་པ་ཡིན་<line/>
ནོ༑ ༑ནགས་ན་རི་དྭགས་དང༌། སྟག་དང༌། མི་འགྲུངས་པར་གྱུར་པ་དཎྜ་ཀཱ་ར་ཎྱ་ད་ཞེས་བྱ་བ་ནི། དཔག་ཚད་ཉི་ཤུ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་<line/>
</page>
<page index="558" id="280A">༄༅། །ལྟ་ཞིང་གནས་ཏེ། ཛམྦུའི་གླིང་གི་ལྷོ་ཕྱོགས་ན་ཆུ་ཀླུང་གི་རིགས་སམ། རིའི་རིགས་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་<line/>
ལྷའི་མིག་གིས་མཐོང་བར་གྱུར་པ་ཆུ་ཀླུང་གོ་དཱ་བ་རཱི་ཞེས་པ་རབ་ཏུ་དང་བར་གྱུར་པའི་ཆུ་ཡོད་དེ། ཞེང་དུ་ནི། རྒྱང་གྲགས་ཡིན་ལ། རིང་དུ་གྱུར་པའི་ངོ་བོར་ནི། དཔག་ཚད་ཉིས་བརྒྱ་པའོ།།<line/>
ལྗོངས་ཀྱང་ཙོན་ཏཱ་ཞེས་བྱ་བ་སྟེ། དཔག་ཚད་ཉི་ཤུ་ཡིན་ནོ། །མ་དྲཱ་ཞེས་བྱ་བའི་ལྗོངས་ནི། དཔག་ཚད་བརྒྱ་ཕྲག་བཞི་བཅུ་ཡིན་ནོ། །ཀེ་ཏ་ཀོ་ཞེས་བྱ་བའི་ཡུལ་ནི། དཔག་ཚད་ལྔ་བཅུ་པ་<line/>
ཡིན་ཏེ༑ བ་ལང་དང་མ་ཧེ་ཥ་རྣམས་ཀྱིས་ཀུན་ནས་གང་བར་གྱུར་པ། ལྗོན་ཤིང་དང་ཤཱ་ལི་ཐམས་ཅད་ཕུན་སུམ་ཚོགས་པ་ཡིན་ནོ། །གཞན་ཡང་རྒྱ་མཚོའི་ནང་ན་ཀར་ཀོ་ལའི་རང་བཞིན་<line/>
གྱི་ཤིང་ཐམས་ཅད་ཕུན་སུམ་ཚོགས་པར་གྱུར་པ་སྟེ། རིང་དུ་གྱུར་པའི་དངོས་པོར་ནི། དཔག་ཚད་སུམ་བརྒྱའོ། །ཞེང་དུ་ནི། དཔག་ཚད་སུམ་བརྒྱ་ཡིན། ཀཱ་བེ་རི་ཞེས་བྱ་བའི་ཆུ་ཀླུང་ནི།<line/>
ཤིང་རྣམས་ཐམས་ཅད་ཀྱིས་ཉེ་བར་མཛེས་པར་གྱུར་པ་སྟེ། རབ་ཏུ་དང་བའི་ཆུ་ཞེང་དུ་ནི་དཔག་ཚད་དོ། །རིང་དུ་གྱུར་པའི་ངོ་བོར་ནི། དཔག་ཚད་ལྔ་བརྒྱ་པ་ཡིན་ནོ། །དེ་ལ་ནི། དགའ་བར་གྱུར་<line/>
བཀར་ཀོ་ལ་ཀཱ་དང༌། ན་ར་ཀ་དང༌། ཀེ་ཏ་ཀ་དང་རྣམས་ཀྱིས་ཤིན་ཏུ་དགའ་བར་གྱུར་པའི་ནགས་ཡོད་དོ། །ཆུ་ཀླུང་ཡང་བཱ་སའི་ཆུ་ཞེས་བྱ་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་<line/>
</page>
<page index="559" id="280B">རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རྒལ་བར་གྱུར་ནས་རྒྱ་མཚོ་དང༌། རིའི་རིགས་དང༌། གླིང་གི་རིགས་སུ་གྱུར་པ་གཞན་དག་ཀྱང་ཡོད་དམ་ཞེ་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱ་མཚོ་པུ་ཌིས་གཡོགས་པ་ཞེས་བྱ་བ་དཔག་ཚད་སྟོང་ཕྲག་བཅུ་པ་སྟེ། དེ་ན་རླུང་གིས་རླབས་རྣམས་ནི།<line/>
མི་བྱེད་དོ། །པདྨའི་འདབ་མའི་ཚོགས་རྣམས་ལྡན་པ་ཡིན་ནོ། །རྒྱ་མཚོ་ཆེན་པོ་འདི་ལས་འདས་པར་གྱུར་ནས་རྒྱ་མཚོའི་གླིང་དཔག་ཚད་ལྔ་བརྒྱ་པ་ཡོད་དོ། །དེ་ལ་ནི། སྲིན་མོ་རྣམས་རབ་ཏུ་<line/>
གནས་པ་ཡིན་ཏེ། ཟས་སུ་ཉ་ཟ་བར་བྱེད་པ་འཇིགས་པའི་གཟུགས་ཅན་རྣམས་ཡིན་ནོ། །དེ་ལས་རྒལ་བར་གྱུར་ནས་དབང་ཆེན་གྱི་རི་ཡིན་ཏེ། རྒྱར་ནི། དཔག་ཚད་བཞི་བཅུ་པར་གྱུར་པ་<line/>
འཕང་དུ་དཔག་ཚད་བཅུ་པ་ལ་ཧཱ་ལ་དང༌། ཤཱ་ལིའི་ཕྲེང་བ་དང་ལྡན་པར་གྱུར་པའོ། །དེ་ལ་ལྷ་མ་ཡིན་རྣམས་ཀླུའི་བུ་མོ་དང་རྩེ་བར་བྱེད་དེ། ཀླུ་དང་ལྷན་ཅིག་ཏུ་འཇུག་ངོགས་དང་ཉེ་བའི་ནགས་<line/>
སུ་ཡང་ངོ༌། །རི་དེ་ལ་གནས་པར་གྱུར་ནས་རྒྱལ་པོ་བཞིས་ཛམྦུའི་གླིང་རྣམས་ཐམས་ཅད་བརྒྱད་དང་བཅུ་བཞི་ལ་སོ་སོར་རྟོག་པར་བྱེད་དོ། །སྐྱེས་བུ་སུ་དག་ནི། མ་ལ་གུས་པ་ཡིན། ཆོས་ལ་སྤྱོད་<line/>
པར་བྱེད་པ་སུ་དག་ཡིན། ཆོས་ཀྱི་རྗེས་སུ་ཕྱོགས་པར་འཇུག་པ་ནི། སུ་དག་ཡིན། བསྙེན་གནས་ལ་ཉེ་བར་གནས་པ་ནི། གང་དག་ཡིན། སངས་རྒྱས་ལ་དད་པ་ནི། གང་དག་ཡིན། ཆོས་ལ་<line/>
</page>
<page index="560" id="281A">༄༅། །དད་པར་གྱུར་པ་ནི། གང་དག་ཡིན། དགེ་འདུན་ལ་དད་པར་གྱུར་པ་ནི། གང་དག་ཡིན། བདུད་དང་ལྷན་ཅིག་ཡུལ་འགྱེད་པར་བྱེད་པ་ནི། སུ་དག་ཡིན། སུ་ནི། དྲང་<line/>
པོའི་རང་བཞིན་ཅན་ཡིན། སུ་ནི། སྦྱིན་བདག་ཏུ་གྱུར་པ་ཡིན། སུ་ནི། སེར་སྣ་མེད་པ་ཡིན། སུ་ནི། གཞན་དག་ལ་གནོད་པ་མི་བྱེད་པ་ཡིན། སུ་ནི། བྱས་པ་ཁྱད་དུ་མི་གསོད་པ་ཡིན།<line/>
སུ་ནི༑ མེད་པར་སྨྲ་བ་མ་ཡིན། དགེ་བ་བཅུའི་ལས་ཀྱི་ལམ་རྣམས་ལ་སྤྱོད་པར་བྱེད་པ་ནི། གང་དག་ཡིན། གང་དག་ནི། ཐེག་པ་ཆེན་པོ་པ་རྣམས་ཡིན། སུ་ནི། ཉན་ཐོས་ཀྱི་ཐེག་པ་པ་<line/>
ཡིན༑ སུ་ནི། རང་སངས་རྒྱས་ཀྱི་ཐེག་པ་པ་ཡིན། སུ་ནི། གྲོགས་པོའི་དགྲར་མ་གྱུར་པ་ཡིན། གཞན་མུ་སྟེགས་ཅན་རྣམས་ཀྱི་ལོག་པར་ལྟ་བ་མ་ཡིན་པ་སུ་ཡིན་ཞེས་དེ་ལྟར་རྒྱལ་<line/>
པོ་ཆེན་པོ་བཞི་པོ་དེ་དག་གིས་དབང་ཆེན་གྱི་རི་ལ་ཛམྦུའི་གླིང་རྣམས་ཐམས་ཅད་ལ་སོ་སོར་རྟོག་པར་བྱེད་དོ། །གལ་ཏེ་ཛམྦུའི་གླིང་གི་མི་རྣམས་ཆོས་དང་ལྡན་པར་གྱུར་ན་ནི། རྒྱལ་<line/>
པོ་ཆེན་པོ་བཞི་མགུ་བར་གྱུར་ནས་བརྒྱ་བྱིན་ལ་ཀུན་ཏུ་རིག་པར་བྱེད་ཅིང་དབང་པོ་དང་བཅས་པའི་ལྷ་རྣམས་དགའ་བར་འགྱུར་རོ། །བདུད་ཀྱི་ཕྱོགས་རྣམས་ནི། ཉམས་པར་གྱུར་ཏོ། །ལྷའི་<line/>
ཕྱོགས་རྣམས་ནི། འཕེལ་བར་གྱུར་ཏོ། །ཛམྦུའི་གླིང་གི་མི་རྣམས་ནི། ཐམས་ཅད་ཀྱང་དགེ་བའི་ཆོས་ལ་སྤྱོད་པར་བྱེད་པ་དང༌། ཆོས་ཀྱི་རྗེས་སུ་ཕྱོགས་པར་གྱུར་པ་དེ་ཐོས་ནས་དབང་པོ་<line/>
</page>
<page index="561" id="281B">དང་བཅས་པའི་ལྷ་རྣམས་དགའ་བར་འགྱུར་རོ། །གལ་ཏེ་ཆོས་དང་མི་ལྡན་ཞིང་ཆོས་ཀྱི་རྗེས་སུ་མི་ཕྱོགས་པར་ཛམྦུའི་གླིང་གི་མི་རྣམས་གྱུར་ན་དེས་རྒྱལ་པོ་ཆེན་པོ་བཞི་སྡུག་བསྔལ་བར་<line/>
གྱུར་ནས་སུམ་ཅུ་རྩ་གསུམ་གྱི་ལྷ་རྣམས་ལ་རྗོད་པར་བྱེད་དེ། ཛམྦུའི་གླིང་གི་མི་རྣམས་ཐམས་ཅད་ཀྱང་ཆོས་དང་ལྡན་པ་མ་ཡིན་ཞིང་ཆོས་ཀྱི་རྗེས་སུ་འཇུག་པར་བྱེད་པའང་མ་ཡིན་ནོ། །<line/>
བདུད་ཀྱི་ཕྱོགས་རྣམས་ནི། འཕེལ་བར་གྱུར་ཏོ། །ལྷའི་ཕྱོགས་རྣམས་ནི། ཉམས་པར་གྱུར་ཏོ། །ཞེས་དེས་ཐོས་ནས་དབང་པོ་དང་བཅས་པའི་ལྷ་རྣམས་སྡུག་བསྔལ་བར་འགྱུར་རོ། །<line/>
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། དབང་ཆེན་གྱི་རིའི་ཕ་རོལ་ན་རིའི་རིགས་སུ་གྱུར་པའམ་གླིང་གི་རིགས་སུ་གྱུར་པ་དག་ཡོད་པ་<line/>
ཡིན་ནམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དབང་ཆེན་གྱི་རི་དེ་ལས་རིང་དུ་འདས་པར་གྱུར་པ་ན་ཡང་རྒྱར་དཔག་ཚད་བརྒྱ་པར་<line/>
གྱུར་པའི་གླིང་ཡོད་དོ། །དེ་ལ་རྐང་པ་གཅིག་པའི་མི་རྣམས་རབ་ཏུ་གནས་པ་ཡིན་ཏེ། རྩ་བ་དང་འབྲས་བུ་དག་གི་ཟས་དང༌། ཚེ་ལོ་ལྔ་བཅུ་པར་གྱུར་པ་དང༌། ཤིང་ལོ་གོས་སུ་གྱོན་པ་དང༌།<line/>
ཤིང་དྲུང་ན་ཀུན་ཏུ་གནས་པ་རྣམས་ཡིན་ཏེ། ཡུལ་འདི་ཐམས་ཅད་ནའང་མི་ཤ་ཟ་བར་བྱེད་པའི་གཅན་གཟན་དང་སེངྒེས་ཀུན་ཏུ་གང་བར་གྱུར་པ། གཤོག་པ་ཅན་རྣམས་ཀྱང་ཤིན་ཏུ་<line/>
</page>
<page index="562" id="282A">༄༅། །རྩུབ་པ་རྣམས་ཡུལ་དེ་ན་སོ་སོར་གནས་པ་ཡིན་ནོ། །དྲོ་བ་དང་བསིལ་བ་དང་བཅས་པས་ཡུལ་འདི་ཡང་དགའ་བ་ཡིན་ཞིང་དེ་ལ་ཡང་བུད་མེད་རྣམས་ཁྱིའི་<line/>
གདོང་ཅན་ཡིན་ཞིང་སྐད་སྙན་པ་ཡིན་ནོ། །དེ་ལས་རྒལ་བར་གྱུར་ནས་རྒྱ་མཚོར་དཔག་ཚད་སྟོང་ཕྲག་ཉི་ཤུ་པ་ཡོད་དོ། །རྒྱ་མཚོ་དེ་བརྡོལ་བར་གྱུར་ནས་ཏཱ་ལའི་ཕྲེང་བ་ཞེས་བྱ་བའི་<line/>
རི་ཤེལ་དང༌། བཻ་ཌཱུཪྻ་དང༌། དངུལ་གྱི་རང་བཞིན་དུ་གྱུར་ཕ་ལ་གསེར་གྱི་བྱ་རྣམས་ཀྱིས་སྟེན་པར་བྱེད་པ་མེ་ཏོག་མནྡཱ་ར་བ་དང༌། པདྨ་ཀུ་ཤེ་ཤ་ཡ་རྣམས་ཕུན་སུམ་ཚོགས་པར་<line/>
གྱུར་པས་དུས་དྲུག་ཏུ་རྣམ་པར་བརྒྱན་པ་ཡིན་ནོ། །དེ་ལ་ལྷ་མ་ཡིན་རྫུ་འཕྲུལ་དང་ལྡན་པ་རྣམས་འདོད་པར་གྱུར་བའི་སྒྲ་དང༌། རེག་བྱ་དང༌། རོ་དང༌། དྲི་རྣམས་ཀྱིས་དགའ་ཞིང་རྩེ་བར་<line/>
བྱེད་ལ་ཡོངས་སུ་སྤྱོད་པར་ཡང་བྱེད་དོ། །རི་དེའི་རིང་བར་གྱུར་པའི་ངོ་བོར་ནི། དཔག་ཚད་སྟོང་ཕྲག་ལྔར་གྱུར་པ་ཡིན་ལ། འཕང་དུ་ནི། དཔག་ཚད་བརྒྱ་པ་ཡིན་ཏེ། རི་འདི་ལ་དངུལ་<line/>
གྱི་རང་བཞིན་གྱི་རྭ་འང་བཅོ་ལྔ་ཡོད་དོ། །དེ་ལ་ནི། ལྷའི་བུ་མོ་རྣམས་རྩེ་དགའ་བར་བྱེད་དོ། །ལྷའི་བུ་མོ་དེ་དག་རྣམས་ཐམས་ཅད་ལྷ་མ་ཡིན་གྱིས་ཀུན་ཏུ་མཐོ་འཚམ་པར་བྱེད་དོ། །<line/>
གཞི་དེ་ལས་དང་པོ་ལྷ་དང་ལྷ་མ་ཡིན་གྱི་འཁྲུག་པར་འགྱུར། ལྷ་དང་མི་རྣམས་སོ་སོའི་སྐྱེ་བོ་རྣམས་ཐམས་ཅད་ཀྱང་བུད་མེད་ཀྱི་དབང་དུ་འགྱུར་བ་ཡིན་ནོ། །གཞན་ཡང་རྣལ་<line/>
</page>
<page index="563" id="282B">འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཏཱ་ལའི་ཕྲེང་བའི་རི་དེ་ལས་འདས་པར་གྱུར་ནས་རི་དང་རྒྱ་མཚོའི་རིགས་སམ། གླིང་གི་རིགས་རྣམས་གཞན་གང་དག་ཅེ་ན་<line/>
དེས་ཐོས་པ་བས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དེ་ལས་རིང་དུ་འདས་ནས་དཔག་ཚད་ལྔ་སྟོང་དུ་རྒྱ་མཚོ་ཡིན་ནོ། །དེ་ལ་དཔག་ཆད་སྟོང་དུ་ཉ་རྣམས་ཡོད་དེ།<line/>
དཔག་ཚད་ལྔའི་ཚད་དུ་གྱུར་པ་ཡིན་ཞིང་གླང་པོ་ཆེ་དང༌། མ་ཧེ་ཥ་དང༌། ཕག་པ་དང༌། རྔ་མོ་དང༌། སེངྒེ་དང༌། སྟག་དང༌། སྦྱང་གི་དང༌། གུང་དང༌། སྤྲེའུ་དང༌། མིའི་གདོང་ཅན་རྣམས་དང༌། སེམས་<line/>
ཅན་རྣམས་ཐམས་ཅད་ཀྱི་བཞིན་གྱི་རྗེས་འདྲ་བར་གྱུར་པ་རྣམ་པ་དུ་མ་ཅན་རྣམས་ཡིན་ནོ། །རྒྱ་མཚོ་དེ་ལས་འདས་པར་གྱུར་ནས་ཉི་མ་ལྡན་ཞེས་བྱ་བའི་རི་ཡོད་དོ། །དེ་ལ་ནི། འདོད་པ་རྣམས་<line/>
ཐམས་ཅད་དང༌། ལྷ་རྫས་ཀྱི་པདྨ་དང༌། ཞས་བདུན་དུ་རྒྱགས་པ་སྐྱེད་པར་བྱེད་པའི་འབྲས་བུ་རྣམས་ཀྱང་ཕུན་སུམ་ཚོགས་པ་ཡིན་ནོ། །དེ་ལའང་མིའམ་ཅི་དག་རབ་ཏུ་གནས་པ་ཡིན་ཏེ། གླུ་དང་<line/>
གར་གྱིས་རྟག་ཏུ་གནས་པར་བྱེད་པ། རྟག་ཏུ་ཡིད་དགའ་བར་གྱུར་པ་རྣམས་རང་གི་ལས་ཀྱི་འབྲས་བུའི་བགོ་སྐལ་ལ་སྤྱོད་པར་བྱེད་པས་དམན་པ་དང༌། བར་མ་དང༌། མཆོག་ཏུ་གྱུར་པ་རྣམས་ཕན་<line/>
ཚུན་དུ་གྲོགས་སུ་གྱུར་པས་རྩེ་དགའ་བར་བྱེད་དོ། །ཉི་མ་ལྡན་གྱི་རི་དེ་ལས་ཤིན་ཏུ་འདས་པར་གྱུར་ནས་དཔག་ཚད་ཉིས་སྟོང་གི་རྒྱ་མཚོ་ཡིན་ནོ། །དེ་ལས་ཤིན་ཏུ་འདས་པ་ན་ནི། ཀུཉྫ་རོ་ཞེས་བྱ་<line/>
</page>
<page index="564" id="283A">༄༅། །བའི་རི་ཐམས་ཅད་དུའང་དངུལ་གྱི་རང་བཞིན་དང༌། ལྷ་རྫས་ཀྱི་བཻ་ཌཱུཪྻའི་རྡོ་བ་དང༌། དངུལ་གྱི་གླེགས་བུ་དང༌། རྡོ་བ་ཡིད་དུ་འོང་བ་རྣམས་ཀྱིས་ཡིད་ཉེ་བར་མཛེས་<line/>
པར་བྱས་པའོ། །དེ་ལ་བུ་མོའི་ཤིང་ལྗོན་པ་ཞེས་བྱ་བའི་ལྗོན་ཤིང་རི་དེའི་ཉེ་འཁོར་ན་ཡོད་དོ། །ཤིང་དེ་ལས་སྐྱ་རེངས་ཤར་བར་གྱུར་པ་ན་བྱིས་པའི་སྐྱེས་བུ་ལེགས་པར་སྐྱེའོ། །ཉི་མ་ཤར་བ་<line/>
ན་སྒུར་འགྲོས་བྱེད་པར་འགྱུར་རོ། །སྔ་དྲོའི་དུས་སུ་ནི། གཙུག་ཕུད་དང་ལྡན་པའི་གཞོན་ནུར་འགྱུར་རོ། །ཉི་མ་ཕྱེད་དུ་ཕྱིན་པ་ན་ལང་ཚོ་ལ་བབ་པར་འགྱུར་རོ། །ཉི་མའི་ཆ་གསུམ་པ་ལ་ཚོད་<line/>
པར་མར་འགྱུར་རོ། །ཉི་མ་འབབ་པའི་དུས་ན་ནི། རྒས་པས་ནོན་པར་འགྱུར་ཏེ། ལུས་འབྱུག་པ་ལ་བརྟེན་པར་འགྱུར་བ་དང༌། མགོ་ཁ་བའི་ཕུང་པོ་ལྟར་འགྱུར་རོ། །ཉི་མ་ནུབ་པར་གྱུར་<line/>
པའི་དུས་ན་ནི། ཐམས་ཅད་དུས་བྱེད་པར་འགྱུར་རོ། །ལས་དང་བཅས་པར་གྱུར་པ་དང༌། ལས་ཀྱི་སེམས་ཅན་དང༌། ལས་ཀྱི་བགོ་སྐལ་ལ་སྤྱོད་པར་བྱེད་པ་དང༌། ལས་བརྟན་པར་བྱེད་པ་<line/>
རྣམས་ཡིན་ཏེ། ཇི་ལྟ་ཇི་ལྟར་ལས་རྣམས་བྱས་པར་གྱུར་པ་དེ་ནི། ལས་དེ་དག་རྣམས་ཉིད་ཀྱི་ཤིན་ཏུའང་སྐལ་པ་ཅན་དུ་འབྱུང་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་<line/>
ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཀུཉྫ་རའི་རི་ལས་འདས་པར་གྱུར་ནས་རིའི་རིགས་སུ་གྱུར་པའམ། རྒྱ་མཚོའི་རིགས་སུ་གྱུར་པའམ། གླིང་གི་རིགས་སུ་གྱུར་པ་གཞན་དག་<line/>
</page>
<page index="565" id="283B">གང་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དཔག་ཚད་ལྔ་བརྒྱར་གྱུར་པའི་རྒྱ་མཚོའི་ཆུའི་ནང་ན་རིན་པོ་ཆེ་སྣ་ཚོགས་པའི་རང་བཞིན་རྣམས་ཀྱིས་<line/>
གང་བར་གྱུར་པ་བཻ་ཌཱུཪྻ་དང༌། ཨིནྡྲ་ནཱི་ལ་དང༌། ཤེལ་དང༌། ནོར་བུའི་སྟགས་བུ་རྣམས་དང༌། རིན་པོ་ཆེ་བདུན་གྱིས་ཉེ་བར་མཛེས་པར་བྱས་པ། རང་བཞིན་གྱི་འོད་དང་ལྡན་པར་གྱུར་པའི་ནོར་<line/>
བུ་རྣམས་ཀྱིས་ཀུན་ཏུ་གང་བར་གྱུར་པ། གསེར་དང་ནོར་བུའི་སྟེགས་བུ་རྣམས་དང༌། ཁང་བཟང་དང༌། གཞལ་མེད་ཁང་དང༌། ཁང་པ་བརྩེགས་པ་དང༌། ཁང་བུའི་ཕྲེང་བ་རྣམ་པ་སྣ་ཚོགས་<line/>
པ་རྣམས་དང༌། ཉི་མ་གཉིས་པ་དང་འདྲ་བར་ཀུན་ཏུ་གསལ་པར་བྱེད་པའི་གནས་ཡིན་ནོ། །དེ་ལ་ནི། ཏཀྵ་ཀོ་ཞེས་བྱ་བའི་ཀླུའི་རྒྱལ་པོ་ལེགས་པར་གནས་པ་ཡིན་ཏེ། རང་གི་ལས་རྣམས་<line/>
ཀྱི་བགོ་སྐལ་ལ་སྤྱོད་པར་གྱུར་པ་དང༌། སངས་རྒྱས་རྗེས་སུ་དྲན་པ། ཆོས་རྗེས་སུ་དྲན་པ། དགེ་འདུན་རྗེས་སུ་དྲན་པར་བྱེད་པ་ཡིན་ནོ། །ཏཀྵ་ཀོའི་སྲེད་པ་དེ་ལས་རིང་དུ་འདས་ནས་རྒྱ་མཚོ་<line/>
དཔག་ཚད་ལྔ་བརྒྱར་མཐོང་ན་འཇིགས་པར་འགྱུར་བ་སེམས་ཅན་ཐམས་ཅད་འཇིགས་པར་བྱེད་པ། མཆོག་ཏུ་གོ་བར་གྱུར་པའི་ཀླུ་རྣམས་ཀྱིས་ཀུན་ཏུ་གང་བར་གྱུར་པ་ཡིན་ནོ། །རྒྱ་མཚོ་དེ་<line/>
ལས་ཀྱང་འདས་པར་གྱུར་ནས་སེམས་ཅན་རྣམས་ཐམས་ཅད་ཀྱིས་མཚུངས་པར་གང་ལ་འབྲི་བྷོ་ཞེས་བྱ་བའི་རི་ཡོད་དོ། །དེ་ལས་ནི། གོ་ཤཱི་ཥ་ཞེས་བྱ་བའི་ཙནྡན་དེ་དང༌། ཧ་རོ་ཤྱཱ་མར་ཞེས་<line/>
</page>
<page index="566" id="284A">༄༅། །བྱ་བའི་ཙནྡན་གཉིས་པའང་སྐྱེ་བ་ཡིན་ཏེ། དེ་དག་ཀྱང་ཉི་མ་དང་མཚུངས་པའི་གཟི་བརྗིད་ཅན་ཡིན་པས་དེ་དག་ནི། ཐ་མལ་པ་རྣམས་ཀྱིས་བལྟ་བར་མི་ནུས་པ་ཡིན་<line/>
ནོ༑ ༑གང་དག་ཆོས་པར་གྱུར་ཅིང་ཆོས་ཀྱི་རྗེས་སུ་འཇུག་པར་བྱེད་པའི་འཁོར་ལོས་བསྒྱུར་བའི་རྒྱལ་པོར་གྱུར་པ་རྣམས་དང༌། རྣམ་པ་དེ་ལྟ་བུའི་རྒྱལ་པོ་གཞན་དག་རྣམས་ཀྱིའང་ཙནྡན་<line/>
དེ་དག་ཡིན་ནོ། །དེ་ལའང་དྲི་ཟའི་རྗེས་དཔོན་རྣམས་ཙནྡན་དེའི་དྲི་དེ་དག་གིས་མྱོས་པར་གྱུར་ནས་རྟག་ཏུ་གར་དང༌། གླུ་དང༌། རོལ་མོའི་སྒྲ་རྣམས་ཀྱིས་ཀྱང་ཡིད་བདེ་བར་འགྱུར་རོ། །ཡུལ་<line/>
དེ་ལས་ཀྱང་ཤིན་ཏུ་འདས་ནས་རྒྱ་མཚོའི་དཔག་ཚད་ལྔ་བརྒྱ་རྣམས་སུ་དབུ་བ་ཕྲེང་བར་གྱུར་པ་རྣམས་རླུང་གི་འུར་སྒྲ་དང་འདེབས་པ་མིན་ནོ། །རྒྱ་མཚོ་དེ་ལས་རིང་དུ་འདས་པ་ན་རྭ་<line/>
གསུམ་པ་ཞེས་བྱ་བའི་རི་ཡོད་དོ། །དེའི་རྭ་གཅིག་ནི། གསེར་གྱི་རང་བཞིན་ཡིན་ནོ། །གཉིས་པ་ནི། དངུལ་གྱི་རང་བཞིན་ཡིན་ནོ། །གསུམ་པ་ནི། ཤེལ་གྱི་རང་བཞིན་ཡིན་ནོ། །དེ་<line/>
དག་ནའང་དབུ་བའི་ཕྲེང་བ་ཞེས་བྱ་བ་རབ་ཏུ་དང་བའི་ཆུ་ལ་གསེར་གྱི་བྱེ་མ་དང༌། གྲམ་པ་དང༌། ལྷ་རྫས་ཀྱི་པདྨས་ཉེ་བར་མཛེས་པར་བྱས་པ། ངང་པ་དང༌། ཀཱ་རཎྜ་པཱ་རྣམས་ཀྱིས་གང་<line/>
པར་གྱུར་པས་ཉེ་འཁོར་རྣམས་ན་ཤིན་ཏུ་སྒྲ་འདོན་པར་བྱེད་དོ། །རྭ་གསུམ་པའི་རི་དེ་ལ་རླུང་གིས་བརྡབས་པར་གྱུར་པས་རྒྱ་མཚོའི་རླབས་རྣམས་ངེས་པར་རྡེབ་པར་བྱེད་དོ། །དེ་དག་<line/>
</page>
<page index="567" id="284B">ལ་རབ་ཏུ་བརྡབས་པར་གྱུར་པས་ནི། ཉ་ཉམ་ཆུང་བ་རྣམས་དུས་ཀྱི་ཆོས་དང་ཀུན་ཏུ་ལྡན་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ།<line/>
རྒྱ་མཚོ་ན་རིའི་རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པའམ། གླིང་གི་རིགས་སུ་གྱུར་པ་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ། ཡུལ་དེ་ལས་རིང་དུ་འདས་པར་གྱུར་ནས་ལེགས་པར་བྱས་པ་དགེ་བ་རྣམས་དང༌། མི་དགེ་བར་གྱུར་པ་མྱོང་བར་ངེས་པ་རྣམས་ཏེ། སེམས་ཅན་རྣམས་ཐམས་<line/>
ཅད་ཀྱི་ལས་ཀྱི་འབྲས་བུའི་དབང་པོར་གྱུར་པ་གཤིན་རྗེའི་འཇིག་རྟེན་ཡོད་དོ། །དེ་ལ་གཤིན་རྗེ་ཞེས་བྱ་བ་ནི། ཆོས་ཀྱི་རྒྱལ་པོ་སྟེ། ཆོས་ཀྱིས་སེམས་ཅན་རྗེས་སུ་སྟོན་པར་བྱེད་པ་ཡིན་ནོ།<line/>
གཤིན་རྗེའི་འཇིག་རྟེན་འདི་ནི། རང་གི་སེམས་རྣམ་པར་འཁྲུལ་པ་དང་མུན་པས་ཀྱང་བསྒྲིབས་པ་ཡིན་ནོ། །གཤིན་རྗེའི་འཇིག་རྟེན་དེ་ལས་འདས་པར་གྱུར་ནས་དཔག་ཚད་བརྒྱར་<line/>
ནམ་མཁས་བསྒྲིབས་པ་མེད་པ་ཡིན་ནོ། །དེ་ལས་འདས་པར་གྱུར་ནས་ནི། དགའ་བར་གྱུར་པའི་གཤིན་རྗེའི་སྲིད་པ་ཡིན་ཏེ། ལྷ་རྫས་ཀྱི་ཛམྦུའི་ཆུ་བོའི་གསེར་དྲི་མ་མེད་པ་ཁང་པ་དང་རྟ་<line/>
བབས་ཐམས་ཅད་ཀྱང་རིན་པོ་ཆེ་རྣམས་ཀྱིས་མཛེས་པར་བྱས་པ་དང༌། ཆུ་བོ་དང༌། འབབ་ཆུ་དང༌། རྫིང་བུ་པདྨའི་རྫིང་བུ་རྣམས་ཡོངས་སུ་ཁྱབ་ཅིང་ཉེ་བར་མཛེས་པར་གྱུར་པ་སྟེ། རྒྱར་ནི།<line/>
</page>
<page index="568" id="285A">༄༅། །དཔག་ཚད་བརྒྱ་པ་ཡོད་པ་ཉི་མ་གཉིས་པ་དང་མཚུངས་པ་ཡིན་ནོ། །གཤིན་རྗེའི་སྲིད་པ་དེ་ལས་འདས་པར་གྱུར་ནས་ནི། ཉི་མ་དང་ཟླ་བའི་འོད་ཟེར་ཡང་ཉམས་<line/>
པར་གྱུར་ནས་ཐམས་ཅད་ཀྱང་མུན་པས་ཀུན་ན་བསྒྲིབས་པ་ཡིན་ཏེ། རྒྱ་མཚོ་ལའང་ཉི་མ་དང་ཟླ་བ་འདི་དག་གི་འོད་མེད་པ་ཡིན་ནོ། །སྲིད་པ་རྒྱ་ཆེན་པོར་གྱུར་པའི་དམྱལ་བ་པའི་སྐྱེ་བོ་<line/>
རྣམས་ཀྱི་ཉེས་པར་བྱས་པའི་ལས་རྣམས་ཀྱི་རང་བཞིན་གྱིས་རྒྱ་མཚོར་ཡང་མུན་པས་ཀུན་ཏུ་བསྒྲིབས་པར་གྱུར་ཏེ། རྒྱ་མཚོར་གྱུར་པའམ་ཡུལ་ཕྱོགས་ཀྱང་ཐམས་ཅད་དུ་གསལ་པོར་<line/>
མི་དམིགས་སོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཤི་ས་པའི་ཡུལ་འདི་ན་ནི། གྲོང་ཁྱེར་དུ་གྱུར་པའམ། ལྗོན་ཤིང་དུ་གྱུར་པའམ།<line/>
ཆུ་བོར་གྱུར་པའམ། རིར་གྱུར་པ་རྣམས་ཀྱང་རུང༌། རྒྱ་མཚོར་གྱུར་པའམ། ལྷའི་འཇིག་རྟེན་དུ་གྱུར་པའམ། དུད་འགྲོའི་འཇིག་རྟེན་དུ་གྱུར་པའམ། ཡི་དྭགས་ཀྱི་འཇིག་རྟེན་དུ་གྱུར་པ་<line/>
རྣམས་སམ། སྟེང་དུ་གྱུར་པའམ། འོག་གམ། ཕྱོགས་རྣམས་སམ། ཕྱོགས་མཚམས་རྣམས་ན་གང་ལའང་སེམས་ཅན་རྣམས་མ་སྐྱེས་པའམ། མ་ཤི་བའམ། འཆི་མ་འཕོས་<line/>
པའམ༑ སྐྱེས་པར་མ་གྱུར་པའམ། མཐུན་པ་དང་ཡིད་དུ་འོང་བ་རྣམས་ཐམས་ཅད་ཀྱང་མེད་པར་མ་གྱུར་པའམ། འབྲལ་བར་མ་གྱུར་པའམ། བསླུས་པར་མ་གྱུར་པའམ། བརྟན་<line/>
</page>
<page index="569" id="285B">པ་མ་ཡིན་པ་དང༌། ཐེར་ཟུག་མ་ཡིན་པ་དང༌། ཡོངས་སུ་འགྱུར་བའི་ཆོས་ཅན་དང༌། རྣམ་པར་འབྲལ་བ་དང༌། ཕན་ཚུན་དུ་རྣམ་པར་འབྲལ་བ་དང་མི་ལྡན་པར་གྱུར་པ་དེ་ནི། གཅིག་ཀྱང་གོ་<line/>
སྐབས་མ་མཐོང་ངོ༌། །གང་ལ་མཐུན་པ་དང་ཡིད་དུ་འོང་བ་རྣམས་དང་མེད་ཅིང་བྲལ་བར་བྱས་པར་མ་གྱུར་པའམ། ཐ་དད་དུ་གྱུར་པའམ། རྣམ་པར་གྱེས་པ་དང༌། རྣམ་པར་བྲལ་བ་<line/>
དང༌། ཀུན་ནས་འབྲལ་བར་མ་བྱས་པར་གྱུར་པ་ནི། འགྲོ་བ་ལྔ་ན་སེན་མོའི་ཆ་ཙམ་མ་དམིགས་ཏེ། ས་ཕྱོགས་ཀྱི་ཆ་གང་ལའང་སེམས་ཅན་རྣམས་མ་སྐྱེས་པའམ། ཤི་བ་དང༌། འཆི་<line/>
འཕོས་པ་དང༌། སྐྱེས་པར་མ་གྱུར་པ་ནི། མ་མཐོང་ངོ༌། །དེའི་ཕྱིར་ན་ཤིན་ཏུ་མྱུར་བར་འདུ་བྱེད་རྣམས་ལ་འདོད་ཆགས་དང་བྲལ་བར་གྱིས་ཤིག །སླུ་བར་འགྱུར་བ་ཡིན་པ་དང༌། གནས་<line/>
འདི་དག་ནི། གཡོ་བ་དང༌། ཉེ་བར་འཚེ་བ་དང་བཅས་པ་དང༌། མྱ་ངན་དང་ཡིད་མི་བདེ་བ་མང་བར་གྱུར་པ་དང༌། མྱུར་བ་དང་བཅས་པ་དང༌། ཀུན་ཏུ་འབྱེད་པར་འགྱུར་བ་དང༌། ཡོངས་<line/>
སུ་ཐོབ་པ་ལ་ཀུན་ཏུ་ཉམས་པར་འགྱུར་པ་དང༌། སྒྱུ་མ་དང་འདྲ་བ་དང༌། རྨི་ལམ་དང་མཚུངས་པ་དང༌། རྙེད་པ་རྣམས་ཆུད་འཛའ་བ་དང༌། སྲེད་པའི་གནས་དེ་དག་རྣམས་ཀྱིས་ནི། བྱིས་པ་<line/>
སོ་སོའི་སྐྱེ་བོ་རྣམས་སླུ་བར་བྱེད་པ་ཡིན་ཏེ། ཐོག་མ་མེད་པའི་དུས་ནས་རབ་ཏུ་འཇུག་པའི་འདོད་ཆགས་ཞེ་སྡང་གཏི་མུག་རྣམས་རྟེན་དུ་གྱུར་པ་ཡིན་ནོ། །མཛའ་བ་མ་ཡིན་པའི་དགའ་བའི་<line/>
</page>
<page index="570" id="286A">༄༅། །འདོད་ཆགས་ཀྱི་གཞི་ལྟ་བུར་གྱུར་པ་ཡིན་པས། དེའི་ཕྱིར་ན་ཤིན་ཏུ་སྒྱུར་བར་འདུ་བྱེད་རྣམས་ལས་འདོད་ཆགས་དང་བྲལ་བར་གྱིས་ཤིག། སྐྱོ་བ་མེད་པར་<line/>
གྱུར་ཏ་རེ། རྣམ་པར་གཡེང་བར་གྱུར་ཏ་རེ། ཀུན་ནས་འབྲལ་བར་འགྱུར་བའི་ཡུལ་རྣམས་ཀྱིས་ཁྲིད་པར་གྱུར་ཏ་རེ། བྱིས་པ་རྣམས་དང་ལྷན་ཅིག་ཏུ་རྩེ་བར་མ་བྱེད་ཅིག །དེ་ལྟར་<line/>
རྣལ་འབྱོར་སྤྱོད་པ་དེས་ལུས་གཞན་དུ་འཇིག་པར་འགྱུར་བའི་ཕྱི་རོལ་གྱི་ལུས་ཀྱི་ལུས་ལ་ཡང་དག་པ་ཇི་ལྟ་བ་བཞིན་དུ་རྗེས་སུ་ལྟ་ཞིང་གནས་སོ། །གནས་བཞི་བཅུ་ཐམ་པའི་ནད་<line/>
རྣམས་ལ་གང་ལས་ཀྱི་སྐྱབས་གནས་པ་དང༌། ལས་ཀྱིས་རབ་ཏུ་སྤྲེལ་བར་གྱུར་པ་དང༌། ལས་ཀྱི་བགོ་སྐལ་ལ་སྤྱོད་པར་གྱུར་པ་མ་ཡིན་པའི་སེམས་ཅན་དུ་གྱུར་པ་གཅིག་ཙམ་<line/>
ཡོད་དམ། དགེ་བར་གྱུར་པའམ། སྡིག་པའང་རུང་སྟེ། ཇི་ལྟར་ལས་བྱས་པར་གྱུར་པ་དེ་ནི། དེ་ཉིད་ཀྱི་སྐལ་པ་ཅན་དུ་འགྱུར་ཞེ་ན། གང་ལས་ཀྱི་བགོ་སྐལ་ལ་སྤྱོད་པ་མ་ཡིན་<line/>
པ་དང༌། ལས་ཀྱི་སྐྱེ་གནས་པ་མ་ཡིན་པ་དང༌། ལས་བརྟེན་པར་བྱ་བ་མ་ཡིན་པའི་སྐྱེས་བུ་དེ་ནི། གཅིག་ཀྱང་མ་མཐོང་གི །དགེ་བར་གྱུར་པའམ་སྡིག་པའང་རུང་སྟེ། ཇི་ལྟར་ལས་<line/>
རྣམས་བྱས་པ་དེ་ནི། དེ་ཉིད་ཀྱི་སྐལ་པ་ཅན་དུ་འགྱུར་བ་ཡིན་ནོ། །རང་ཉིད་ཀྱིས་ལས་བདག་གིར་བྱ་བ་ལ་ཀུན་ཏུ་བལྟས་ནས་ཡང་དག་པ་ཇི་ལྟ་བ་བཞིན་དུ་ལུས་ལ་ལུས་ཀྱི་རྗེས་སུ་<line/>
</page>
<page index="571" id="286B">ལྟ་ཞིང་གནས་སོ། །ཛམྦུའི་གླིང་གི་ནུབ་ཀྱི་ཕྱོགས་ན་རིའི་རིགས་སམ། ཆུ་བོའི་རིགས་སམ། གླིང་གི་རིགས་སམ། ཡུལ་གྱི་རིགས་སུ་གྱུར་པ་རྣམས་ཀྱང་ཇི་ལྟ་བུ་ཡིན་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བུནྣཱ་ག་དག་གིས་ཀུན་ཏུ་གང་བ་དང༌། བ་ཊའི་ཤིང་མང་བ་དང༌། ཁ་རྫུ་ར་རྣམས་ཀྱིས་ཁྱབ་པ་དང༌། ཀེ་ཏ་ཀའི་<line/>
མེ་ཏོག་གིས་ཉེ་བར་མཛེས་པ་དང༌། ནཱ་ཌི་ཀེར་མང་བར་གྱུར་པ་དང༌། ཏ་མ་ལའི་ལྗོན་ཤིང་གིས་གང་བར་གྱུར་པ་དང༌། རབ་ཏུ་བསིལ་བར་གྱུར་པའི་ཆུ་ཀླུང་རབ་ཏུ་ཕལ་ཆེ་བ་དང༌། རིའི་<line/>
ཕུག་རྣམས་དང་ལྡན་པ་སྟེ། ཡུལ་དེའང་ཀེ་ཀཱ་པི་ནོ། །ཞེས་བྱ་བའི་ཡུལ་ཡིན་ལ། སིནྡྷུ་ཞེས་བྱ་བའི་ཆུ་བོ་སུ་བཱི་རོ་ཞེས་བྱ་བའི་ཡུལ་ཤིན་ཏུ་དགའ་བར་གྱུར་པ། ཤཱ་ལུ་དམར་པོའི་ཟས་<line/>
དང་ལྡན་པའི་མི་རྣམས་ནི། བལྟ་བར་མཛེས་པ། ས་ཕྱོགས་རྣམས་རི་དང་འབབ་ཆུས་གང་བར་གྱུར་པ་ཡིན་ནོ། །པཱ་ར་ཏཱ་ཞེས་བྱ་བའི་ཡུལ་དཔག་ཚད་ཉི་ཤུ་པ་སྟེ། བལ་པོ་སེའུའི་ཆང་མང་བ་<line/>
ཡིན་ནོ༑ ༑གྲོགས་པོའི་ལོངས་སྤྱོད་ཅེས་བྱ་བའི་གནས་ཏེ། དེ་ཉིད་ཀྱི་ནུབ་ཕྱོགས་ཀྱི་ཡུལ་ན་ཆུ་ཀླུང་ལྔ་ཡོད་དོ། །དེ་ལས་འདས་པར་གྱུར་ནས་ནི། ཆུ་སྲིན་འཛིན་ཁྲི་རྣམ་པ་སྣ་ཚོགས་པས་གང་བར་<line/>
གྱུར་པ༑ འཇིགས་པ་ཆེན་པོ་བྱེད་པའི་རྒྱ་མཚོ་ཡོད་པ་རྣལ་འབྱོར་སྤྱོད་པས་མཐོང་ངོ༌། །རྒྱ་མཚོ་དེའི་ནུབ་ཕྱོགས་ན་དཔག་ཚད་བརྒྱ་པར་གྱུར་པའི་གླིང་ཀཱ་ལ་ཀོ་ཞེས་བྱ་བ་ཡོད་དོ། །དེ་ལ་རྣམ་པ་སྣ་<line/>
</page>
<page index="572" id="287A">༄༅། །ཚོགས་པའི་བྱ་རྣམས་དང༌། ནགས་དང༌། ཉེ་བའི་ནགས་རྣམས་ཀྱང་ཡོད་དེ། ཤིན་ཏུ་དགའ་བ་ཡིན་ནོ། །གླིང་དེ་ནའང་རིག་པ་འཛིན་པ་རྣམས་ཀུན་ཏུ་དགའ་<line/>
བར་བྱེད་དེ། བ་རི་ཏ་བཊྚ་ནང་ཞེས་བྱ་བའི་རིག་པ་འཛིན་པ་གནས་པ་ཡིན་ནོ། །རལ་པ་ཅན་གྱི་དབྱིབས་ཞེས་བྱ་བའི་གནས་གཉིས་པ་ཤིན་ཏུ་དགའ་དང་དགའ་བར་གྱུར་པའི་ཡུལ་<line/>
ཕྱོགས་ཡིན་ཏེ། ཀཱ་ལ་ཀོའི་གླིང་དེ་ན་ནི། ཁང་བཟང་དང༌། ཁྱིམ་དང༌། འབབ་ཆུ་རབ་ཏུ་ཕལ་ཆེ་བ་ཡིན་ནོ། །གླིང་དེའི་ཕ་རོལ་ན་ནི། སིནྡྷུ་དང་རྒྱ་མཚོ་གཉིས་འདྲེ་བ་ཞེས་བྱ་བའི་<line/>
ཡུལ་ཕྱོགས་ཡོད་དེ། སིནྡྷུ་དང་རྒྱ་མཚོ་གཉིས་ཀྱི་བར་ན་སུ་ག་ན་ཞེས་བྱ་བའི་རི་ཆུའི་ནང་ན་གནས་པ་ཡིན་ནོ། །དེ་ལ་བྲ་བཱ་ཌ་སྐྱེ་བ་ཡིན་ཏེ། བྱུ་རུའི་ལྗོན་པ་བསྡོམས་པས་ཚོང་པ་<line/>
དག་རྒྱགས་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། དེས་ནུབ་ཕྱོགས་ཀྱི་རྒྱ་མཚོ་ལ་རབ་ཏུ་ཞུགས་པར་གྱུར་པ་ན་རི་<line/>
དང༌། གླིང་དང༌། སྲིན་མོའང་མིང་ཇི་སྐད་བྱ་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱ་མཚོ་དང་རིའང་དཔག་ཚད་ལྔ་སྟོང་<line/>
དུ་དུང་དང༌། ཆུ་སྲིན་དང༌། ཉ་དང༌། ཉ་ཆེན་པོས་ཀུན་ཏུ་གང་བར་གྱུར་པ་སྟེ། ཐམས་ཅད་དུའང་རླུང་གིས་རྣམ་པར་གཡེང་བར་བྱེད་དོ། །རླུང་དེའི་མཐུས་ཀྱང་ཉ་རྣམས་སྟེང་དང་འོག་ཏུ་བྱེད་པར་འགྱུར།<line/>
</page>
<page index="573" id="287B">རོ༑ ༑རྒྱ་མཚོ་དེ་ལས་འདས་པར་གྱུར་ནས་ཀྱང་རྣལ་འབྱོར་སྤྱོད་པས་མཐོང་བར་གྱུར་པ་ནི། གླིང་ཉེ་འཁོར་ཀུན་ཏུ་དགའ་བར་གྱུར་པ། སེངྒེས་ཀུན་ནས་གང་བ་ཞེས་བྱ་བ་སྟེ། དེ་ལ་ནི། གཅན་གཟན་<line/>
ནམ་མཁའ་ལ་རྒྱུ་བ་རྣམས་ཡོད་དོ། །ལུས་ནི། ཉེ་འཁོར་དུ་རྒྱང་གྲགས་ཀྱི་ཚད་ཙམ་ཡིན་ཏེ། དེ་དག་རྣམས་ནི། ཆུ་དང་ས་ལ་ཐོགས་རྡུགས་མེད་པའི་འགྲོས་དང་ལྡན་པ་ཡིན་ནོ། །དེ་དག་རྣམས་ཀྱི་<line/>
ཚེའི་ཚད་ནི། ལོ་སྟོང་ཡིན་ནོ། །ཕན་ཚུན་དུ་རྟག་ཏུ་མི་མཐུན་པར་གྱུར་པ་དང༌། རྟག་ཏུ་མངོན་པར་རྩོད་པར་བྱེད་པ་དེ་དག་ལས་འདས་པར་གྱུར་ནས་རྣལ་འབྱོར་སྤྱོད་པས་མཐོང་བར་གྱུར་པ་ནི།<line/>
ར་མ་ཡོ་ཞེས་བྱ་བའི་རྒྱ་མཚོ་དཔག་ཚད་ལྔ་བརྒྱ་པར་གྱུར་པའོ། །རྒྱ་མཚོ་དེ་ན་པདྨ་རྣམས་རྟག་ཏུ་ཁ་བྱེ་བར་གྱུར་པའི་སྙིང་པོ་རྒྱ་ཆེན་པོ་རྣམས་ལ་བུང་བ་དག་གིས་ཉེ་བར་མཛེས་པར་བྱས་པ་<line/>
ཡིན་ནོ༑ ༑པདྨ་དེ་དག་གི་ནང་ན་ཀུ་ལ་ཀཱ་ཞེས་བྱ་བའི་སིན་མོ་རབ་ཏུ་གནས་པ་ཡིན་ཏེ། པདྨའི་སྙིང་པོ་གང་ཡིན་པའི་ཟས་དེ་དག་གིས་བདག་ཉིད་ཀྱི་དངོས་པོ་ཀུན་ཏུ་ཚིམ་པར་བྱེད་དོ། །དགའ་<line/>
བར་གྱུར་པའི་རྒྱ་མཚོ་ལས་རིང་དུ་འདས་ནས་རྣལ་འབྱོར་སྤྱོད་པས་མཐོང་བར་གྱུར་པ་ནི། ཨརྡྷ་མ་རུ་ཞེས་བྱ་བའི་རི་ཉེ་འཁོར་དུ་དཔག་ཚད་བརྒྱ་པ་ཡོད་དོ། །རི་དེ་ལ་ནི། གླང་པོ་ཆེ་རྣམས་དང༌།<line/>
ཀ་ལ་པིངྐ་རྣམས་ལེགས་པར་གནས་སོ། །བྱ་དེ་རྣམས་ནི། ཤིན་ཏུ་སྐད་སྙན་པ་ཡིན་ཏེ། གང་དག་གི་རྣམ་པ་དེ་སྲིད་དུ་སྙན་བར་གྱུར་པ་རྣམས་ནི། དེ་བཞིན་གཤེགས་པ་དང༌། དབང་<line/>
</page>
<page index="574" id="288A">༄༅། །བསྐུར་བ་ཐོབ་པའི་བྱང་ཆུབ་སེམས་དཔའ་རྣམས་མ་གཏོགས་པ་ཇི་ལྟར་ལྷ་རྣམས་ལ་ཡང་མེད་པ་དང༌། མི་རྣམས་ལ་ཡང་མེད་ཅིང་མིའམ་ཅི་རྣམས་ལ་ཡང་<line/>
མེད་ལ་ལྷ་མ་ཡིན་རྣམས་ལ་ཡང་མེད་དོ། །ཨརྡྷ་མ་རུ་ཞེས་བྱ་བའི་རི་དེ་ལས་འདས་པར་གྱུར་ནས་རིའི་རིགས་སུ་གྱུར་པའམ། ཆུ་བོའི་རིགས་སུ་གྱུར་པའམ། རྒྱ་མཚོའི་རིགས་སུ་<line/>
གྱུར་པའམ། གཞན་ཅི་དག་ཡོད་པ་ཡིན་ནམ་ཞེས་རྣལ་འབྱོར་སྤྱོད་པ་ལྟ་བར་བྱེད་དོ། །དེས་མཐོང་སྟེ། ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
ཨརྡྷ་མ་རུ་ཞེས་བྱ་བའི་རི་དཔག་ཚད་ལྔ་བཅུར་རྒྱ་མཚོ་ལས་འདས་པ་ཡིན་ཏེ། དེ་ཉིད་ལ་ནི། བཻ་ཌཱུཪྻ་རབ་ཏུ་ཕལ་ཆེ་བ་ཡང་པ་ཡིན་ནོ། །གཤོག་པ་དང་བཅས་པའི་སེངྒེ་རྣམས་རབ་ཏུ་<line/>
གནས་པ་ཡིན་ནོ། །བཻ་ཌཱུཪྻའི་རང་བཞིན་གྱི་ནགས་དེ་ལ་མཱནྡེ་ཧཱ་ཞེས་བྱ་བ་དང༌། རཱ་མ་ཞེས་བྱ་བའི་སྲིན་མོས་སྲུང་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་<line/>
ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རིང་དུ་གནས་པ་ན་རིའི་རིགས་སུ་གྱུར་པའམ། རྒྱ་མཚོའི་རིགས་སུ་གྱུར་པ་གཞན་དག་ཀྱང་ཡོད་དམ་ཞེ་ན། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་ལྟ་བར་གྱུར་པ་ན། དེ་ནས་ནུབ་ཕྱོགས་སུ་གྱུར་པ་ན་དཔག་ཚད་སྟོང་ཕྲག་བཅུ་གཉིས་པའི་རྒྱ་མཚོ་མཐོང་བར་འགྱུར་ཏེ། དེ་ན་རིའང་མེད་ལ་<line/>
</page>
<page index="575" id="288B">འདུ་འཚོག་གིས་སར་གྱུར་པའང་ཡོད་པ་མ་ཡིན་གྱི། གླང་པོ་ཆེ་དང་ཕག་གི་གདོང་ཅན་གྱི་ཉ་རྣམས་ནི། མ་གཏོགས་སོ། །རྒྱ་མཚོ་དེ་ལས་འདས་པར་གྱུར་ནས་རྣལ་འབྱོར་སྤྱོད་པ་བསད་རི་གསེར་<line/>
གྱི་རང་བཞིན་དུ་གྱུར་པའི་རི་སྣ་ར་ཞེས་བྱ་བ་མཐོང་བར་འགྱུར་ཏེ། རི་དེའི་འོད་ཟེར་རྣམས་ཀྱིས་རྒྱ་མཚོ་དང་བཅས་པ་གསེར་གྱི་ཆུར་མཛེས་པར་བྱེད་དོ། །སཱ་རའི་རི་དེའང་ནི། རྒྱར་དཔག་<line/>
ཚད་ལྔ་བཅུ་པ་ལ། མཐོ་བར་ནི། དཔག་ཚད་སུམ་བརྒྱ་ཡོད་དོ། །དེ་ལ་དྲི་ཟ་རྣམས་རབ་ཏུ་གནས་པ་ཡིན་ཏེ། རབ་ཏུ་དགའ་བའི་ཛམྦུའི་ཕྲེང་བ་ཞེས་བྱ་བའོ། །དེ་དག་ནི། ལོ་སྟོང་ཕྲག་གཉིས་<line/>
སུ་འཚོ་བ་ཡིན་ཏེ། བར་དུ་འཆི་བའི་དུས་བྱེད་པའང་ཡོད་དོ། །དེ་དག་གི་དྲི་ཟ་རྣམས་ནི། བརྒྱ་སྟོང་ཕྲག་དུ་མ་རྣམས་དེ་ན་རབ་ཏུ་གནས་པ་ཡིན་ནོ། །ལུས་གསེར་ལེགས་པར་སྦྱངས་པ་དང་<line/>
འདྲ་བ་དང༌། དྲི་ཟ་རྣམས་ཐམས་ཅད་ལྷ་རྣམས་དང་འདྲ་བ་ཡིན་ནོ། །དེ་ལ་ཡོད་པའི་དྲི་ཟ་རྣམས་ཀྱི་ནགས་ཀྱི་རྩ་བ་དང་འབྲས་བུ་རྣམས་ཐམས་ཅད་ཀྱང་དབྲོག་པར་དཀའ་བ་ཡིན་ཏེ། ས་འོག་<line/>
ན་གནས་པར་གྱུར་པའི་ལྷ་མ་ཡིན་རྣམས་ཐམས་ཅད་ཀྱིས་ཀྱང་དེ་དག་རྣམས་ཀྱི་འབྲས་བུ་ཉུང་བར་བྱ་བ་དང༌། འགའ་ཞིག་གིས་དབྲོག་པར་བྱ་བ་དང༌། ལོངས་སྤྱད་པར་ཡང་མི་ནུས་སོ། །<line/>
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། གཞན་རྒྱ་མཚོ་ན་རིའི་རིགས་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
</page>
<page index="576" id="289A">༄༅། །ལྷའི་མིག་གིས་མཐོང་བར་འགྱུར་རོ། །རྒྱ་མཚོའི་བཞི་ཆ་ལས་འདས་པར་གྱུར་པ་ན་ཙཀྲ་བཱ་ཌོ་ཞེས་བྱ་བའི་རི་ཡོད་དེ། རྒྱར་ནི། དཔག་ཚད་ལྔ་བརྒྱ་ཡིན་ལ།<line/>
འཕང་དུ་ནི། དཔག་ཚད་སྟོང་དུ་གྱུར་པའི་རི་འདི་ནི། རྡོ་རྗེའི་ལྟེ་བ་དང་གསེར་གྱི་རི་ཡིན་ནོ། །གསེར་དེ་དག་ལ་ནི། རེས་འགའ་ལྷ་མ་ཡིན་རྣམས་རབ་ཏུ་གནས་པར་བྱེད་དོ། །རེས་<line/>
འགའ་ནི། མིའམ་ཅི་རྣམས་སོ། །རི་དེ་ནི། མིའམ་ཅི་རྣམས་ཀྱི་གླུས་དགའ་བར་གྱུར་པ་དང༌། འབྲས་བུ་རྣམ་པ་སྣ་ཚོགས་པ་རྣམས་ཀྱིས་གང་བར་གྱུར་པ་སྟེ། ཡུལ་འདི་ན་ནི། སྤྲེའུ་<line/>
མང་བ་ཡིན་ནོ། །གསེར་གྱི་མདོག་གི་ཆུ་ཞེས་བྱ་བའི་ཆུ་ཀླུང་ཡང་འབབ་པ་ཡིན་ཏེ། གསེར་གྱི་མདོག་གི་ཉ་རྣམས་ཀྱིས་གང་བར་གྱུར་པ་རྒྱར་ནི། དཔག་ཚད་ཕྱེད་པའོ། །འཁོར་ལོ་དང་<line/>
ལྡན་པའི་རི་དེ་ལས་འདས་པར་གྱུར་ནས་རྣལ་འབྱོར་སྤྱོད་པས་རྒྱ་མཚོ་དཔག་ཚད་སྟོང་ཕྲག་བཅུ་ཡོད་པར་མཐོང་བར་འགྱུར་རོ། །རྒྱ་མཚོ་དེའི་དབུས་ན་ནི། རིན་པོ་ཆེའི་གླིང་ཞེས་བྱ་བའི་གླིང་<line/>
དེ་ན་རིན་པོ་ཆེ་རྣམ་པ་སྣ་ཚོགས་པ་རྣམས་མཐོང་བར་འགྱུར་གྱི། དེ་ནས་ལས་བྱས་པར་གྱུར་པའམ། རྡོ་ལས་བྱས་པར་གྱུར་པའི་ཐ་མལ་པ་རྣམས་ནི། ཅུང་ཟད་ཀྱང་མ་མཐོང་ངོ༌། །<line/>
གླིང་འདི་དག་ཐམས་ཅད་ནི། རིན་པོ་ཆེའི་རང་བཞིན་ཡིན་ནོ། །ཡང་རི་དེ་དང་མཚོ་དེ་ལས་ཀྱང་འདས་པར་གྱུར་ནས་རྣལ་འབྱོར་སྤྱོད་པས་གཞན་རྒྱ་མཚོའི་རིགས་སུ་གྱུར་པའམ། རིའི་<line/>
</page>
<page index="577" id="289B">རིགས་སུ་གྱུར་པའམ། ཆུ་བོའི་རིགས་སུ་གྱུར་པ་གཞན་ཡོད་དམ་ཞེས་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བྲག་སྐྱ་བོ་<line/>
རྣམས་ལ་ལྗོན་ཤིང་སྐྱ་བོ་རྣམས་ཀྱིས་ཁྱབ་པར་གྱུར་པ་དབུ་བ་ཀུན་ནས་གང་བར་གྱུར་པའི་རྒྱ་མཚོས་ཡོངས་སུ་བསྐོར་བ་སྟེ། རི་དེའི་ཚད་ནི། རྒྱར་དཔག་ཚད་ལྔ་བརྒྱ་ཡིན་ལ། འཕང་དུ་ནི།<line/>
དཔག་ཚད་སྟོང་ཡིན་ནོ། །དེ་ལས་འདས་པར་གྱུར་ནས་རྣལ་འབྱོར་སྤྱོད་པ་པ་ཡུལ་རྣམས་ལ་ལྟ་བར་བྱེད་དེ། སུ་གེ་གྷོ་ཞེས་བྱ་བའི་རི་ནི། རྒྱར་དཔག་ཚད་དྲུག་ཅུ་རྩ་བཞི་བ་ལ། འཕང་དུ་ནི།<line/>
དཔག་ཚད་བརྒྱ་པ་ཡིན་ཏེ། ལྷ་མ་ཡིན་གྱི་འཇིགས་པས་སྟོང་པར་གྱུར་པ། གསང་བ་པའི་ལྷ་རྣམས་དེ་ལ་རབ་ཏུ་གནས་པ་ཡིན་གྱི། མིའམ་ཅིའང་མེད་ལ་གནོད་སྦྱིན་ཡང་མེད་དོ། །རི་དེ་ལས་<line/>
འདས་པར་གྱུར་ནས་མི་ཆེན་པོ་སུ་ཤྲཱི་མོ་ཞེས་བྱ་བ་རྒྱར་ནི། དཔག་ཚད་སྟོང་ཡོད་པ་ལ། རིང་དུ་དཔག་ཚད་སུམ་སྟོང་ཡོད་པར་གྱུར་པ་སྟེ། ཤེལ་གྱི་རང་བཞིན་དུ་གྱུར་པའི་ལྷ་རྫས་མཛེས་པ་ཡིན་<line/>
ཞིང་ཆུ་བོ་དང༌། ལྗོན་ཤིང་དང༌། འབྲས་བུ་རྣམས་ཀྱིས་ཀྱང་དགའ་བར་གྱུར་པ་ཡིན་ནོ། །དེ་ལས་འདས་པར་གྱུར་ནས་དཔག་ཚད་བརྒྱར་ཆུ་སྔོན་པོའི་རྒྱ་མཚོ་ཡིན་ཏེ། དུང་མ་དུ་གནས་པ་དང༌། དུང་<line/>
མོ་རྣམས་ཀྱིས་བགྲོད་དགའ་བར་གྱུར་པ་ཡིན་ནོ། །དེ་ལས་འདས་པར་གྱུར་ནས་པྲཱ་ག་ཛྱོ་ཏི་ཥེ་ཞེས་བྱ་བའི་རི་ཡོད་དོ། དེ་ལ་ནི། ལྷ་མ་ཡིན་རྣམས་ཕལ་ཆེར་གནས་སོ། །དོགས་པ་དང་བཅས་པས་<line/>
</page>
<page index="578" id="290A">༄༅། །ལྷ་རྣམས་ཀྱང་ལྷ་མ་ཡིན་གྱི་བུ་མོ་ལྷ་རྫས་ཀྱི་རྒྱན་གྱིས་བརྒྱན་པ་རྣམས་ཀྱིས་ཡོངས་སུ་བསྐོར་བ་དང༌། བཏུང་བའི་ཆུ་ཀླུང་རྣམས་ཀྱང་འབབ་པ་ཡིན་ནོ། །པྲཱ་ག་ཛྱེ་ཏི་ཁྲའི་<line/>
རི་དེ་ལ་ཀིམྤ་ཀ་ཞེས་བྱ་བའི་འབྲས་བུ་རྣམས་ཀྱང་སྐྱེ་བ་ཡིན་ཏེ། མྱང་བར་བྱ་བ་ཞིམ་པ་ཡིན་ལ་ཞུ་བར་གྱུར་ནས་ནི། གསོད་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་<line/>
ལུས་ལ་རྗེས་སུ་ལྟ་ཞིང་གནས་ཏེ། རྒྱ་མཚོ་ནི་རིའི་རིགས་སུ་གྱུར་པའམ། གླིང་གི་རིགས་སུ་གྱུར་པའམ། ཆུ་བོའི་རིགས་སུ་གྱུར་པ་ཡང་རུང་སྟེ། གཞན་ཡོད་དམ་ཞེ་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གསེར་གྱི་རི་བོ་སྟོང་ཕྲག་དྲུག་ཅུ་པ་རྣམས་ལ་གསེར་ས་ལེ་སྦྲམ་གྱི་རང་བཞིན་གྱི་ལྗོན་ཤིང་གིས་ཉེ་འཁོར་<line/>
རྣམས་ཡོངས་སུ་ཁྱབ་པར་གྱུར་པ་དང༌། རི་དྭགས་དང་བྱ་རྣམས་ཀྱིས་ཀྱང་ཀུན་ཏུ་གང་བར་གྱུར་པའི་ལྷའི་མེ་ཏོག་རྣམས་ཀྱིས་ཀྱང་ཀུན་ཏུ་རྒྱས་པར་གྱུར་པ། གསེར་གྱི་པདྨ་རྣམས་དང་པདྨའི་<line/>
རྫིང་བུ་རྣམས་ཀྱིས་ཀྱང་རྟག་པར་ཡོངས་སུ་རྫོགས་པར་གང་བའི་ཆུ་སྟེ། རང་ཉིད་ཀྱི་འོད་ཀྱི་གཟི་བརྗིད་ཀྱིས་དེ་དག་རྣམས་ཀྱི་དབུས་ན་གནས་པར་གྱུར་པའི་རི་དེ་ནི། རི་རབ་ལྷུན་པོ་ཞེས་བྱ་<line/>
བ་ཕྲེང་བ་ཐོགས་པ་རྣམས་དང༌། ལག་ན་གཞོང་བ་ཐོགས་པ་རྣམས་དང༌། པི་ཝང་གསུམ་པ་རྣམས་དང༌། རྒྱལ་ཆེན་རིས་བཞི་པ་རྣམས་དང་བཅས་པའི་ལྷ་རྣམས་ཀུན་གྱི་གནས་ཡིན་ནོ། །དེ་<line/>
</page>
<page index="579" id="290B">ལ་དཔག་བསམ་གྱི་ཤིང་ཡོད་པ་རྣམས་ལས་ནི། ལྷའི་འཇིག་རྟེན་པ་རྣམས་ཀྱི་གང་ཁོ་ན་ཡིད་ཀྱིས་བརྟགས་པར་གྱུར་པ་དེ་དག་རྣམས་ཤིང་དེ་ལས་འཐོབ་པར་འགྱུར་རོ། །བྱ་དང་རི་དྭགས་<line/>
རྣམས་ཐམས་ཅད་དང༌། གསེར་གྱི་མེ་ཏོག་རྣམས་དང༌། མནྡཱ་ར་པ་དང༌། པདྨ་ཀུ་ཤེ་ཤཱ་དང་རྣམས་ཀྱང་སྟེ། ངོས་བཞི་ལ་ཚལ་བཞི་པོ་རྣམས་འདི་ལྟ་སྟེ། དགའ་བའི་ཚལ་དང༌། ཤིང་<line/>
རྟ་སྣ་ཚོགས་ཀྱི་ཚལ་དང༌། རྩུབ་འགྱུར་དང༌། ཡོངས་སུ་འདྲེས་པ་དང་རྣམས་སོ། །ནགས་དེ་ན་ནི། ཡོངས་འདུ་ཞེས་བྱ་བ་ཤིང་གི་རྒྱལ་པོ་ཡོད་པ་གང་གི་རྩ་བར་ལྷ་རྣམས་དབྱར་ཟླ་བ་བཞིར་<line/>
ལྷའི་འདོད་པའི་ཡོན་ཏན་ལྔས་ཀུན་ཏུ་ཚིམ་ཞིང་ཡང་དག་པར་ལྡན་པར་གྱུར་པས་རྩ་དགའ་བར་བྱེད་དོ། །དེ་ན་རྒྱལ་ཆེན་རིས་བཞིའི་ལྷ་དེ་དག་རྣམས་ཀྱིས་དགའ་བ་རྣམ་པ་སྣ་ཚོགས་པའི་<line/>
རང་བཞིན་གྱི་ཕུན་སུམ་ཚོགས་པ་རྣམས་ཐོབ་ནས་ལྷ་རྣམས་སྐྱེད་མོས་ཚལ་གྱི་ལྟད་མོ་ཉམས་སུ་མྱོང་བར་བྱེད་དོ། །རྩུབ་འགྱུར་གྱི་ཚལ་དུ་ནི། རྣམ་པ་སྣ་ཚོགས་ཀྱིས་ལས་བྱས་པའི་རང་<line/>
བཞིན་གྱི་ཕུན་སུམ་ཚོགས་པ་རྣམས་ཐོབ་ནས་ཤིང་རྟ་རྣམ་པ་སྣ་ཚོགས་པ་རྣམས་ཀྱིས་སྐྱེད་མོས་ཚལ་གྱི་ལྟད་མོ་བྱེད་དོ།། ཤིང་རྟ་སྣ་ཚོགས་སུ་ནི། ཡོངས་སུ་དགའ་མགུ་བར་གྱུར་ནས་<line/>
སྡུག་པའི་སྒྲ་དང༌། རོ་དང༌། གཟུགས་དང་དྲི་རྣམས་ཀུན་ཏུ་ཚིམ་པར་གྱུར་པས་དགའ་བར་བྱེད་དོ། །དེ་ལ་དགའ་བའི་ཚལ་གྱི་ལོགས་དེ་ན་ནི། ལྷ་རྣམས་རྩེ་དགའ་བར་བྱེད་དེ། ཛམྦུའི་གླིང་<line/>
</page>
<page index="580" id="291A">༄༅། །ཡོད་པའི་རི་རབ་ལྷུན་པོའི་ལོགས་དེ་ནི་བཻ་ཌཱུཪྻའི་རང་བཞིན་ནོ། །དེས་ཀུན་ཏུ་སྣང་བར་བྱས་པས་ཛམྦུའི་གླིང་གི་ནམ་མཁའ་ཡང་སྔོན་པོ་བཞིན་དུ་སྣང་ངོ༌། །ལོགས་<line/>
གཉིས་པ་ལ་ནི་རྩུབ་འགྱུར་ཞེས་བྱ་བའི་ཚལ་ལོ། །དེ་ན་ནི་ལྷ་དང་ལྷ་མ་ཡིན་གྱི་འཐབ་མོའི་གྲོས་རྣམས་བགྲོ་བར་བྱེད་དོ། །བ་ལང་སྤྱོད་ཡོད་པའི་གླིང་གི་ལོགས་དེ་ནི་གསེར་གྱི་རང་<line/>
བཞིན་ཡིན་ཏེ། དེས་ཀུན་ཏུ་སྣང་བར་བྱས་པས་བ་ལང་སྤྱོད་པ་རྣམས་ཀྱི་ནམ་མཁའི་མདོག་སེར་པོར་སྣང་བ་ཡིན་ནོ། །ངོས་གསུམ་པ་ལ་ནི་ཤིང་རྟ་སྣ་ཚོགས་ཞེས་བྱ་བའི་ཚལ་ལོ། །ཚལ་<line/>
དེ་ན་ནི་ལྷ་རྣམས་མཚོན་ཆར་བྱ་བ་རྣམས་ཡོད་པ་ཡིན་ནོ། །ཤར་གྱི་ལུས་འཕགས་པོ་ཞེས་བྱ་བ་ཡོད་པའི་ལོགས་དེ་ན་ནི་དངུལ་གྱི་རང་བཞིན་ཡིན་ཏེ། དངུལ་གྱིས་ཀུན་ཏུ་སྣང་བར་<line/>
བྱས་པ་དེས་ཤར་གྱི་ལུས་འཕགས་པོའི་མི་རྣམས་ཀྱི་ནམ་མཁའ་ཡང་སྐྱ་བོར་ཀུན་ནས་སྣང་བ་ཡིན་ནོ། །ལོགས་བཞི་པ་ལ་ནི་ཡོངས་སུ་འདྲེས་པ་ཞེས་བྱ་བའི་ཚལ་ལོ། །ལོགས་<line/>
དེ་ནས་ནི་བྱང་ཕྱོགས་སྒྲ་མི་སྙན་གྱི་གླིང་ཡོད། ལོགས་དེ་ནི་ཤེལ་གྱི་རང་བཞིན་ཡིན་ནོ། །དེས་ཀུན་ཏུ་སྣང་བར་བྱས་པས་བྱང་གི་སྒྲ་མི་སྙན་པའི་མི་རྣམས་ཀྱི་ནམ་མཁའ་<line/>
སྐྱ་བོ་གཙང་མར་གྱུར་པར་ཀུན་ནས་སྣང་བ་ཡིན་ནོ། །མི་རྣམས་ཀྱི་གྲངས་སུ་བྱས་པའི་ལོ་ལྔ་བཅུ་ལ་ཉིན་ཞག་ཕྲུགས་གཅིག་ཏུ་བརྩིས་པའི་རྒྱལ་ཆེན་རིས་བཞི་རྣམས་ནི་ལོ་<line/>
</page>
<page index="581" id="291B">ལྔ་བརྒྱར་འཚོ་བ་ཡིན་ཏེ། བར་དུ་འཆི་བར་གྱུར་པའང་ཡོད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་རྣམས་ཀྱི་རྒྱལ་པོ་རི་རབ་ལྷུན་པོ་ལ་<line/>
པའི་འཇིག་རྟེན་དང་བཅས་པར་གྱུར་པའམ། ལྷ་རྫས་རྣམས་དང་བཅས་པར་གྱུར་པ་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་<line/>
མཐོང་བར་གྱུར་པ། སུམ་ཅུ་རྩ་གསུམ་པ་ཞེས་བྱ་བའི་ལྷ་རྣམས་རི་རབ་ལྷུན་པོའི་སྟེང་ན་ལེགས་པར་གནས་སོ། །དེ་དག་ནི་དཔེ་མེད་པའི་ལྷ་རྫས་དང་ལྡན་པ་ཡིན་ཏེ། ལྷ་རྫས་ཀྱི་བདེ་<line/>
བ་རྣམས་ཀྱིས་རྣམ་པར་གནས་པ་ཡིན་ནོ། །དེ་ན་གྲོང་ཁྱེར་བལྟ་ན་སྡུག་ཅེས་བྱ་བ་ཡོད་དེ། གྲོང་ཁྱེར་དེ་ལ་ནི། དཔག་ཚད་སྟོང་ཕྲག་བཅུ་ཡོད་པ་ཡིན་ཞིང་རིན་པོ་ཆེ་བདུན་གྱིས་ཀྱང་རྣམ་<line/>
པར་བརྒྱན་པ་ནི་རྡོ་རྗེ་དང༌། ཨིནྡྲ་ནཱི་ལ་དང༌། བཻ་ཌཱུཪྻ་དང༌། མུ་སཱ་ར་གལ་པ་དང༌། པདྨ་རཱ་ག་དང༌། སུ་ཀུ་མ་རི་ཀྵི་དང་རྣམས་ཀྱིས་རྣམ་པར་བརྒྱན་པ་ཡིན་ནོ། །ཆོས་བཟང་ཞེས་བྱ་བའི་ལྷའི་<line/>
མདུན་ས་ནའང་དཔག་ཚད་ལྔ་བརྒྱ་པར་གྱུར་པ་ལ་བཻ་ཌཱུཪྻ་དང་ནོར་བུའི་སྟེགས་བུ་རྣམས་དང༌། གསེར་གྱི་ར་བ་དང༌། རྟ་བབས་དང༌། རིན་པོ་ཆེ་རྣམས་ཐམས་ཅད་ཀྱིས་ཉེ་བར་མཛེས་<line/>
པར་བྱས་པ་ཡིན་ནོ། །ལྷ་རྣམས་ཀྱི་མདུན་ས་ཆོས་བཟང་དེ་ན་ཡང་ལྷའི་དབང་པོ་བརྒྱ་བྱིན་རང་གི་ལས་དང་འདྲ་བར་གྱུར་པའི་ལྷ་རྫས་ཀྱི་བདེ་བ་རྣམས་ཀྱི་རབ་ཏུ་གནས་<line/>
</page>
<page index="582" id="292A">༄༅། །པ་ཡིན་ནོ། །མི་རྣམས་ཀྱི་ལོ་བརྒྱ་ལ་དེ་དག་གི་ཉིན་ཞག་གཅིག་གོ །དེས་བསྒྲེས་པས་ལྷའི་ལོ་སྟོང་འཚོ་བར་འགྱུར་ཏེ། བར་དུ་དུས་བྱེད་པ་ཡང་ཡོད་<line/>
དོ༑ ༑དེ་ལ་རིའི་རྒྱལ་པོ་རི་རབ་ལྷུན་པོ་དེའི་རྩེ་མོ་ཞེས་བྱ་བའི་ནུབ་ཕྱོགས་ཀྱི་ཆ་དེར་ནུབ་པ་གང་གི་ཚེ་ཉི་མ་འགྲོ་བར་གྱུར་པ་ན་དེའི་ཚེ་ཛམྦུའི་གླིང་དུ་ནུབ་བོ། །ཞེས་ཛམྦུའི་གླིང་གི་<line/>
མི་རྣམས་ལ་ཐ་སྙད་འབྱུང་ངོ༌། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་རབ་ལྷུན་པོའི་ཚད་ཇི་ཙམ་ཡིན་ཞེ་ན། དེས་ཐོས་<line/>
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྟེང་དུ་ནི། དཔག་ཚད་སྟོང་ཕྲག་བརྒྱད་ཅུ་རྩ་བཞི་ཡིན་ལ་འོག་ཏུའང་དཔག་ཚད་སྟོང་ཕྲག་བརྒྱད་<line/>
ཅུ་རྩ་བཞི་ཡིན་ནོ། །དེ་ལ་ཆུའི་ནང་ལ་གནས་པ་ལ་ནི། ལྷ་མ་ཡིན་རྣམས་གནས་སོ། །སྟེང་ན་ནི། ལྷ་རྣམས་སོ། །རི་རྣམས་ཀྱི་རྒྱལ་པོ་རི་རབ་ལྷུན་པོ་དེ་ལ་ནི། རབ་ཏུ་ཚ་བར་<line/>
གྱུར་པའི་ཉི་མ་དང་ལྡན་ཞིང་སེམས་ཅན་རྣམས་ཀྱི་དབང་གིས་དང༌། ལས་ཀྱི་བྱིན་གྱིས་བརླབས་པའི་ཕྱིར་ན། གང་ཞིག་ཉི་མའི་ཤིང་རྟ་མཆོག་དང་ལྡན་པར་གྱུར་པ་རྟའི་རྒྱལ་<line/>
པོ་ཆེར་སྒྲོག་པ་ཉན་པ་ཞེས་བྱ་བ་སྟོབས་ཆེ་བ་ཕ་རོལ་དག་གནོན་པར་བྱེད་པས་ཡོངས་སུ་བསྐོར་བར་བྱེད་དོ། །གང་ཞིང་རྟ་མཆོག་དང་ལྡན་པ་དེ་ནི། གང་ཤིང་རྟ་མཆོག་དང་ལྡན་<line/>
</page>
<page index="583" id="292B">པ་དེས་འདྲེན་པར་བྱེད་པ་ཡིན་ནོ། །རྟའི་མཆོག་གཅིག་པོ་དེ་ཉིད་ཀྱིས་ཀྱང་བདག་ཉིད་རྟ་བདུན་དུ་སྟོང་པར་བྱེད་དོ། །ཤིང་རྟའི་མཆོག་དེའང་འཁོར་ལོ་གཅིག་པ་ཡིན་ཏེ། དེའང་ཆེར་སྒྲོག་<line/>
པ་ཉན་པའི་རྟའི་རྒྱལ་པོས་མིག་བཙུམ་པ་ཙམ་ལའང་དཔག་ཚད་སྟོང་ཕྲག་བཅུར་འདྲེན་པར་བྱེད་དོ། །གང་གིས་སེམས་ཅན་རྣམས་ཀྱི་ཚེ་འཕེལ་བ་ཤེས་པར་འགྱུར་བའི་ཉིན་མོ་བྱེད་པའི་<line/>
ཉི་མའི་དཀྱིལ་འཁོར་ཡང་དཔག་ཚད་བརྒྱ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། མིའི་གནས་བཞི་པོ་རྣམས་ཀྱི་གླིང་བཞིའི་<line/>
ཚད་ཇི་ཙམ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཛམྦུའི་གླིང་ནི། དཔག་ཚད་སྟོང་ཕྲག་བདུན་ཡིན་ནོ། །བ་ལང་སྤྱོད་ནི།<line/>
དཔག་ཚད་སྟོང་ཕྲག་བརྒྱད་ཡིན་ནོ། །ཤར་གྱི་ལུས་འཕགས་པོ་ནི། དཔག་ཚད་སྟོང་ཕྲག་དགུ་ཡིན་ནོ། །བྱང་གི་སྒྲ་མི་སྙན་ནི། དཔག་ཚད་སྟོང་ཕྲག་བཅུ་ཡིན་ནོ། །གླིང་རྣམས་གང་དང་<line/>
གང་གི་དབྱིབས་རྣམས་ཇི་ལྟ་ཇི་ལྟར་གྱུར་པ་དེ་དང་དེ་ལ་གནས་པའི་མི་རྣམས་ཀྱི་ཁ་གདོང་གི་དབྱིབས་ཀྱང་དེ་ལྟ་དེ་ལྟར་ཡིན་ནོ། །དེ་ལ་ཤིང་རྟ་ཤ་ཀ་ཊཱ་དང་མཚུངས་པ་ནི། ཛམྦུའི་གླིང་<line/>
སྟེ༑ དེ་དང་འདྲ་བར་ཛམྦུའི་གླིང་བའི་མི་རྣམས་ཀྱི་བཞིན་ནོ། །གྲུ་གསུམ་གྱི་རྣམ་པ་ཡིན་ནོ། །ཤར་གྱི་ལུས་འཕགས་པོའི་གླིང་ནི། ཟླ་ག་མ་ཡིན་ཏེ། མི་རྣམས་ཀྱི་བཞིན་ཡང་དེ་དང་ཆ་<line/>
</page>
<page index="584" id="293A">༄༅། །འདྲ་བ་ཡིན་ནོ། །བ་གླང་སྤྱོད་ཀྱི་གླིང་ནི། ཡོངས་སུ་ཟླུམ་པ་ཡིན་ཏེ། མི་རྣམས་ཀྱི་བཞིན་ཡང་དེ་དང་འདྲ་བ་ཡིན་ནོ། །བྱང་ཕྱོགས་སྒྲ་མི་སྙན་གྱི་གླེང་ནི།<line/>
གྲུ་བཞི་པ་ཡིན་ཏེ། བྱང་ཕྱོགས་སྒྲ་མི་སྙན་པའི་མི་རྣམས་ཀྱི་བཞིན་ཡང་དེ་དང་འདྲ་བ་ཡིན་ནོ། །དེ་ལྟར་རྣལ་འབྱོར་སྤྱོད་པ་དེས་མིའི་གནས་བཞི་རྣམས་ཀྱི་དབྱིབས་རྣམས་མཐོང་<line/>
བར་གྱུར་ནས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ཀུན་ཏུ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་<line/>
གླིང་ལས་རིང་དུ་འདས་ནས་བྱང་ཕྱོགས་ཀྱི་ཆར་གྱུར་པ་ལ་རིའི་རིགས་སམ། ཆུ་བོའི་རིགས་སམ། ཡུལ་གྱི་རིགས་སམ། གླིང་གི་རིགས་རྣམས་ཇི་ལྟ་བུ་ཞེ་ན། དེས་ཐོས་པ་ལས་<line/>
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བྱང་གི་ཕྱོགས་ན་ཉ་ཞེས་བྱ་བའི་ཡུལ་དཔག་ཚད་བཅུ་པ་ཡིན་ནོ། །ཡུལ་གཉིས་པ་པུ་ལིན་དོ་ཞེས་བྱ་བ་དཔག་ཚད་<line/>
ཉི་ཤུ་བ་ཡིན་ནོ། །ཡུལ་གསུམ་པ་དཔའ་བོའི་སྡེ་ཞེས་བྱ་བ་དཔག་ཚད་བརྒྱ་པ་ཡིན་ནོ། །ཡུལ་བཞི་པ་སུས་ཐ་ལི་ཞེས་བྱ་བ་དཔག་ཚད་བརྒྱ་པ་ཡིན་ནོ། །ཡུལ་ལྔ་པ་དར་དོ་ཞེས་བྱ་<line/>
བ་བཟང་པོར་སྤྱོད་པ་དཔག་ཚད་བརྒྱ་པ་ཡིན་ནོ། །ཡུལ་དྲུག་པ་སྒྲ་མི་སྙན་ཞེས་བྱ་བ་དཔག་ཚད་བརྒྱ་པ་རྣམས་ཡིན་ནོ། །ཡུལ་བདུན་པ་བཟང་པོ་པ་ཞེས་བྱ་བ་དཔག་ཚད་ལྔ་བཅུ་པ་ཡིན་<line/>
</page>
<page index="585" id="293B">ནོ༑ ༑གནྡྷ་ར་ཞེས་བྱ་བའི་ཡུལ་མཐའ་སྐོར་དང་བཅས་པ་རྣམས་ལ་དཔག་ཚད་བརྒྱ་ཡིན་ནོ། །ཤཱ་ཀཱ་ཞེས་བྱ་བའི་ཡུལ་དཔག་ཚད་བརྒྱ་ཡིན་ནོ། །བཟང་པོ་པ་ནི། དཔག་ཚད་ཉིས་བརྒྱ་<line/>
ཡིན་ནོ༑ ༑དར་དོ་ཞེས་བྱ་བའི་ཡུལ་ནི། རི་མང་བར་གྱུར་པ་སྟེ། དཔག་ཚད་བརྒྱ་ཡིན་ཏེ། ༑བཱ་ཧི་ལི་ཀོ་ནི། དཔག་ཚད་སྟོང་ཡིན་ནོ། །པྲི་ཥི་ཀཱ་ཞེས་བྱ་བ་དཔག་ཚད་ཉིས་བརྒྱ་ཡིན་ནོ། །མ་ཧི་<line/>
ཥཱི་ཀཱ་དཔག་ཚད་ཉིས་བརྒྱ་ཡིན་ནོ། །རྒྱན་གཅེས་བྱ་བ་འཁོར་དང་བཅས་པ་རྣམས་ལ་དཔག་ཚད་སྟོང་ཡིན་ནོ། །རྒྱ་ནག་གཞན་ཞེས་བྱ་བ་ལ་ནི། དཔག་ཚད་ཉིས་བརྒྱ་ཡིན་ནོ། །ཁཱ་རཱ་རྣམས་<line/>
ནི༑ དཔག་ཚད་ལྔ་བརྒྱ་ཡིན་ནོ། །པ་ར་བ་ར་ཞེས་བྱ་བ་རྣམས་ནི། དཔག་ཚད་ཉིས་བརྒྱ་ཡིན་ནོ། །ཀུ་ཊའི་འབྲས་བུ་པ་རྣམས་ནི། དཔག་ཚད་ལྔ་བརྒྱ་ཡིན་ནོ། །ཀ་ཊུ་ཀ་ཞེས་བྱ་བའི་ཡུལ་<line/>
དཔག་ཚད་ལྔ་བཅུ་པ་ཡིན་ནོ། །ཀམྤོ་ཛཱི་ཞེས་བྱ་བའི་ཡུལ་ནི། དཔག་ཚད་བརྒྱ་པ་ཡིན་ཏེ། ཡུལ་ཕྲན་ཚེགས་རྣམས་ནི། མ་གཏོགས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་<line/>
གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་ཀྱི་ཆ་ན་རིའི་རིགས་གང་དག་ཡོད་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་<line/>
པ༑ གངས་ཅན་ཞེས་བྱ་བའི་རི་རྩེ་མོ་རྣམ་པ་སྣ་ཚོགས་པ་དང་ལྡན་པ་དང་དཔག་ཚད་སྟོང་ཡིན་ཏེ། ཤིང་ལོ་བྲན་དང་ལྡན་པ་དང༌། ཤིང་ཤུག་པས་གང་བར་གྱུར་པ་དང༌། པདྨས་<line/>
</page>
<page index="586" id="294A">༄༅། །ཀུན་ཏུ་གང་བ་དང༌། སྤ་མས་གང་བ་དང༌། སཱ་ལ་དང༌། ཏཱ་ལ་དང༌། ཏ་མ་ལཱ་དང་རྣམས་ཀྱིས་གང་བར་གྱུར་པ་དང༌། མིའམ་ཅི་དང་གནོད་སྦྱིན་རྣམས་རྒྱུ་བར་<line/>
གྱུར་པ་དང༌། ཤ་ཟ་དང་གནོད་སྦྱིན་དང་ལྡན་པ་ཡིན་ཞིང་རི་དེ་ནི། ཤིན་ཏུ་ཉམས་དགའ་བར་གྱུར་པ་ཡིན་ཏེ། དཀའ་ཐུབ་ཅན་རྣམས་རྒྱུ་བ་དང༌། གྲུབ་པ་ཐོབ་པ་རྣམས་ཀྱིས་ཀྱང་<line/>
གང་བ་ཡིན་ནོ། །འབབ་ཆུ་དང་ཆུ་ཀླུང་མངར་བ་དང་མཆོག་ཏུ་མངར་བ་རྣམས་ལ་ཀླུ་སྟོབས་ཆེན་པོ་རྣམས་ཀྱིས་གང་བ་དང༌། རིགས་དམའ་བའི་མི་མང་བ་ཡིན་ནོ། །གཞན་ཡང་<line/>
རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་གི་བྱང་ཕྱོགས་ན་རིའམ། ཆུ་ཀླུང་གི་རིགས་སམ། རྒྱ་མཚོའི་རིགས་སམ་ཅི་དག་ཡོད་<line/>
པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གངས་ཅན་གྱི་རི་ནས་དཔག་ཚད་ལྔ་བརྒྱ་ན་ཤིང་རྣམ་པ་སྣ་ཚོགས་ཀྱིས་<line/>
གང་བར་གྱུར་པ་དགའ་བར་གྱུར་པའི་རི་དྭགས་དང༌། བྱའི་ཚོགས་ཀྱིས་ལེགས་པར་གང་བ་ཤུག་པ་དང༌། ལྷ་ཤིང་དང༌། ཏ་མ་རུ་དང༌། ཀུ་ལུ་མ་ཀ་དང༌། རིར་ཥ་ཀ་རྣམས་<line/>
ཀྱིས་དགའ་བར་གྱུར་པའི་རི་བཞིན་ཟངས་ཀྱི་མདོག་ཅེས་བྱ་བ་དཔག་ཚད་ཉི་ཤུ་པ་སྟེ། ཕུག་སྟོང་དང་ཡང་དག་པར་ལྡན་པ་ཡིན་ནོ། །དེ་ལས་རིང་དུ་འདས་པར་གྱུར་པ་ནས་<line/>
</page>
<page index="587" id="294B">བར་སྣང་དཔག་ཚད་བརྒྱ་ཐམ་པར་ཡང་ཆུ་ཀླུང་གིས་ཡོངས་སུ་བསྐོར་བ་ཡིན་གྱི། དེ་ན་རྩྭ་དང༌། གེལ་བ་དང༌། འཁྲི་ཤིང་ཡང་མེད་ལ། སྨན་དང༌། ནགས་ཚལ་རྣམས་ནི། གཅིག་ཀྱང་མི་<line/>
འཕེལ་ལོ། །དེ་ལས་རིང་དུ་འདས་པའི་བར་ན་ཏི་སེ་ཞེས་བྱ་བའི་རི་དཔག་ཚད་ལྔ་བརྒྱ་པར་གྱུར་པ་མདོག་དཀར་བ་དངུལ་གྱི་རང་བཞིན་ལ་གསེར་གྱི་ར་བས་ཡོངས་སུ་གང་བ་ཡིན་ཏེ། དེ་<line/>
ལ་འཕགས་སྐྱེས་པོ་ཞེས་བྱ་བའི་རྒྱལ་པོ་ཆེན་པོ་རབ་ཏུ་གནས་སོ། །དེ་ལ་པདྨའི་མཚེའུ་ཡོད་དེ། མཚེའུ་རྣམས་ལས་ནི། ཆུ་ཤིན་ཏུ་བསིལ་བ་འབབ་བོ། །ཨུཏྤལ་སྔོན་པོ་ཡང་རབ་<line/>
ཏུ་ཕལ་ཆེ་བ་ཡིན་ཏེ། པདྨའི་རྫིང་བུ་རྣམས་ན་ཡང་ངང་པ་དང༌། ཀ་རཎྜ་པ་དང༌། ཙཀྲ་པཱ་ཀ་དང་རྣམས་ཀྱིས་གང་བ་ཡིན་ནོ། །དེ་ལས་འདས་པར་གྱུར་ནས་ཏི་རྩུའི་རྭ་ཞེས་བྱ་བའི་རི་<line/>
དཔག་ཚད་ལྔ་བརྒྱ་པ་ཡོད་དོ། །དེའི་ཤིང་ལྗོན་པ་རྣམས་ལ་མིའམ་ཅི་རྩེ་དགའ་བར་བྱེད་དེ། མཆོག་ཏུ་གླུ་ལ་མངོན་པར་དགའ་བས་རབ་ཏུ་དགའ་བ་ཡིན་ནོ། །དེའི་རྭ་ལྔ་ཡོད་པ་ལས་<line/>
གསེར་དང༌། ཤེལ་དང༌། གསུམ་ནི། དངུལ་གྱི་རང་བཞིན་ཡིན་ནོ། །ཕྱོགས་བཅུར་ལྷའི་མེ་ཏོག་རྣམས་ཀྱིས་ཉེ་བར་མཛེས་པར་གྱུར་པ་སྟེ། རི་དེའི་ཉེ་འཁོར་རྣམས་སུ་པདྨས་ཁྱབ་<line/>
པས་དེ་ནི། མཆོག་ཏུ་དྲི་ཞིམ་ཞིང་དགའ་བ་ཡིན་ནོ། །རི་དེའི་ཁྲོད་ལས་ནི། འབབ་ཆུ་རབ་ཏུ་འབབ་པ་ཡིན་ཏེ། རབ་ཏུ་དང་བར་གྱུར་པའི་ཆུ་ལ་ངང་པ་དང༌། ཀཱ་རཎྜ་པ་དང༌། ངང་ངུར་གྱི་ཚོགས་<line/>
</page>
<page index="588" id="295A">༄༅། །གྱིས་གང་བར་གྱུར་པ་མཆོག་ཏུ་དགའ་བ་ཡིན་ནོ། །ཆུ་ཀླུང་དེ་ལས་འདས་པར་གྱུར་ནས་མེ་ན་ཀོ་ཞེས་བྱ་བའི་རི་ཡོད་དོ། །དཔག་ཚད་ལྔ་བརྒྱ་པ་ཡིན་ནོ། །<line/>
དེ་ལ་ལྷ་མ་ཡིན་དང་པོ་ཉིད་ནས་རབ་ཏུ་གནས་པ་ཡིན་ཞིང་རྟའི་གདོང་པ་དང་འདྲ་བར་གྱུར་པའི་བུད་མེད་རྣམས་ཀྱང་གནས་པ་ཡིན་ཏེ། རྟག་ཏུ་གླུ་དབྱངས་ཀྱིས་མངོན་པར་དགའ་བ་<line/>
ཉིད་དོ༑ ༑གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རིང་དུ་འདས་ནས་རིའི་རིགས་སུ་གྱུར་པའམ་ཆུ་བོའི་རིགས་<line/>
སུ་གྱུར་པ་གཞན་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དཔག་ཚད་སྟོང་ཕྲག་བཅུའི་རྒྱ་མཚོ་རྣམས་ཀླུ་དང༌། ཉ་ཆེན་<line/>
པོ་དང༌། ན་ཀྲ་དང༌། ཆུ་སྲིན་དང༌། དུང་རྣམས་ཀྱིས་ཆུའི་ནང་ཀུན་ཏུ་གང་བ་ཡིན་ནོ། །དེ་ལས་རིང་དུ་འདས་ནས་མཆོག་ཏུ་བཟང་པོའི་བློ་གྲོས་བཟང་པོ་ཞེས་བྱ་བའི་རི་ཡོད་དོ། །རི་དེ་ལ་ནི།<line/>
མར་གསར་གྱི་གོང་བུ་ཞེས་བྱ་བའི་མཚོ་ཤིན་ཏུ་ཉམས་དགའ་བར་གྱུར་པ་དང༌། ཀཱ་རཎྜ་པ་དང༌། བྱ་ཀ་ལིངྐ་རྣམས་ཀྱིས་ཡོངས་སུ་གང་བ་ཡིན་ནོ། །དེ་ལ་རིའི་བློ་གྲོས་བཟང་པོ་ནི།<line/>
དཔག་ཚད་ལྔ་བཅུ་ཡིན་ནོ། །མཚོ་དེ་ནི། དཔག་ཚད་གཅིག་ཡིན་ནོ། །ཆུ་ཀླུང་ཡང་ཀཽ་ཤི་ཀ་མ་ཞེས་བྱ་བ་འབབ་པའོ། །རི་དེ་ནི། ཤིན་ཏུ་དགའ་བར་གྱུར་པའི་ཆུ་ལ་རྒྱུ་བ་རྣམས་<line/>
</page>
<page index="589" id="295B">ཐམས་ཅད་ཀྱིས་ཀྱང་ཡོངས་སུ་གང་བ་ཡིན་ནོ། །རི་དེ་ལས་རིང་དུ་འདས་པར་གྱུར་ནས་དཔག་ཚད་སྟོང་ཕྲག་ཉི་ཤུའི་རྒྱ་མཚོ་རྣམས་མཆོག་ཏུ་འཇིགས་པར་གྱུར་པའི་ཅུག་ཅོམ་བྱེད་པའི་<line/>
ཀླུའི་སྒྲ་རྣམས་ཀྱིས་སྤྲིན་རྣམས་འདུ་བར་བྱེད་དོ། །དེ་ཉིད་དུ་ཞེ་སྡང་གིས་གཟིར་བར་གྱུར་པའི་ཀླུ་རྣམས་ཕན་ཚུན་འཐབ་མོ་བྱས་ནས་ཆར་འབབ་པར་བྱེད་དོ། །འབབ་པར་བྱེད་ཅིང་གློག་<line/>
འཁྱུག་པས་ལྷ་མ་ཡིན་ལ་ཅོ་འདྲི་བར་བྱེད་དོ། །དུག་ཀུན་ནས་སྤྲོ་བར་བྱེད་དེ། ཁྲོ་བས་འཁྲུགས་པར་གྱུར་པས་ཕན་ཚུན་དུ་སྲོག་གཅོད་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་<line/>
གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རིང་དུ་འདས་པ་གཞན་ན་རིའི་རིགས་སམ་ཆུ་ཀླུང་གི་རིགས་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་<line/>
སམ༑ ལྷའི་མིག་གིས་མཐོང་བར་གྱུར་པ། ཀླུ་རྣམས་ཀྱིས་ཀུན་ནས་གང་བར་གྱུར་པའི་རྒྱ་མཚོའི་ཉེ་འཁོར་ལས་རིང་དུ་འདས་ནས་ཟངས་ཅན་ཞེས་བྱ་བའི་གླིང་དཔག་ཚད་བརྒྱ་པ་ཡོད་དོ། །དེ་ལ་<line/>
ཟངས་མ་ཅན་ཞེས་བྱ་བའི་སྲིན་མོ་རབ་ཏུ་གནས་པ་ཡིན་ཏེ། ཉའི་ཟས་དང་ལྡན་པ་ཤིན་ཏུ་འཇིགས་པར་གྱུར་པ་ཡིན་ནོ། །དེ་ལས་རིང་དུ་འདས་ནས་ཉི་ཚེ་བའི་དམྱལ་བ་དམར་པོ་ཞེས་བྱ་བ་ཡོད་<line/>
དེ༑ གང་ལ་ཉི་ཚེ་བའི་སེམས་ཅན་དམྱལ་བ་པ་རྣམས་འཚོད་པར་བྱེད་པའོ། །དེ་ལ་གཞན་ཀཽ་ཤི་ཀ་ཞེས་བྱ་བའི་ཆུ་བོ་དང༌། དམར་པོ་རྣམ་པར་ཞུ་ཞེས་བྱ་བའི་ཆུ་དང༌། རྡོ་བའི་ཉི་ཚེ་བའི་སེམས་<line/>
</page>
<page index="590" id="296A">༄༅། །ཅན་དམྱལ་བ་རྣམས་ཀྱང་གང་དཔག་ཚད་ལྔ་བརྒྱར་དྲག་པ་དང༌། ཚ་བ་དང༌། རྩུབ་པའི་ཚོར་བ་རྣམས་ཉམས་སུ་མྱོང་བར་བྱེད་པ་ཡིན་ནོ། །ཉི་ཚེ་བའི་སེམས་ཅན་<line/>
དམྱལ་བར་སྐྱེས་པ་དེ་ལས་འདས་པར་གྱུར་ནས་དཔག་ཚད་སྟོང་ཕྲག་བཅུར་ནམ་མཁའ་མཐིང་ག་དང་འདྲ་བའི་སྨག་ཏུ་གྱུར་པ་ཡིན་ཏེ། དེ་ལ་ནི། ཀླུའང་མེད་ལ། གནོད་སྦྱིན་ཡང་མེད། དྲི་<line/>
ཟའང་མེད་པ་ཡིན་ནོ། །དེ་ལས་འདས་པར་གྱུར་ནས་རིན་པོ་ཆེ་རྣམས་ཀྱིས་གང་བར་གྱུར་པའི་རྒྱ་མཚོ་དགའ་བའི་རི་རྣམས་ཀྱིས་རབ་ཏུ་དགའ་བར་གྱུར་པ་ཆུ་ཀླུང་དང༌། ལྗོན་ཤིང་དང༌། ལྷ་<line/>
ཤིང་དང༌། ཙནྡན་དང༌། ཤུག་པ་རྣམས་ཀྱིས་ཀུན་ཏུ་ཁྱབ་པར་གྱུར་ཅིང་འདོད་པ་རྣམས་ཐམས་ཅད་ཀྱང་ལྗོན་ཤིང་གི་དྲུང་ནས་ཕུན་སུམ་ཚོགས་པ་ཡིན་ནོ། །རྒྱ་མཚོ་དེ་ལས་འདས་པར་<line/>
གྱུར་ནས་ཨུཏྟ་ར་ཞེས་བྱ་བ་མནྡཱ་ར་བའི་རི་དཔག་ཚད་ལྔ་སྟོང་པ་ཀེ་ཏ་ཀ་དང༌། ནཱི་ཙུ་ལ་དང༌། ན་ལི་ཀེ་རའི་ནགས་ཀྱིས་ཉེ་བར་མཛེས་པར་གྱུར་པ་འབྲས་བུ་དང༌། ལྗོན་ཤིང་དང༌། འདོད་པ་རྣམ་<line/>
པ་ཐམས་ཅད་ཕུན་སུམ་ཚོགས་པ། ཆུ་ཀླུང་རབ་ཏུ་མང་པོ་རྣམས་ཀྱང་ཕུན་སུམ་ཚོགས་པ་ལ་ངང་པ་དང༌། ཙཀྲ་བཱ་ཀ་དང༌། བྱ་ཁྱུང་དང༌། ཀ་དམ་པ་རྣམས་ཀྱིས་ཉེ་བར་མཛེས་པ། གྲུབ་པ་<line/>
ཐོབ་པ་རྣམས་རྒྱུ་བར་བྱེད་པའི་ཚོགས་ཀྱིས་གང་བར་གྱུར་པ་སྟེ། རི་འདི་ནི། མགོ་བོ་སྟོང་ལ་རིན་པོ་ཆེ་རྣམ་པ་སྣ་ཚོགས་ཀྱིས་མཛེས་པར་གྱུར་པ། རྣམ་པ་སྣ་ཚོགས་པ་སྤ་བའི་ནགས་<line/>
</page>
<page index="591" id="296B">གསེར་གྱིས་ཉེ་བར་མཛེས་པར་གྱུར་པ་ཡིན་ནོ། །དྲི་སྣ་ཚོགས་དང་ལྡན་པའི་ཨུཏྟ་ར་མནྡཱ་རའི་རི་དེ་ལས་རྒལ་བར་གྱུར་ནས་རྡོ་སྦྱིན་པར་བྱེད་པ་ཞེས་བྱ་བའི་ཆུ་བོ་ཡོད་དོ། །ཆུ་དེར་ནི། རྩྭའི་རིགས་<line/>
སུ་གྱུར་པའམ། ཤིང་གི་རིགས་སུ་གྱུར་པའམ། སེམས་ཅན་གྱི་རིགས་སུ་གྱུར་པའམ། རི་དྭགས་དང་བྱའི་རིགས་སུ་གྱུར་པ་རྣམས་ཀྱང་རུང་སྟེ། གང་ཅུང་ཟད་ལྷུང་བར་གྱུར་པ་དེ་དག་<line/>
རྣམས་ཐམས་ཅད་ཀྱང་རྡོ་རྗེའི་རང་བཞིན་དུ་འགྱུར་རོ། །ཆུ་བོ་དེའི་ངོས་གཉིས་དག་ན་ཀཱི་ཙ་ཀཱ་ཞེས་བྱ་བའི་འོད་མ་དེ་དག་རྣམས་རླུང་གིས་བཏབ་པར་གྱུར་ནས་ཕན་ཚུན་དྲུད་པ་ལས་མེ་སྐྱེད་<line/>
པར་བྱེད་དོ། །མེ་དེས་སེམས་ཅན་བརྒྱ་སྟོང་ཕྲག་དུ་མ་ཆུ་བོ་དེར་མཆོང་བར་འགྱུར་རོ། །གཞན་ཡང་རྣལ་འབྱོར་སྤྱོད་པའི་དགེ་སློང་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ།<line/>
ཛམྦུའི་གླིང་ལས་རིང་དུ་འདས་པར་གྱུར་ནས་རིའི་རིགས་སམ། ཆུ་ཀླུང་གི་རིགས་གཞན་དག་ཅི་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་<line/>
སཱི་ཏཱ་ཞེས་བྱ་བའི་ཆུ་བོ་ཡོད་པ་རྒྱར་ནི། དཔག་ཚད་བཅུ་ཡིན་ལ། རིང་བར་གྱུར་པའི་དངོས་པོར་ནི། དཔག་ཚད་སུམ་བརྒྱ་པ་ཡིན་ནོ། །དེ་ལ་སེམས་ཅན་གྱི་རིགས་གང་དག་ལྷུང་བར་གྱུར་པ་<line/>
རྣམས་ནི། རྩུབ་པར་གྱུར་པའི་ཆུ་ཡིན་པས་དེ་དག་རྣམས་ཐམས་ཅད་ཀྱང་གྲང་བའི་དངོས་པོས་རྣམ་པར་ཉིགས་པར་འགྱུར་རོ། །དེ་ལ་ནི། འགའ་ཞིག་ཀྱང་བྱ་བར་མི་ནུས་སོ། །ཆུ་ཀླུང་དེ་<line/>
</page>
<page index="592" id="297A">༄༅། །ལས་འདས་པར་གྱུར་ནས་ཛམྦུའི་གླིང་གི་ཕྲེང་བ་ཞེས་བྱ་བའི་གླིང་ཡོད་དེ། དེ་ལ་རྟག་ཏུ་རྒྱགས་པ་ཞེས་བྱ་བའི་དྲི་ཟ་རབ་ཏུ་གནས་པ་ཡིན་ཏེ། སྦྱིན་པ་དང་<line/>
ཚུལ་ཁྲིམས་ཀྱིས་བསྒྲུབས་པར་གྱུར་པ། ཚུལ་ཁྲིམས་དང་ཡང་དག་པར་ལྡན་པས་རྟག་ཏུ་དགའ་བར་མྱུར་དུ་སོང་བ་འདོད་པའི་འབྲས་བུ་རྣམས་ཐམས་ཅད་ཕུན་སུམ་ཚོགས་པ་ཡིན་ནོ། །<line/>
གླིང་ཐམས་ཅད་ཀྱང་ལྗོན་ཤིང་ཐམས་ཅད་ཀྱིས་ཉེ་བར་མཛེས་པར་བྱས་པ་སྟེ། གསེར་གྱི་རང་བཞིན་གྱི་ལྗོན་ཤིང་རྣམས་སོ། །པདྨ་རྣམས་ཀྱང་བཻ་ཌཱུཪྻའི་སྡོང་བུ་ཅན་གྱི་པདྨའི་རྫིང་<line/>
བུ་རྣམས་ཀྱིས་ཉེ་བར་མཛེས་པར་བྱས་པའོ། །གླིང་འདི་ནས་ནི། རི་རབ་ལྷུན་པོ་ཡང་ཧ་ཅང་རིང་བ་མ་ཡིན་ནོ། །དེའི་དབང་གིས་རི་དང་བྱ་དང་ཆུའི་ཚོགས་པ་རྣམས་ཐམས་ཅད་ཉིད་ཀྱང་<line/>
གསེར་དུ་མཐོང་བར་འགྱུར་རོ། །ཨུཏྤ་ལ་དང་ཀུ་མུ་ད་རྣམས་ཀྱང་ཕུན་སུམ་ཚོགས་པ་ཡིན་ནོ། །གླིང་འདི་ན་ནི། བཏུང་བའི་ཆུ་ཀླུང་རྣམས་ཀྱང་ཐམས་ཅད་ལས་རབ་ཏུ་འབབ་<line/>
པའོ༑ ༑འབྲས་ཤཱ་ལི་རྣམས་ཀྱང་མ་བྱས་པར་རྙེད་པར་འགྱུར་རོ། །གླིང་དེ་ཡང་དཔག་ཚད་ཉིས་སྟོང་པ་ཡིན་ནོ། །དེ་ལས་འདས་པར་གྱུར་ནས་རི་དང༌། ཆུ་ཀླུང་དང༌། ཤིང་རྣམས་ནི།<line/>
ནམ་མཁའ་བཞིན་ཏེ། རྒྱ་མཚོ་དཔག་ཚད་སུམ་བརྒྱར་དབུ་པས་ཀུན་ཏུ་གང་བ་ཡིན་ནོ། །རྒྱ་མཚོ་དེ་ནི། གློག་གི་ཕྲེང་བ་ཞེས་བྱ་བ་དང༌། རབ་ཏུ་འབར་བར་གྱུར་པའི་ཀླུ་མང་པོ་རྣམས་<line/>
</page>
<page index="593" id="297B">སོ་སོར་གནས་སོ། །དེ་ལས་རིང་དུ་འདས་ནས་མིག་བཙུམ་ཞེས་བྱ་བའི་རི་ཡོད་དེ། །རི་དེ་ལ་མཆོག་ཏུ་མཛེས་པར་གྱུར་པའི་མིག་བཙུམ་པའི་ཕུག་ཅེས་བྱ་བ་ཡོད་དོ། །ཕུག་དེ་ལ་ཡང་ཉི་མའི་<line/>
ཆ་ལ་ནི། དེ་ནས་རྫུས་ཏེ་སྐྱེ་བའི་བུད་མེད་རྣམས་ལེགས་པར་སྐྱེ་སྟེ། མཆོག་ཏུ་ལང་ཚོ་ཕུན་སུམ་ཚོགས་པར་གྱུར་པ་རྒྱན་རྣམས་ཐམས་ཅད་ཀྱིས་མཛེས་པར་བྱས་པའོ། །དེ་ནི།<line/>
ཉིན་ཞག་གཅིག་འཚོ་བ་ཡིན་ཏེ། གང་གི་ཚེ་ཉི་མ་འཆར་བར་གྱུར་པ་དེའི་ཚེ་དེ་རྣམས་རྒས་འཁོགས་པར་གྱུར་ནས་འཆི་བར་འགྱུར་ཏེ། སྲོག་གཅོད་པའི་རྒྱུ་མཐུན་པ་ལས་ཡིན་ནོ། །<line/>
མིག་བཙུམ་པའི་ཕུག་གི་རི་དེ་ལས་རིང་དུ་འདས་པ་ནའང་ཟླ་བའི་རི་བོ་ཞེས་བྱ་བའི་གསེར་གྱི་རི་མདོག་ཏུ་གྱུར་པ་དཔག་ཚད་ལྔ་བརྒྱ་པ་ཡིན་ནོ། །རི་བོ་རི་རབ་ལྷུན་པོ་ལ་འགྲན་པ་ཞེས་བྱ་<line/>
བའི་རི་དཔག་ཚད་ལྔ་བརྒྱ་པ་ཡོད་པ་ཡིན་ཏེ། དེའི་བྱང་ཕྱོགས་ཀྱི་ལོགས་ལ་ཀེ་ཏ་ཀའི་ནགས་ཡོད་པ་དེ་ལ་ནི། རྨི་ལམ་མཐོང་བའི་བགེགས་ཞེས་བྱ་བའི་སྲིན་མོ་རབ་ཏུ་གནས་པ་ཡིན་ཏེ།<line/>
བང་ཤིན་ཏུ་མགྱོགས་པར་གྱུར་པས་མིག་བཙུམ་ཙམ་ལའང་དཔག་ཚད་བརྒྱ་སྟོང་ཕྲག་མང་པོ་རྣམས་སུ་འགྲོ་བར་བྱད་དེ། དེས་ནི། སྐྱེས་བུ་དག་ལ་དོན་མེད་པ་དང༌། མི་བདེ་བ་དང༌། མི་<line/>
ཕན་པ་རྣམས་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། གཞན་ཅི་བྱང་ཕྱོགས་སྒྲ་མི་སྙན་པ་དང༌། ཛམྦུའི་གླིང་པའི་བར་ན་རིའི་<line/>
</page>
<page index="594" id="298A">༄༅། །རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པའམ། རྒྱ་མཚོའི་རིགས་སུ་གྱུར་པ་ནི། གཞན་གང་དག་ཡོད་ཅིང༌། གང་ལ་ཡང་བདག་ཅག་སྐྱེས་པར་མ་<line/>
གྱུར་པའམ། ཤི་བར་མ་གྱུར་པའམ། འཆི་འཕོས་པར་མ་གྱུར་པའམ། སྐྱེས་པར་མ་གྱུར་པའམ། ལས་ཀྱིས་ཉེ་བར་འགྲོ་བ་མ་ཡིན་པར་གྱུར་པ་རྣམས་སམ། སྡུག་པ་དང་ཡིད་དུ་<line/>
འོང་བ་རྣམས་ཐམས་ཅད་དང་ཡང་ཐ་དད་དུ་གྱུར་པ་དང༌། བྱེ་བ་དང༌། བྲལ་བ་དང༌། རྣམ་པར་བྲལ་བ་དང་ལྡན་པར་མ་གྱུར་པ་ཡོད་དམ་ཞེ་ན། དེ་ནི། སེན་མོའི་ཚད་ཙམ་གྱི་ཡུལ་<line/>
གཅིག་ཀྱང་མ་མཐོང་ངོ༌། །གང་ལ་མཐུན་པ་དང་ཡིད་དུ་འོང་བར་གྱུར་པ་རྣམས་ཐམས་ཅད་དང་ཐ་དད་དུ་གྱུར་པ་དང༌། རྣམ་པར་ཞིག་པ་དང༌། རྣམ་པར་གྱིས་པ་དང༌། རྣམ་པར་བྲལ་བ་དང་<line/>
ལྡན་པར་མ་གྱུར་པ་ནི། མེད་དོ། །དེའི་ཕྱིར་ན་རིངས་པ་རིངས་པར་འདུ་བྱེད་ཐམས་ཅད་ལས་འདོད་ཆགས་དང་བྲལ་བར་གྱིས། རྣམ་པར་གྲོལ་བར་གྱིས། སྐྱོ་བ་མེད་པར་གྱུར་ཏ་རེ། འཁོར་<line/>
བ་ལ་ཀུན་ཏུ་ཆགས་པར་གྱུར་པ་སྐྱེས་པར་གྱུར་ཏ་རེ། སྲེད་པའི་ཞགས་པའི་དབང་དུ་ཀུན་ནས་འགྲོ་བར་མ་བྱེད་ཅིག །འཁོར་བ་ལ་མངོན་པར་དགའ་བར་མ་བྱེད་ཅིང༌། འཁོར་བ་འདི་ནི།<line/>
རབ་ཏུ་འབར་བ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། ཡོངས་སུ་ངལ་བ་ཡིན་ནོ། །མི་མཐུན་པར་གྱུར་པ་རྣམས་དང་ཕྲད་པ་དང༌། མཐུན་པ་རྣམས་དང་བྲལ་བར་འགྱུར་བའི་<line/>
</page>
<page index="595" id="298B">མེ་དག་གིས་དམྱལ་བ་དང༌། ཡི་དྭགས་དང༌། དུད་འགྲོ་རྣམས་སུའོ། །མི་དང་ལྷའི་གནས་རྣམས་སུ་བདེ་བ་ཉམས་སུ་མྱོང་བར་གྱུར་པ་རྣམས་ནི། གཡོ་ཡིན་ལ། བདེ་བ་མ་ཡིན་ཡང་གཏི་མུག་<line/>
གིས་ཀུན་ནས་གཡོགས་པ་ཡིན་ནོ། །དེའི་ཕྱིར་ན་ཐམས་ཅད་ལའང་སྐྱོ་བ་སྐྱེ་བར་གྱིས་ཤིག །དེ་འཁོར་བར་འཁོར་བར་མ་བྱེད་དང༌། བདུད་ཀྱི་ཡུལ་དེ་ལ་གནས་པར་གྱུར་ཏ་རེ། ཉོན་མོངས་པ་<line/>
རྣམས་དང་ལྷན་ཅིག་ཏུ་རྩེ་བར་མ་བྱེད་དང༌། ཕྱིས་འགྱོད་པ་སྐྱེ་བར་འགྱུར་བར་མ་བྱེད་ཅིག །ཅེས་དེ་ལྟར་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་པ་རྣམས་ནི། བདུད་ཀྱི་<line/>
དབང་དུ་འགྲོ་བར་མི་འགྱུར་རོ། །དེ་ཁོ་ན་ཉིད་ཇི་ལྟ་བ་བཞིན་དུ་མཐོང་བར་འགྱུར་བ་དང༌། འདུ་བྱེད་རྣམས་ཐམས་ཅད་ལའང་ཆགས་པ་དང་བྲལ་བ་དང༌། ཉོན་མོངས་པ་རྣམས་རྣམ་པར་སྤོང་བ་དང༌།<line/>
ལས་ཀྱི་མཐའ་རྣམས་བྲལ་བ་དང༌། ཐེ་ཚོམ་དང་ཡང་རྣམ་པར་བྲལ་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། སྒྲ་མི་སྙན་པ་དང་ཛམྦུའི་<line/>
གླིང་བའི་བྱང་གི་ཕྱོགས་ན་རིའི་རིགས་སུ་གྱུར་པའམ་ཆུ་བོའི་རིགས་སུ་གྱུར་པ་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
ཁུ་བྱུག་གིས་གང་བའི་སྒྲ་དབྱངས་དང་ལྡན་པ་ཞེས་བྱ་བའི་རི་འཕང་དུ་ནི། དཔག་ཚད་སུམ་ཅུ་པ་སྟེ། རྒྱར་ནི། དཔག་ཚད་བཅུ་པ་ཡིན་ནོ། །རི་དེ་ལ་ནི་ཁྱུ་བྱུག་བརྒྱ་ཕྲག་མང་པོས་ཀུན་ཏུ་གང་བར་<line/>
</page>
<page index="596" id="299A">༄༅། །གྱུར་པ༑ ཤིང་མྱ་ངན་མེད་སྔོན་པོ་དང༌། མྱ་ངན་མེད་དམར་པོ་དང༌། འདབ་མ་བདུན་པ་དང༌། ཀཽ་དཱ་ལ་དང༌། ཀ་དམ་པ་དང༌། ཨ་ཤོ་ཀ་ལེ་བརྒན་དང༌། མེ་ཏོག་<line/>
ཕྲེང་བ་གསར་བ་དང༌། སཽ་བརྞ་ཡུ་ཐཱི་ཀ་དང༌། སུ་མ་ནཱ་དང༌། ཤཱལྨ་ལི་དང༌། ཏཱ་ལ་བྲི་ཡཾ་དང༌། གླུཾ་ཀུ་ཊ་སྐྱེས་དང༌། ཙམ་པ་ཀ་དང༌། ཀུནད་དང༌། བནྡུ་ཛཱི་བ་ཀ་དང༌། དབྱར་གྱི་དུས་པ་དང་རྣམས་ཏེ།<line/>
ཇི་ལྟར་ནམ་ཟླ་དང་དུས་ཚོད་ཀྱི་རྗེས་སུ་འཇུག་པར་བྱེད་པའི་མེ་ཏོག་རྣམས་ཀྱིས་རི་ལ་ཀུན་ཏུ་གང་བ་ཡིན་ནོ། །ཕྲེང་བ་ཐོགས་པ་ཞེས་བྱ་བའི་ལྷ་རེས་འགའ་རང་གི་གནས་རི་རབ་ལྷུན་པོ་བཏང་<line/>
ནས་དེ་ལ་རྩེ་དགའ་བར་བྱེད་དོ། །རི་དེ་ནི། དགའ་བ་ཡིན་པའི་ཕྱིར་ཡང་གླུ་དང༌། གར་དང༌། རོལ་མོའི་སྒྲ་རྣམས་ཀྱིས་ཀྱང་རི་དེ་ལ་ཡིད་དགའ་བར་བྱེད་དེ། འོན་ཀྱང་ལྷ་དེ་དག་རྣམས་ཀྱི་སེམས་<line/>
ཀུན་ནས་གཡེང་བས་རྣམ་པར་གཡེངས་པར་ཡང་མི་འགྱུར་རོ། ཁུ་བྱུག་གིས་གང་བར་གྱུར་པའི་རི་དེ་ལས་འདས་པར་གྱུར་ནས་ངང་པའི་ནགས་ཞེས་བྱ་བ་རྒྱ་མཚོའི་ཡུལ་ཕྱོགས་ན་ཡོད་<line/>
དེ༑ ངང་པ་བརྒྱ་སྟོང་ཕྲག་རྣམས་ཁྱུས་རྒྱུ་བར་བྱེད་དོ། །དེ་ཉེ་འཁོར་རྣམས་ཉིད་ན་པདྨ་རྣམས་ཀྱིས་ཀྱང་གང་བ་ཡིན་ཞིང་རྒྱ་མཚོ་འདིའི་ས་ཕྱོགས་རྣམས་ལ་ཀཱ་རཎྜ་པ་དང༌། ཙཀྲ་བཱ་ཀ་དང༌།<line/>
ཀ་དམྤ་དང་རྣམས་ནོར་བུའི་མཆུ་དང་ཡུ་བ་འཇམ་པོའི་མགུ་བ་ཅན་ལ་སོགས་པ་རྣམས་ཀྱིས་གང་བར་གྱུར་པ་དང༌། གསེར་འབར་བའི་མདོག་ལྟ་བུའི་པདྨ་རྣམས་ཀྱིས་ཀྱང་གང་བར་གྱུར་<line/>
</page>
<page index="597" id="299B">པའི་དཔག་ཚད་སྟོང་ཕྲག་བཅུའི་ས་ཕྱོགས་ཁྱབ་པར་གྱུར་ཏོ། །ཉེ་འཁོར་གཞན་དེ་ལས་འདས་པར་གྱུར་ནས་རི་རབ་ལྷུན་པོའི་བྱང་གི་ཆའི་རྒྱ་མཚོའི་ཁོར་ཡུག་དཔག་ཚད་བརྒྱ་ཕྲག་བཅུར་ཉ་དང་<line/>
ཉ་ཆེན་པོ་དང༌། ཆུ་སྲིན་ན་ཀྲ་དང༌། ཆུ་སྲིན་མ་ཀ་ར་དང༌། ཆུ་སྲིན་བྱིས་པ་གསོད་དང༌། རུས་སྦལ་རྣམས་ཀྱིས་ཡོངས་སུ་གང་བར་གྱུར་པ་ཡིན་ནོ། །ཉེ་འཁོར་ཀུན་ཡང་ཁ་དོག་ནམ་<line/>
མཁའ་དང་མཚུངས་པར་གྱུར་པའི་ཆུ་སྔོན་པོ་ཡིན་ཏེ། ཟབས་སུ་ནི། དཔག་ཚད་སྟོང་ཕྲག་བཅུ་ཡིན་ནོ། །དེ་ན་ཡང་མོ་དུད་རྣམས་གནས་ཏེ། བདག་ཉིད་ཀྱི་དངོས་པོའི་ཚད་ནི། རྒྱང་གྲགས་<line/>
ཙམ་ཡིན་ནོ། །སྟོབས་ཆེན་པོ་དང་ལྡན་པ་རྣམས་ཡིན་ཏེ། ཆུའི་ནང་ནས་གང་དག་གནས་པའི་རིའི་རྩེ་མོ་དེ་དག་རྣམས་ཤུགས་ཀྱིས་བསྒུལ་ནས་ལྷུང་བར་བྱེད་དོ། །གླང་པོ་ཆེ་སྟོང་གི་<line/>
སྟོབས་རེ་རེས་འཛིན་པ་ཡིན་ནོ། །དེ་ལས་རིང་དུ་འདས་ནས་འོ་མའི་ཆུ་ཞེས་བྱ་བའི་རྒྱ་མཚོ་ཉེ་འཁོར་དུ་དཔག་ཚད་སྟོང་ཕྲག་ལྔ་ཡོད་པ་སྟེ། རྟག་ཏུ་རླབས་རྣམས་ཀྱིས་དཀྲུག་པར་བྱེད་པ། རྟག་<line/>
ཏུ་སྤྲིན་དང་སྒྲ་སྒྲོག་པར་བྱེད་པའི་ཤིན་ཏུ་ཁྲོ་བར་གྱུར་པའི་ཀླུ་དུག་ཅན་རྣམས་ཀྱིས་གང་བར་གྱུར་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་<line/>
གནས་ཏེ། ཛམྦུའི་གླིང་གི་བྱང་ཕྱོགས་ངོས་ན་རིའི་རིགས་སམ། ཆུ་བོའི་རིགས་སམ། རྒྱ་མཚོའི་རིགས་གཞན་གང་དག་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
</page>
<page index="598" id="300A">༄༅། །རིག་གིས་མཐོང་བར་གྱུར་པ། གསེར་དང༌། གསེར་དམར་པོ་དང༌། ཤེལ་གྱི་རང་བཞིན་གྱི་རི་བརྒྱ་ཕྲག་ལྔ་ཡོད་པས་བྱང་ཕྱོགས་སྒྲ་མི་སྙན་གྱི་གླིང་དེ་ནང་བར་<line/>
གྱི་ཉི་མའི་མདོག་དང་འདྲ་བ་དང༌། པདྨ་དང༌། པདྨའི་རྫིང་བུ་དག་གིས་ཀྱང་གང་བར་གྱུར་པ་སྟེ། ཡུལ་དེ་ནི། དཔག་ཚད་སུམ་སྟོང་པ་ཡིན་ནོ། །ཡུལ་དེ་ལས་འདས་པར་གྱུར་ནས་སྒྲ་<line/>
མི་སྙན་དང་ཛམྦུའི་གླིང་དག་གི་བྱང་ཕྱོགས་ངོས་ལ་འོ་མ་དང་མཚུངས་པར་འཇུག་པ་ཞེས་བྱ་བའི་ཡུལ་རྣམ་པར་བཀྲ་བར་གྱུར་པ་རི་དང༌། ནགས་དང༌། ཉེ་བའི་ནགས་དང༌། རི་དྭགས་<line/>
དང༌། བྱའང་རྣམ་པ་སྣ་ཚོགས་པ་རྣམས་ཀྱིས་ཀུན་ཏུ་གང་བར་གྱུར་པ་དང༌། རྟག་ཏུ་དགའ་བར་གྱུར་པའི་ལྷ་གསང་བ་པ་རྣམས་ཀྱིས་གང་བར་གྱུར་པ། རྣམ་པ་སྣ་ཚོགས་པའི་ལྗོན་<line/>
ཤིང་དང་མེ་ཏོག་གི་ཚོགས་ཀྱིས་ཀུན་ནས་དུད་པར་གྱུར་པ་རྣམས་ཀྱིས་གང་བར་གྱུར་པས་ཉེ་འཁོར་ཉམས་དགའ་བ་ཡིན། གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་<line/>
ལུས་ལ་རྗེས་སུ་ལྟ་ཞིང་གནས་ཏེ། བྱང་གི་སྒྲ་མི་སྙན་དང་ཛམྦུའི་གླིང་གི་བྱང་ངོས་ན་རིའི་རིགས་སུ་གྱུར་པའམ། ཆུ་བོའི་རིགས་སུ་གྱུར་པ་གཞན་ཅི་དག་ཡོད་ན། དེས་ཐོས་པ་<line/>
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གླིང་གཉིས་པོ་འདི་དག་གཉིས་ཀྱི་བར་ན་ཡུལ་ཕྱོགས་འགའ་ཞིག་ཀྱང་ཡོད་པ་མ་ཡིན་ནོ། །བྱང་ཕྱོགས་<line/>
</page>
<page index="599" id="300B">སྒྲ་མི་སྙན་གྱི་གླིང་ཆེན་པོ་ནི། མ་གཏོགས་ཏེ། རྒྱ་ཁྱོན་དུ་ནི། དཔག་ཚང་སྟོང་ཕྲག་བཅུ་ཡིན་ནོ། །གྲོང་བྱེ་བ་ཕྲག་སུམ་ཅུ་རྩ་དྲུག་གི་རྣམ་པ་རྣམས་ཀྱིས་ཉེ་འཁོར་རྣམས་ཀུན་ཏུ་གང་བར་གྱུར་<line/>
པ་སྟེ༑ མཆོག་ཏུ་དགའ་བ་དང་སྐལ་བ་གཞན་རྣམས་ལ་ཡང་དགའ་བ་ཡིན་ནོ། །ཤ་དང༌། རུས་པ་དང༌། ཆུ་སེར་རྣམས་དང་བྲལ་བར་གྱུར་པ་མ་གཏོགས་པ་རྒྱལ་ཆེན་བཞིའི་རིས་ཀྱི་<line/>
ལྷ་རྣམས་ཀྱི་དྲུང་ན་ནི། འཇིགས་པ་མེད་པའང་ཡིན་ནོ། །ལྷ་རྣམས་ནི། མིག་མི་འཛུམ་པ་ཡིན་ལ། བྱང་ཕྱོགས་སྒྲ་མི་སྙན་པ་རྣམས་ནི། པགས་པ་དང༌། ཤ་དང༌། རུས་པ་དང༌། ཆུ་<line/>
སེར་དང༌། མིག་འཛུམ་པར་བྱེད་པ་དང་བཅས་པ་ཡིན་ཞིང་བདག་གི་བ་མེད་པ་དང༌། ང་རྒྱལ་ཅན་མེད་པ་ཡིན་ཏེ། ཤི་ནས་ཀྱང་ངེས་པར་ལྷ་རྣམས་སུ་སྐྱེ་བར་འགྱུར་བ་ཡིན་ནོ། །སྒྱུ་དང༌། གཡོ་<line/>
དང༌། ཕྲག་དོག་དང༌། ཁེངས་པ་རྣམས་དང་བྲལ་བར་གྱུར་པ་དང༌། རྟག་པར་རབ་ཏུ་དགའ་བར་གྱུར་བ་ཡིན་ནོ། །སྲིན་མོ་དང༌། ཤ་ཟ་དང༌། གྲུལ་བུམ་དང༌། སེངྒེ་དང༌། སྟག་དང༌། གུང་དང༌།<line/>
སྤྱང་གི་དང༌། ཀླུ་དང༌། ལྟོ་འཕྱེ་དང༌། སྦྲུལ་གདེངས་ཀ་ཅན་དང༌། མུ་གེ་དང༌། ཚ་བ་དང༌། གྲང་བ་དང༌། ལྟོགས་པ་དང༌། སྐོམ་པ་དང༌། ནད་དང༌། ལྷས་ཆར་མི་འབེབས་པར་གྱུར་པ་རྣམས་དང་<line/>
བྲལ་བ་དང༌། ཕན་ཚུན་དུ་ཀུན་དགའ་བར་བྱེད་པ་རྣམས་ཡིན་ནོ། །དེ་དག་རྣམས་ལ་འཇིགས་པར་གྱུར་པ་རྒྱལ་པོ་དང༌། ཆོམ་རྐུན་དང༌། ཆུ་དང༌། མེ་དང༌། མཚོན་ཆ་འབེབས་པས་འཇིགས་<line/>
</page>
<page index="600" id="301A">༄༅། །པར་བྱེད་པ་རྣམས་ཀྱང་མེད་པ་ཡིན་ནོ། །ཉིན་མོ་དང་མཚན་མོའི་ཁྱད་པར་ཡང་རྙེད་པ་མ་ཡིན་ཏེ། གསེར་གྱི་རང་བཞིན་གྱི་ལྗོན་ཤིང་རྣམས་ཀྱི་འོད་ཟེར་ཀུན་ཏུ་<line/>
འཕྲོ་བའི་ཕྱིར་རོ། །དེ་ལ་ལྗོན་ཤིང་རྣམས་ནི། ལྷ་རི་ཎཱའི་རང་བཞིན་དང༌། གསེར་དམར་པོ་དང༌། བྱུ་རུ་དང༌། དངུལ་གྱི་རང་བཞིན་རྣམས་ཡིན་ནོ། །བྱ་རྣམས་ཀྱང་ལུས་རྣམ་པར་འགྱུར་བ་<line/>
རྣམ་པ་སྣ་ཚོགས་པ་རྣམས་བྱེད་པ་དང༌། རྟག་པར་ཀུན་ནས་རངས་པར་གྱུར་པ་ནི། རབ་ཏུ་དགའ་བའི་སྐྱེས་བུ་རྣམས་བཞིན་ནོ། །ཤིང་དེ་དག་རྣམས་ཀྱང་སེམས་དང་ལྡན་པ་བཞིན་ནོ། །<line/>
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་གྱི་གླིང་ན་དགའ་བ་ཡོད་པ་དང༌། དགའ་བ་ལས་ཀྱང་ཤིན་ཏུ་དགའ་བ་<line/>
ཡོད་པ་གཞན་གང་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བྱང་ཕྱོགས་སྒྲ་མི་སྙན་གྱི་གླིང་ན་ནི། རི་ཆེན་པོ་བཅུ་ཡོད་དེ། འདི་<line/>
ལྟ་སྟེ༑ སཾ་ཀཱ་ཤེ་ཀ་ཞེས་བྱ་བའི་རི་དང༌། ར་མཉམ་པ་ཞེས་བྱ་བའི་རི་དང༌། རི་དྭགས་ཀྱི་དགྲ་དུལ་བ་ཞེས་བྱ་བའི་རི་དང༌། སྤྲིན་དཀར་པོ་འཛིན་པ་ཞེས་བྱ་བའི་རི་དང༌། མཐོ་<line/>
བར་བརྩེགས་པ་ཞེས་བྱ་བའི་རི་དང༌། ཕྲེང་བའི་ཉེ་འཁོར་ཞེས་བྱ་བའི་རི་དང༌། དུས་ན་དགའ་བ་ཞེས་བྱ་བའི་རི་དང༌། ཀུན་དགའ་བ་འཛིན་པ་ཞེས་བྱ་བའི་རི་དང༌། ཡིད་ཀྱི་རྗེས་སུ་<line/>
</page>
<page index="601" id="301B">མཐུན་པ་ཞེས་བྱ་བའི་རི་དང༌། པདྨ་ཀུ་ཤེ་ཤ་ཡ་དང་ལྡན་པ་ཞེས་བྱ་བའི་རི་དང་སྟེ། རི་ཆེན་པོ་བཅུ་པོ་དེ་དག་གིས་བྱང་ཕྱོགས་སྒྲ་མི་སྙན་གྱི་གླིང་རྒྱ་མཚོའི་མཐར་ཐུག་པས་ཡོངས་སུ་བསྐོར་བ་<line/>
ཡིན་ནོ༑ ༑དཔེར་ན། ཛམྦུའི་གླིང་རི་བཞིས་ཡོངས་སུ་བསྐོར་བ་ཡིན་ཏེ། གངས་ཅན་དང༌། འབིགས་བྱེད་དང༌། མ་ལ་ཡ་དང༌། ཏེ་སེའོ། །དེ་ཁོ་ན་བཞིན་དུ་རི་བཅུས་བྱང་ཕྱོགས་སྒྲ་མི་སྙན་གྱི་<line/>
གླིང་ཡོངས་སུ་བསྐོར་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་དེ་དག་རྣམས་ལ་མེ་ཏོག་དང་འཁྲི་ཤིང་གི་ཚོགས་<line/>
འཁྲིལ་བ་དང༌། མཚོ་དང༌། ཆུ་ཀླུང་དང༌། བྱ་དང༌། འབྲས་བུ་དང༌། རི་དྭགས་ཀྱི་རིགས་ཅི་ཡོད་པ་རྣམས་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
གྱུར་པ༑ སཾ་ཀཱ་ཤེའི་རི་ལ་སཾ་ཀཱ་ཤཱ་ཞེས་བྱ་བའི་ལྗོན་ཤིང་དུས་དྲུག་ཏུ་མེ་ཏོག་འབྱུང་བར་འགྱུར་རོ། །ལྗོན་ཤིང་དེ་དག་རྣམས་ལ་ཉིན་མཚན་དུ་འོད་འབྱུང་བར་འགྱུར་ཏེ། ཛམྦུའི་གླིང་<line/>
གི་མཚན་མོའི་མར་མེ་རྣམས་བཞིན་ནོ། །དྲིའང་དཔག་ཚད་དུ་རབ་ཏུ་འཕྱུར་བ་ཡིན་ཏེ། ཇི་ལྟར་ཅུང་ཟད་ཅིག་ཀྱང་ཛམྦུའི་གླིང་ན་ཆ་འདྲ་བ་ནི། མེད་དོ། །སཾ་ཀཱ་ཤེའི་རི་དེ་ལ་ནགས་ལྔ་ཡོད་པ་<line/>
རྣམས་ནི། འདི་ལྟ་སྟེ། གྲིབ་མ་སྔོན་པོ་ཞེས་བྱ་བའི་ནགས་དང༌། བྱ་ངེས་པར་གནས་པ་ཞེས་བྱ་བའི་ནགས་དང༌། ཟབ་མོ་ཞེས་བྱ་བའི་ནགས་དང༌། སྤྲིན་དཀར་པོ་ཞེས་བྱ་བའི་ནགས་དང༌།<line/>
</page>
<page index="602" id="302A">༄༅། །རྣམ་པར་འབབ་པ་ཞེས་བྱ་བའི་ནགས་རྣམས་སོ། །དེ་ལ་སཾ་ཀཱ་ཤེའི་རི་དེ་ལས་སྤྲིན་དང་འདྲ་བ་གྱུར་པའི་མེ་ཏོག་རྣམས་རྒྱས་པའི་ཕྱིར་ན་འདི་ནི། ནམ་མཁའ་<line/>
དང་མཚུངས་པ་ཡིན་ནོ། །དེས་ན་འདི་ནི། སཾ་ཀཱ་ཤེའི་རི་ཞེས་བྱའོ། །དེ་ལ་ཕྱོགས་གཅིག་ན་གྲིབ་མ་སྔོན་པོ་ཞེས་བྱ་བའི་ནགས་ཡོད་དོ། །དེ་ལ་གང་ཅུང་ཟད་དཀར་པོར་གྱུར་པའི་གཟུགས་<line/>
སོང་ཞིང་འགྲོ་ལ་སོ་སོར་འགྲོ་བར་འགྱུར་བ་རྣམས་ཀྱང་ནགས་དེའི་འོད་ཀྱིས་ཀུན་ཏུ་སྣང་བར་བྱས་པའི་སྟོབས་ཀྱིས་བཻ་ཌཱུཪྻ་སྔོན་པོའི་མདོག་ཏུ་འགྱུར་རོ། །བྱ་རྣམས་ཀྱང་སྔོན་པོ་དེ་དང༌།<line/>
ཉིད་ན་གནས་པ་ཡིན་ནོ། །འདི་ལྟ་སྟེ། ཡིད་ཀྱི་རྗེས་སུ་མཐུན་པ་ཞེས་བྱ་བའི་བྱ་ནི། བྱང་ཕྱོགས་སྒྲ་མི་སྙན་པའི་མི་རྣམས་གྲིབ་མ་སྔོན་པོའི་ནགས་སུ་ཞུགས་པར་གྱུར་ནས་ཡིད་ཀྱི་རྗེས་སུ་<line/>
མཐུན་པ་གང་དག་སྤྱོད་པར་བྱེད་ན་དེ་དག་བྱེད་དང་རྣམས་ཀྱིས་རྩེ་བར་བྱེད་དོ། །རྟག་པར་རབ་ཏུ་དགའ་བ་ཞེས་བྱ་བའི་བྱ་ལེགས་པར་གནས་པས་ནི། དེ་མཐོང་བར་གྱུར་པས་ཀྱང་བྱང་ཕྱོགས་<line/>
སྒྲ་མ་སྙིན་གྱི་སྐྱེས་བུ་རྣམས་ཕྱིར་ཞིང་ཆེར་རབ་ཏུ་དགའ་བར་འགྱུར་རོ། །གྲང་བ་དང་དྲོ་བ་ཞེས་བྱ་བའི་བྱ་དེ་དག་མཐོང་བར་གྱུར་པས་ཀྱང་སྐྱེས་བུ་གྲང་བས་ཉེན་པ་རྣམས་གྲང་བར་མི་འགྱུར་རོ། །<line/>
དྲོ་བས་ཉེན་པར་གྱུར་པ་རྣམས་ཀྱང་ཤིན་ཏུ་ཚ་བར་མི་འགྱུར་ཏེ། བྱ་དེ་དག་རྣམས་ཀྱི་མཐུས་ཡིན་ནོ། །རླུང་གི་བང་ཡོད་པ་ཞེས་བྱ་བའི་བྱ་རྣམས་ཀྱིས་ནི། ཡུད་ཙམ་གཅིག་ལ་ཡང་<line/>
</page>
<page index="603" id="302B">དབག་ཚད་སྟོང་དུ་འགྲོ་བ་ཡིན་ཏེ། དེ་མཐོང་བར་གྱུར་པས་ཀྱང་སྐྱེས་བུ་རྣམས་གནས་གང་དང་གང་དུ་འགྲོ་འདོད་པ་དེ་དང་དེར་བྱ་དེ་དག་རྣམས་ཀྱི་སྟོབས་ཀྱིས་ཡུད་ཙམ་ལ་དཔག་ཚད་སྟོང་<line/>
དུ་ཕྱིན་པར་འགྱུར་རོ། །ཤང་ཤང་ཏེའུ་ཞེས་བྱ་བའི་བྱ་རྣམས་ཀྱིས་ནི། གླིང་ཐམས་ཅད་ཀྱི་སྐྱེས་པ་རྣམས་ཀྱིས་རྗོད་པར་བྱེད་པའི་བརྗོད་པ་རྣམས་དང་ཆ་འདྲ་བའི་སྐད་འབྱིན་ནོ། །<line/>
མིའི་བདེ་བའི་འཁྲིག་པས་རྟག་ཏུ་དགའ་བར་བྱེད་པ་རྣམས་ཡིན་ནོ། །ཁ་དོག་རྣམ་པ་སྣ་ཚོགས་པའི་སྒྲོ་རྣམས་ཀྱིས་ཉེ་བར་མཛེས་པར་གྱུར་ཅིང་རིན་པོ་ཆེ་བདུན་གྱི་རང་བཞིན་རྣམས་ལ་<line/>
འདི་ལྟ་སྟེ། ཨིནྡྲ་ནཱི་ལ་དང༌། མྲྒད་དང༌། རྡོ་རྗེ་དང༌། མུ་སཱ་ར་གལྤ་དང༌། ཤེལ་དང༌། པདྨ་རཱ་ག་དང་འདྲ་བར་གྱུར་པའི་བྱི་རུ་དང་རྣམས་སོ། །བྱ་དེ་དང་དེ་དག་རྣམས་མཐོང་བར་གྱུར་<line/>
ནས་རབ་ཏུ་དགའ་བར་མི་འགྱུར་བ་ནི། འགའ་ཡང་མེད་དོ། །དེས་སཾ་ཀཱ་ཤེའི་རིའི་གྲི་བ་མ་སྔོན་པོའི་ནགས་ལ་སོ་སོར་བརྟགས་ནས་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་<line/>
བྱེད་དོ༑ ༑གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་པའི་སཾ་ཀཱ་ཤེའི་རི་དེ་ལ་གྲིབ་མ་སྔོན་པོའི་ནགས་རྒལ་བར་གྱུར་<line/>
ནས་གཞན་ནགས་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སཾ་ཀཱ་ཤེའི་རི་ལ་བྱ་ངེས་པར་གནས་པ་ཞེས་བྱ་བའི་ནགས་<line/>
</page>
<page index="604" id="303A">༄༅། །གཉིས་པ་ཡོད་དོ། །དེ་ན་གནས་པར་གྱུར་པའི་བྱ་དག་ནི། རྟག་ཏུ་རབ་ཏུ་མགུ་རངས་པ་དང་པདྨའི་རྫིང་བུ་རྣམས་ཀྱང་རྟག་ཏུ་གངས་བསིལ་མོའི་འཁྱག་པས་ལེགས་<line/>
པར་བསྔམས་པ་ཡིན་ནོ། །ཛམྦུའི་གླིང་ན་གནས་པ་གང་ཡིན་པ་ཆོས་ཀྱི་དུས་ན་འཆི་འཕོས་པར་གྱུར་པ་དེ་ལ་ངང་པའི་རྒྱལ་པོར་འགྱུར་ཏེ། དེ་དེ་ལ་རབ་ཏུ་གནས་པར་བྱེད་པ་ཡིན་ནོ།།<line/>
དེ་བཞིན་དུ་མཚོ་མ་དྲོས་པའི་ངང་པའི་རྒྱལ་པོ་དང༌། རྣམ་པ་སྣ་ཚོགས་པའི་བྱ་གཞན་རྣམས་ཐམས་ཅད་རབ་ཏུ་གནས་པ་ཡིན་ནོ། །འདི་ལྟ་སྟེ། ཀཱ་རཎྜ་པཱཿ་དང༌། ཧཱ་རཱི་ཧཱཿ་དང༌། གཡུ་<line/>
གུ་མཱ་ན་བཱ་དང༌། པཱ་རཱ་བ་ཧཱ་དང༌། ལ་ཊུ་ཥ་ཀཱ་དང༌། ཨི་ལ་ལི་ཀཱ་དང༌། རྔ་སྒྲ་པ་དང༌། སི་ཧྲ་དཱཿ་དང༌། དྲིས་དགའ་བ་དང༌། སཾ་མྲཱ་ཛྱཱཿ་དང༌། ལུས་པོ་པ་དང༌། སྒྲས་ཀུན་ཏུ་དགའ་བ་དང༌།<line/>
དུས་དྲུག་ཏུ་རྒྱུ་བ་དང༌། ཟླ་བ་ཤར་བས་དགའ་བ་ཟླ་བ་ཤར་བས་དགའ་ལ་མ་ཤར་བ་ན་ཉི་མ་དང་མཚུངས་པའི་མདོག་གོ །རྟག་ཏུ་ཕྱི་རོལ་ཏུ་སྒྲས་ཀུན་ནས་རངས་པ་དང༌། ཙཀྲ་བཱ་ཀཱ་<line/>
དང༌། གསེར་དང་མཚུངས་པར་གྱུར་པའི་མདོག་དང༌། ཀུ་ར་ཎ་གནས་པ་དང༌། ཉི་མས་མི་རེག་པ་དང༌། ནི་ཙུ་ན་ལུནྡཱཿ་དང༌། གཅིག་པུ་ཉོན་མོངས་པས་དགའ་བ་དང༌། བུང་བ་འདུ་བ་<line/>
རྣམས་ནི། གང་དག་སྒྲ་རྣམས་དཔག་ཚད་དུ་སྙན་པར་ཐོས་པ་རྣམས་ཡིན་ཏེ། ཇི་ལྟར་ཛམྦུའི་གླིང་གི་བུང་བ་རྣམས་ཀྱིས་བ་ལང་གེགས་མེད་པར་ལྗོན་ཤིང་གི་རྩ་བ་ན་གནས་པ་བཞིན་ནོ། །<line/>
</page>
<page index="605" id="303B">ཀཾ་ཀཱ་དང༌། རི་ལ་འཇུག་པར་བྱེད་པ་དང༌། ཁོར་ཡུག་རྒྱུ་བ་དང༌། སཱ་རཱ་དང༌། ཁྱིམ་བྱ་དང༌། བ་རསྡུ་རཱ་དང༌། པ་ར་ཌཱརྦཱ་དང༌། ཟེའུ་འབྲུ་ལུས་ལ་གྱོན་ནས་པདྨའི་ནང་ན་གནས་པ་དང༌། ཨུཏྤལ་<line/>
སྔོན་པོ་གྲོལ་བར་གྱུར་པའི་མགྲིན་པ་དང༌། ཀོ་ཡཥྚི་ཀཱ་དང༌། བྱེའུ་ནག་མོ་དང༌། བྷྲྀདྒའི་སྐེ་དང༌། པཉྫུ་ལ་ཀཱཿ་དང༌། ཆུ་ལ་དགའ་དང༌། རྟག་ཏུ་དགའ་བའི་སྒྲ་སྒྲོག་པ་དང༌། པི་ཝང་དང་འདྲ་<line/>
བའི་སྒྲ་དང༌། སྤྲིན་ལ་དགའ་བ་དང༌། དཔུང་འགྱེད་པ་ལ་དགའ་བ་དང༌། ཟིལ་པའི་ཐིགས་པ་དང༌། འདབ་མའི་མཐའ་ན་གནས་པ་རྣམས་ཏེ། དེ་དག་དང༌། གཞན་དག་རྣམས་ཀྱང་རྣམ་<line/>
པ་སྣ་ཚོགས་པ་རྣམས་ཏེ། མཐོང་ན་ཡིད་ཀྱི་རྗེས་སུ་མཐུན་པའི་སྒྲ་འདོན་པར་བྱེད་པ། དགའ་བར་གྱུར་པའི་བྱ་ཁྲོ་བ་དང་རྣམ་པར་བྲལ་བ་རྣམས་བྱ་ངེས་པར་གནས་པའི་ནགས་ལ་བྱང་ཕྱོགས་<line/>
སྒྲ་མི་སྙན་པའི་སྐྱས་བུ་རྣམས་དང་རྟག་པར་ལྷན་ཅིག་ཏུ་རབ་ཏུ་དགའ་བར་གྱུར་པས་རྩེ་དགའ་བར་བྱེད་དོ། །བྱ་ངེས་པར་གནས་པའི་ནགས་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་<line/>
ཇི་ལྟ་བ་བཞིན་དུ་ཕྱི་རོལ་གྱི་ལུས་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། སཾ་ཀཱ་ཤེའི་རི་བོ་ལ་ནགས་གཞན་གསུམ་པ་གང་<line/>
ཡོད་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གསུམ་པ་ནི། ཟབ་མོ་ཞེས་བྱ་བའི་ནགས་ཡོད་དེ། ལྗོན་ཤིང་ཕན་ཚུན་གྱི་ཉེ་འཁོར་རྣམས་<line/>
</page>
<page index="606" id="304A">༄༅། །ན་ལྗོན་ཤིང་འཐུག་པོའི་གྲིབ་མ་རྣམས་ཀྱིས་མངོན་པར་ཁྱབ་པར་གྱུར་པ་ཡིན་ནོ། །དེ་ལ་ཡང་དྲོ་བ་དང་བསིལ་བའི་གྲིབ་མ་རྣམས་ཡིན་པས་བྱང་ཕྱོགས་<line/>
སྒྲ་མི་སྙན་པའི་སྐྱེད་བུ་སྐྱེས་མོས་ཚལ་དུ་དགའ་བ་རྣམས་ཉིད་ཤིང་གི་གསེབ་ན་རྩེ་དགའ་བར་བྱེད་དོ། །དེ་ལ་ཤིང་གི་ཚོགས་འདི་དག་རྣམས་ཡོད་པ་ཡིན་ཏེ། འདི་ལྟ་སྟེ། ཏི་ལ་<line/>
ཀཱ་དང༌། ཀླུའི་མེ་ཏོག་དང༌། ཨེདྷཱ་ཤཱ་མཱ་ལཱ་དང༌། ཀོ་བ་དཱི་རཱ་དང༌། སཱ་ལྨཱ་ལ་དང༌། འདོད་པར་དགའ་བ་རྣམས་དང༌། བྱ་ངལ་བསོ་བ་དང༌། སཱ་ལཱཿ་དང༌། ཏཱ་ལཱ་དང༌། ཤཱ་མཱ་དང༌། ནི་ཥྐའི་རྣམ་<line/>
པ་དང༌། ཨ་མྲ་དང༌། ཀཱ་ར་བཱི་ར་ཀཱཿ་དང༌། ཤི་ལིནྡྷཱཿ་དང༌། བ་ཀུ་ལཱཿ་དང༌། དྲིས་རངས་པ་དང༌། མ་དྷོ་དྷཱ་མཱ་དང༌། ཧིནྷཱ་ལཱ་དང༌། ཏ་མཱ་ལཱཿ་དང༌། ཀོ་ལ་ཀཱཿ་དང༌། སིནྡྷུ་ཙཱ་རཱ་དང༌། ན་ཀུ་མཱ་ལཱ་དང༌།<line/>
མཚུངས་པ་དང༌། ཟླ་བ་འཁོར་བ་དང༌། གཟའ་རྒྱུ་བ་དང༌། རྟག་ཏུ་མེ་ཏོག་རྒྱས་པ་དང༌། ནི་ཙུ་ལུནྡྷཱཿ་དང༌། མུ་ཀུ་ལུནྡྷཱཿ་དང༌། ཨ་ཤྭཏྠཿ་དང༌། ཀེདྴུ་ཀཱཿ་དང༌། སྔོ་བསངས་ཀྱི་སེམས་དང༌། ཀ་བིཏྠཱཿ་<line/>
དང༌། པི་ལཱ་དང༌། ནཱ་ཊ་ཀེ་རཱཿ་དང༌། པ་ན་སཱཿ་དང༌། མོ་ཙཱ་དང༌། སྲིང་སྒྲུབ་དང༌། ཀ་དཾ་པཱཿ་དང༌། སྔོན་པོ་དང༌། ལྷ་ཤིང་དང༌། རུ་ཛཱ་ཡཱ་ནའི་འདབ་མ་དང༌། ཆུ་སྐྱེས་དང༌། མནྡྷ་རཱཿ་དང༌། པདྨ་<line/>
ཀུ་ཤེ་ཤ་ཡ་དང༌། ནི་ལཱ་ལཱ་དང༌། གངས་ཀྱི་མདོག་དང༌། དངུལ་གྱི་མདོག་དང༌། བཻ་ཌཱུཪྻའི་འདབ་མ་དང༌། རྩེ་མོ་ངལ་བསོ་དང༌། ཡུལ་དུ་འཕོ་བ་དང༌། སྙོམས་པར་གནས་པ་ཀླུང་དུ་སྐྱེས་པ་དང༌།<line/>
</page>
<page index="607" id="304B">ཀཱ་ཤཱ་བ་ཀཱ་ཤི་རཱ་དང༌། ཕན་ཚུན་དུ་འཐུག་པ་དང༌། སྣུམ་པ་དང༌། ཕྲག་པར་སྐྱེས་པ་དང༌། ཨིཏྤྲ་ཎའི་མེ་ཏོག་དང༌། ཨུཉྫུ་ལི་ན་དང༌། སཾ་ཤཱ་ཊ་ཀཱཿ་དང༌། བྱུ་རུའི་ཤིང་དང༌། གུར་གུམ་གྱི་སྙིང་པོ་དང༌། ཉེ་<line/>
བར་བསླད་པ་དང༌། རྗེས་སུ་བཙུགས་པའི་སྐྱེས་པ་དང༌། དུ་བའི་མདོག་དང༌། མར་མེའི་འོད་དང༌། རླུང་གིས་ཤིན་ཏུ་བསྒུལ་བ་དང༌། ཆུ་ཤིང་དང༌། ཀེ་ཀི་ལཱཿ་མྱོས་པ་དང༌། མེ་ཏོག་གི་རྡུལ་མ་<line/>
གྱོན་པ་དང༌། མིག་དང་བཅས་པ་བཙུམ་པ་དང༌། ཆ་ཤས་སུ་ཕྱེ་བའི་ཆ་དང༌། འབྲས་ཆན་དང་འདྲ་བ་དང༌། ཨུ་དྲུ་མ་འཁྲུལ་པ་དང༌། བུང་བ་འཁོར་བ་དང༌། རྩེ་མོ་འགུལ་བ་དང༌། རླུང་གིས་ངལ་<line/>
བ་དང༌། མྱ་ངན་མེད་པ་དང༌། མིག་དགའ་པ་དང་དེ་དག་རྣམས་ཡིན་ནོ། །དེ་དག་ནི། ཇི་ལྟར་ཤིང་གི་རིགས་ཀྱི་གཙོ་བོར་གྱུར་པ་དྲུག་ཅུ་ཡིན་ཏེ། གང་མ་བགྲངས་པའི་ཤིང་གི་རིགས་སུ་གྱུར་པ་བར་མ་<line/>
དང༌། ཐ་མ་རྣམས་ནི། མ་གཏོགས་པ་ཡིན་ནོ། །དེ་ཁོ་ན་བཞིན་དུ་ཟབ་མོ་ན་རབ་ཏུ་ཕལ་ཆེ་བར་གྱུར་པའི་འབབ་ཆུ་དང༌། མེ་ཏོག་དང༌། འབྲས་བུ་དང་བཅས་པས་དགའ་བ་ཡིན་ཏེ། བྱང་ཕྱོགས་<line/>
སྒྲ་མི་སྙན་པའི་མི་རྣམས་འཇིགས་པ་དང་ནད་དང་གཞན་གྱི་དབང་དུ་གྱུར་པ་རྣམས་རྣམ་པར་བྲལ་བ་དང༌། རིམས་ནད་མེད་པ་དང༌། ཕན་ཚུན་དུ་ཕྲག་དོག་དང་འཐབ་རྩོད་ཀྱི་འཇིགས་པ་རྣམས་མེད་<line/>
པར་གྱུར་ནས་རྩེ་དགའ་བར་བྱེད་དོ། །དེ་ལྟར་སཾ་ཀཱ་ཤེའི་རི་ཟབ་མོའི་ནགས་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་<line/>
</page>
<page index="608" id="305A">༄༅། །འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་གྱི་གླིང་གི་རི་དང་པོ་སཾ་ཀཱ་ཤེའི་ནགས་བཞི་པ་ལ་གཞན་བསིལ་<line/>
བའི་ཆུ་ཅི་ཡོད། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། བསིལ་བའི་ཆུའི་ཆུ་ཀླུང་ཆུ་རྣམས་ནི། རབ་ཏུ་ཕལ་ཆེ་བ་ཡོད་ལ། ཇི་སྐད་<line/>
དུ་བརྗོད་པའི་ལྗོན་ཤིང་དང༌། མེ་ཏོག་དང༌། འབྲས་བུ་རྣམས་ཀྱང་ཕུན་སུམ་ཚོགས་པ་ཡིན་ནོ། །ཆུ་ཀླུང་ཡོད་པ་རྣམས་ནི། འདི་ལྟ་སྟེ། བསིལ་བའི་ཆུ་ནི། རྒྱར་དཔག་ཚད་དུ་<line/>
གྱུར་པའོ། །ཆུ་ཀླུང་ཟབ་མོའི་ཆུ་དང༌། རབ་ཏུ་དང་བའི་ཆུ་དང༌། གཙང་བའི་ཆུ་དང༌། འོ་མའི་ཆུ་དང༌། རྒུན་འབྲུའི་ཆུ་དང༌། ཟླ་བ་རྒྱུ་བ་དང༌། འོ་ཐུག་གི་འདམ་དང༌། གྲམ་སག་གི་ཆུ་<line/>
དང༌། ངང་ངུར་གྱིས་གང་བ་དང༌། ངང་པ་ཀུན་ཏུ་སྒྲ་འབྱིན་པ་དང༌། དབྱངས་སྙན་པ་དང༌། མེ་ཏོག་རྒྱུ་བ་དང༌། སེམས་འགྲོ་བ་དང༌། འུ་རུ་རུའི་སྒྲས་འབབ་པ་དང༌། རླབས་འབྱུང་བ་<line/>
དང༌། བདེ་བའི་ཆུ་དང༌། ཀ་དམྤ་འཁོད་པ་ཉིད་དང༌། ནོར་བུའི་མཆུ་ཅན་རྣམས་ཀྱིས་འཛིན་པ་དང༌། ཆུ་སྲིན་ཀུ་རྨ་མང་བ་ཉིད་དང༌། ཉ་རོ་ཧི་འཁོར་བ་དང༌། རུས་སྦལ་གྱིས་གབ་པ་དང་<line/>
ཆུ་སྲིན་ན་ཀྲས་བསྐོར་བ་དང༌། ཡིད་བདེ་བར་འབབ་པ་དང༌། དབུ་བའི་ཕྲེང་བ་དང༌། རབ་ཏུ་དགའ་བར་གྱུར་པའི་ཆུ་དང༌། རླུང་མཚུངས་པ་དང༌། ཆར་དང་ཆར་གྱི་རྗེས་སུ་འགྱུར་བའི་ཆུ་<line/>
</page>
<page index="609" id="305B">ཀླུང་དང༌། དབྱངས་ཅན་གྱི་མདོག་ཏུ་འབབ་བ་དང༌། དུས་སུ་འབབ་པ་དང༌། རིང་པ་དང༌། རྩེ་མོའི་དང༌། གསེར་གྱི་ཆུ་དང༌། དངུལ་གྱི་མདོག་དང༌། མུ་ཏིག་གི་བྱེ་མ་དང་ལྡན་པ་དང༌། རི་བོ་ལ་<line/>
རྒྱུ་བ་དང༌། སྤྲིན་འཁོར་བ་དང༌། མུ་སཱ་ར་གལྤ་རྒྱན་དུ་བྱས་པ་དང༌། བི་དྲུ་མའི་ཤིང་དང་ལྡན་པ་དང༌། དཔྱིད་དགའ་བ་དང༌། དབྱར་སྤྲིན་རབ་ཏུ་དང་བའི་ཆུ་འབབ་པ་དང༌། རྩེ་མོ་ལ་<line/>
འཇུག་པར་དགའ་བ་དང༌། གངས་ཡོད་པ་དང༌། ཉི་མ་ཤར་བར་གྱུར་པས་མི་རེག་པ་དང༌། མྱུར་བའི་ཆུ་དང༌། རླབས་རབ་ཏུ་འཇུག་པ་དང༌། ཨ་ཌུ་པཱ་དང༌། ཙུ་ལུནད་འབབ་པ་དང༌།<line/>
དྲིའི་ཆུ་དང་ཀེ་ཏ་ཀའི་དྲིས་བསྒོས་པ་དང༌། དབྱར་དགའ་བ་དང༌། དྷུ་ན་དྷུ་མཱ་རཱ་དང༌། ཉེ་འཁོར་ན་ཁྱབ་པ་དང༌། དཔག་ཏུ་མེད་པ་འབབ་པ་དང༌། རྒྱབ་ནས་ཀླུང་ཀུན་ཏུ་གང་བར་རབ་ཏུ་འབབ་<line/>
པ་དང༌། དམའ་བའི་ཆུ་དང༌། དགའ་བས་འཇུག་པ་དང༌། སྔོན་གྱི་དུ་བའི་སྟོབས་དང༌། སྤྲིན་གྱི་འགྲོས་དང༌། དྲི་ཟའི་དབྱངས་ཅན་དང༌། རྡའི་སྒྲའི་དབྱངས་ཅན་དང༌། སྐད་ཀྱི་དབྱངས་ཅན་<line/>
དང༌། ཀླུའི་བུ་མོ་མངོན་པར་དགའ་བ་དང༌། རིག་པ་འཛིན་པ་རྩེ་དགའ་བས་གནས་པ་དང་རྣམས་ཡིན་ནོ། །དེ་དག་ནི། རི་སཾ་ཀཱ་ཤེའི་ནགས་བཞི་པ་སྤྲིན་དཀར་པོ་ལ་ཇི་ལྟར་འབབ་ཆུའི་<line/>
གཙོ་བོར་གྱུར་པ་བདུན་ཅུ་ཡིན་པར་རབ་ཏུ་བརྗོད་པ་ཡིན་ནོ། །བར་མ་ཐ་མའི་ཆུ་ཀླུང་རྣམས་ནི། མ་གཏོགས་པ་ཡིན་ནོ། །གཞལ་དུ་མེད་པ་དགའ་བར་གྱུར་པའི་ཤིང་དང༌། མེ་ཏོག་དང་<line/>
</page>
<page index="610" id="306A">༄༅། །བྱ་རྣམས་ཀྱི་ཡོན་ཏན་གྱིས་བླ་ན་མེད་པར་གྱུར་པའི་བསིལ་བའི་ཆུའི་ནགས་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་<line/>
རོལ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་<line/>
མིག་གིས་མཐོང་བར་གྱུར་པ། སཾ་ཀཱ་ཤེའི་རི་ལ་བི་ཤཱ་མཾ་ཞེས་བྱ་བའི་ནགས་ལྔ་པ་ཡོད་པ་ཡིན་ཏེ། གང་ལ་ཀླུ་མི་བཟད་པ་འདི་དག་རྩེ་དགའ་བར་བྱེད་པའོ། །འདི་ལྟ་སྟེ། ཁྲོ་བ་<line/>
བྲལ་བ་དང༌། པཱ་སུ་ཀི་དང༌། སྟཥྐ་ཀོ་དང༌། མཆེ་བའི་དུག་དང༌། གློག་གི་ཕྲེང་བ་དང༌། སྤྲིན་གྱི་ཉེ་འཁོར་ཆོས་ལ་དབང་བ་དང༌། རྣམ་པ་དེ་ལྟ་བུའི་ཀླུ་སྟོང་ཕྲག་བདུན་རྩེ་དགའ་<line/>
བྱེད་དོ༑ ༑བྱང་ཕྱོགས་སྒྲ་མི་སྙན་གྱི་ཉེ་འཁོར་རྣམས་སུ་ཆོས་ཀྱི་ཆར་པ་འབེབས་པར་བྱེད་དོ། །ཇི་ལྟར་ས་གཞི་དང་ནམ་མཁའི་ཉེ་འཁོར་རྣམས་ཀྱང་ཤིན་ཏུ་བྱང་ཕྱོགས་སྒྲ་མི་སྙན་<line/>
པའི་འཇིག་རྟེན་པ་རྣམས་དང་འདྲ་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཅི་སཾ་ཀཱ་ཤེའི་རིའི་ནགས་རྣམས་ནི། ཇི་<line/>
སྐད་དུ་སྔར་བསྟན་པ་བཞིན་དུ་གྱུར་པ་ཡིན་ལ་ལྗོན་ཤིང་རེ་རེ་ལོ་མར་གྱུར་པ་རྣམས་དང༌། མེ་ཏོག་ཏུ་གྱུར་པ་རྣམས་དང༌། འབྲས་བུར་གྱུར་པ་རྣམས་དང༌། ཆུ་ཀླུང་དུ་གྱུར་པ་<line/>
</page>
<page index="611" id="306B">རྣམས་དང༌། རྡོའི་གསེབ་ཏུ་གྱུར་པ་རྣམས་དང༌། ས་ཕྱོགས་ཀྱི་ཆར་གྱུར་པ་དང༌། རྩྭའི་གསེབ་ཏུ་གྱུར་པ་རྣམས་དང༌། རིའི་ཁྲོད་ཁྲོད་དང་ཁོད་གསེང་དུ་གྱུར་པ་རྣམས་དང༌། འབབ་ཆུར་གྱུར་པ་<line/>
ལའང་རུང་སྟེ། ཁབ་ཀྱིས་ཕུག་པའི་བར་ཙམ་གང་དག་ལ་ཡང་སེམས་ཅན་ཐམས་ཅད་ལན་བརྒྱ་དང༌། གལ་ཏེ་ལན་བརྒྱ་སྟོང་དུ་ཡང་མ་སྐྱེས་པ་དང༌། མ་ཤི་བ་དང༌། འཆི་མ་འཕོས་པ་དང༌།<line/>
མ་སྐྱེས་པར་མ་གྱུར་པའམ། ཡིད་དུ་འོང་བ་རྣམས་ཐམས་ཅད་དང་ཐ་དད་དུ་མ་གྱུར་པ་དང༌། རྣམ་པར་གྱེས་པར་མ་གྱུར་པ་དང༌། རྣམ་པར་བྲལ་བར་མ་གྱུར་པ་དང༌། གཞན་དུ་མ་གྱུར་<line/>
པའམ༑ དགྲར་གྱུར་པའི་ལུས་འདི་ལན་བརྒྱ་དང༌། དེ་ནས་ལན་སྟོང་དུ་དང༌། ལན་བརྒྱ་སྟོང་དུའང་སྐྱེས་པར་མ་གྱུར་པ་ནི། མེད་དོ། །གང་ལ་སེམས་ཅན་རྣམས་ཐམས་ཅད་ཀྱང་ཤི་བ་དང་སྐྱེས་<line/>
པར་མ་གྱུར་པ་དེ་ནི། ཁབ་ཀྱི་བུག་པ་ཙམ་ཡང་གོ་སྐབས་མ་མཐོང་ངོ༌། །དེས་སཾ་ཀཱ་ཤེའི་རི་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །<line/>
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱིས་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་དགའ་བར་གྱུར་པའི་རིའི་རིགས་གཞན་ཡོད་དམ་ཞེ་ན། གཞན་ཡང་རྣལ་<line/>
འབྱོར་སྤྱོད་པ་པས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མཆོད་ཏུ་དགའ་བར་གྱུར་པའི་ལྷ་རྣམས་ཀྱི་དགའ་བའི་ཚལ་དང་འདྲ་བར་མཉམ་པ་<line/>
</page>
<page index="612" id="307A">༄༅། །ཞེས་བྱ་བའི་རི་གཞན་ཡོད་དོ། །དེའི་ལྗོན་ཤིང་དང༌། འབྲས་བུ་དང༌། ཆུ་ཀླུང་དང༌། རིའི་ཕུག་རྣམས་ཀྱི་དགའ་བ་ནི། རྒྱས་པར་སྔར་སཾ་ཀཱ་ཤེ་ལ་ཇི་སྐད་<line/>
བཤད་པ་བཞིན་ནོ། །དགའ་བར་གྱུར་པའི་དུས་ཀྱི་ཁྱད་པར་རྣམས་སོ་སོར་བྱེ་བྲག་ཏུ་བྱ་སྟེ། རྭ་མཉམ་པར་གྱུར་པའི་རི་གང་ལ་རྭ་བརྒྱ་ཕྲག་གསུམ་ནི། གསེར་གྱི་ཡིན་<line/>
ཏེ༑ མཚུངས་པ་མེད་པ་ཡིན་ནོ། །འོད་ཟེར་རྣམས་ཉི་མ་གཉིས་པ་བཞིན་དུ་གསལ་ལོ། །རྭ་བརྒྱ་ཕྲག་ལྔ་ནི། དངུལ་གྱི་རང་བཞིན་ཡིན་ཏེ། གང་ལ་དངུལ་གྱི་རང་<line/>
བཞིན་དུ་གྱུར་པ་ནི། གང་སྔར་བཤད་པ་རྣམས་བཞིན་ནོ། །ཡོན་ཏན་རྣམས་ཐམས་ཅད་ལའང་ཁྱབ་པར་ཡོད་དེ། རྭ་མཉམ་པའི་རི་དེའི་ཉེ་འཁོར་རྣམས་ནའང་བྱང་<line/>
ཕྱོགས་སྒྲ་མི་སྙན་པའི་སྐྱེས་བུ་རྣམས་ཟླ་བ་རྒྱས་པའི་འོད་དང་འདྲ་བ་ཡིན་ནོ། །དེ་དག་རྣམས་ནི། འཇིགས་པ་དང་བྲལ་བ་ཞེས་བྱ་བའི་མིང་དང་ལྡན་པ་ཡིན་ནོ། །འཇིགས་<line/>
པ་དང་བྲལ་བའི་སྐྱེས་བུ་རྣམས་རྭ་མཉམ་པའི་རི་ལ་ནི། ཇི་ལྟར་རྒྱལ་ཆེན་རིས་བཞིའི་ལྷ་རྣམས་དགའ་བའི་ཚལ་ན་དབྱར་ཟླ་བ་བཞིར་ལྷ་རྫས་ཀྱི་འདོད་པའི་ཡོན་ཏན་<line/>
ལྔས་ཡོངས་སུ་ཚིམ་པ་ཡང་དག་པར་ལྡན་པར་གྱུར་པ་ལ་རྩེ་དགའ་བར་བྱེད་པ་དེ་བཞིན་དུ་མངོན་པར་དགའ་བར་བྱེད་དོ། །དེ་ལྟ་ནའང་འཇིགས་པ་དང་བྲལ་བའི་སྐྱེས་བུ་<line/>
</page>
<page index="613" id="307B">རྣམས་དང་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་སོ་སོའི་ཁྱད་པར་གང་དག་ཡིན་ཞེ་ན། ལྷ་རྣམས་ནི། ཤ་དང༌། རུས་པ་དང༌། ཆུ་སེར་དང་བྲལ་བ་ཡིན་ལ། འཇིགས་པ་<line/>
དང་མ་བྲལ་བའི་སྐྱེས་བུ་རྣམས་ནི། ཤ་དང་རུས་པ་དང་ཆུ་སེར་དང་མ་བྲལ་བར་ཡོད་པ་ཡིན་ནོ། །ལྷ་རྣམས་དང་འཇིགས་པ་དང་བྲལ་བའི་སྐྱེས་བུ་རྣམས་ཀྱི་ཁྱད་པར་<line/>
ནི༑ དེ་ལྟར་ཡིན་ནོ། །སྐྱེས་བུ་འཇིགས་པ་དང་བྲལ་བ་རྣམས་ནི། བདག་འཛིན་མེད་པ་དང༌། ང་རྒྱལ་མེད་པ་དང༌། ངེས་པར་གོང་དུ་འགྲོ་བར་འགྱུར་བ་ཡིན་ནོ། །ལྷ་<line/>
རྣམས་ནི། དེ་ལྟར་ཡང་མ་ཡིན་ནོ། །ཡང་འཇིགས་པ་དང་བྲལ་བའི་སྐྱེས་བུ་རྣམས་དང་རྒྱལ་ཆེན་རིས་བཞིའི་ལྷ་རྣམས་ཀྱི་སོ་སོའི་ཁྱད་པར་གང་དག་ཡིན་ན། རྭ་<line/>
མཉམ་པའི་རིའི་ཉེ་འཁོར་རྣམས་ན་དཔག་བསམ་གྱི་ཤིང་ཉི་མ་གཉིས་པ་ལྟར་རབ་ཏུ་གསལ་བར་བྱེད་དོ། །གང་དང་གང་དག་འཇིགས་པ་དང་བྲལ་བའི་སྐྱེས་བུ་<line/>
རྣམས་ཀྱི་སེམས་ཀྱིས་བསམ་པར་གྱུར་པ་དེ་དག་རྣམས་ལྗོན་ཤིང་དེ་རྣམས་ལས་འབྱུང་བར་འགྱུར་རོ། །ཐག་པས་བཏགས་པའམ། ནོར་བུའི་རིགས་<line/>
རྣམས་སམ། རྒྱན་གྱི་རིགས་རྣམས་དང༌། ཟས་དང་སྐོམ་གྱི་ཆུ་བོའང་བརྒྱ་ཕྲག་དང༌། སྟོང་ཕྲག་ཀྱང་འབབ་བོ། །ཇི་སྐད་དུ་བཤད་པར་གྱུར་པའི་<line/>
</page>
<page index="614" id="308A">༄༅། །བྱ་རྒྱགས་པ་རྣམས་ཀྱང་རྩེ་དགའ་བར་བྱེད་དོ། །གསེར་གྱི་ལོ་མ་རྣམས་ཀྱིས་བརྒྱན་པར་གྱུར་པ་དང༌། བཻ་ཌཱུཪྻ་སྔོན་པོ་རྣམས་ཀྱི་པདྨའི་རྫིང་<line/>
བུ་མང་པོ་བརྒྱ་ཕྲག་དང༌། ཅི་སྟེན་སྟོང་ཕྲག་རྣམས་ལ་ངང་པ་རྣམས་ལ་ངང་པ་དང་ཀཱ་རཎྜ་པ་རྣམས་ཀྱིས་གང་བ། ཙཀྲ་བཱ་ཀ་རྗེས་སུ་རྒྱུ་བ་དང༌། རི་དྭགས་ཀྱི་ཚོགས་རྣམས་རྗེས་<line/>
སུ་བརྟེན་པར་གྱུར་པ་ནི། གསེར་གྱི་རི་དྭགས་རྣམས་ནི། བྱུ་རུའི་རང་བཞིན་གྱི་རྭ་དང༌། མུ་སཱ་རའི་མིག་དང༌། རཱ་ཛ་བཊྚའི་རྨིག་པ་སྟེ། རི་དྭགས་ཀྱི་རིགས་གཞན་རྣམས་ཀྱིས་ཀྱང་<line/>
རྗེས་སུ་རྒྱུ་བར་བྱེད་པ་ཡིན་ནོ། །རི་དེའི་ཉེ་འཁོར་རྣམས་ན་མུ་ཏིག་གི་དྲ་བས་སྤེལ་བར་གྱུར་པའི་འཁྲི་ཤིང་གི་ཚོགས་ཕན་ཚུན་དུ་འཁྲིལ་བས་གཡོགས་པ་དང༌། རྭ་མཉམ་<line/>
པའི་རི་དེ་ལ་ཀོ་ཀི་ལ་དང༌། རྨ་བྱ་དང༌། ངང་བ་དང་རྣམས་སྒྲ་འབྱིན་པར་བྱེད་པ་དང༌། རི་འདི་ལ་འབབ་ཆུ་སྟོང་ཕྲག་བརྒྱས་ཀྱང་ཀུན་ཏུ་གང་བ་དང༌། འདི་ལ་ཆུ་ཀླུང་དུ་མ་རྣམས་<line/>
དང༌། ཤིང་ཀླུང་དུ་སྐྱེས་པ་རྣམས་ཀྱིས་གང་བར་གྱུར་པ་ཡིན་ཏེ། ཉེ་འཁོར་རྣམས་ན་ཡོན་ཏན་མཐའ་ཡས་པ་དང་ལྡན་པ་ཡིན་ནོ། །དེས་བྱང་ཕྱོགས་སྒྲ་མི་སྙན་པའི་རི་བོ་གཉིས་པ་<line/>
རྭ་མཉམ་པ་ལ་ཀུན་ཏུ་བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རྟོགས་སོ། །ཆུ་ཀླུང་གང་དང་གང་དག་འབབ་པར་གྱུར་པ་དེ་དག་རྣམས་ནི། མཚུངས་<line/>
</page>
<page index="615" id="308B">པར་ཡོན་ཏན་བརྒྱད་དང་ལྡན་པའི་ཆུ་ཡིན་ནོ། །འདི་ལྟ་སྟེ། རོ་ཕུན་སུམ་ཚོགས་པ་དང༌། རབ་ཏུ་དང་བ་དང༌། དྲི་ཞིམ་པ་དང༌། སྐོམ་པ་སེལ་བར་བྱེད་པ་དང༌། བསིལ་བར་གྱུར་པ་དང་<line/>
འཐུངས་པར་གྱུར་པ་ན་ལུས་ན་བར་མི་བྱེད་པ་དང༌། ཆུ་བལ་གྱི་མི་གཙང་བར་བྱས་པ་དང༌། ཆུ་སྲིན་མ་ཀ་རས་མ་རེག་པ་དང༌། འཐུངས་པས་ལུས་ཚིམ་པར་བྱེད་པ་དང་རྣམས་སོ། །ནད་<line/>
ཀྱང་སྐྱེད་པར་མི་བྱེད་དོ། །མཚོ་རྣམས་ཀྱང་རྣམ་པ་དུ་མ་ཡོད་དོ། །འདི་ལྟ་སྟེ། རྒྱ་མཚོ་ཆེན་པོའི་སཱ་ནུ་དང༌། བྱེ་མས་མ་བཅོམ་པ་དང༌། ཤིང་ལྔ་པ་དང༌། ཀཱ་རཎྜ་པའི་ཀླུང་དང༌། ངང་པའི་<line/>
ཆུ་དང༌། ཀཱ་དམྤའི་བྱ་རྣམས་ཀྱིས་བཅོམ་པ་དང༌། བྱ་བརྒྱ་ཕྲག་གིས་ཀུན་ཏུ་གང་བ་དང༌། ཆེན་པོ་རབ་ཏུ་འབབ་པ་དང༌། པདྨས་བཀབ་པར་གྱུར་པ་དང༌། འོད་མ་སྐྱེས་པ་དང༌།<line/>
ཤིང་གིས་གཡོགས་པ་དང༌། ཟབ་མོ་དང༌། ཟླ་བ་དགའ་བ་དང༌། རྟག་ཏུ་ཟླ་བ་དང་འདྲེས་པའི་ཆུ་དང༌། རླབས་འཁོར་བར་གྱུར་པ་དང༌། འོད་མས་ཁྱབ་པར་གྱུར་པ་དང༌། རིག་པ་འཛིན་<line/>
པ་དགའ་བ་དང༌། ཤེལ་འཁོར་བར་བྱེད་པ་དང༌། རླབས་གཡོ་བ་དང༌། ཆུ་བསྟན་པ་དང༌། ཉ་འཁོར་བ་དང༌། ཉ་དང་ཀུན་ཏུ་འབྲེལ་པ་དང༌། རྩེ་མོའི་གསེབ་དང༌། ཁྲུས་ཀྱི་རྫིང་བུའི་ཕྲེང་<line/>
བ་དང༌། རླབས་རབ་ཏུ་འཇུག་པ་དང༌། གཙང་བའི་ཆུ་དང༌། ཟླ་བའི་ལུས་དང༌། དཀྱིལ་འཁོར་དང༌། དྲི་མ་མེད་པ་དང༌། འོད་མའི་ཆུ་དང༌། རྫིང་བུའི་ཕྲེང་བ་དང༌། རྡུལ་བ་ངལ་བསོ་<line/>
</page>
<page index="616" id="309A">༄༅། །བ་དང༌། ཟླ་བ་དགའ་བ་དང༌། ཤི་ལ་འཇུག་པ་དང༌། རླབས་གཡོ་བ་དང༌། ཆུ་བརྟན་པ་དང༌། རྟག་པའི་ཆུ་དང༌། ལྷ་དགའ་བ་དང༌། དགའ་བའི་ཆུ་དང༌། རོ་<line/>
བཟང་པོ་དང༌། ཇི་ལྟར་འདོད་པའི་རོ་དང༌། ལོངས་སྤྱོད་དུ་གྱུར་པ་དང༌། ཀཻ་ཊུ་བྷཿ་དང༌། བདུད་རྩི་འབབ་པ་དང༌། མཚོའི་མཆོག་དང༌། ཀླུའི་བེ་རུཿ་དང༌། མཛེས་པ་དང༌། ཨརྫུ་ནཿ་<line/>
དང་ཞེས་བྱ་སྟེ། དེ་དག་རྣམས་ནི། མཚོ་བཞི་བཅུ་རྩ་བདུན་ནོ། །རིའི་མཆོག་ཏུ་གྱུར་པ་རྭ་མཉམ་པ་འདི་དག་ཐམས་ཅད་ཀྱང་ཡོན་ཏན་བརྒྱད་པའི་ཆུ་སྔར་ཇི་སྐད་བཤད་པ་<line/>
བཞིན་ནོ། །རྭ་མཉམ་པའི་རི་ཡང་མཐོ་བར་གྱུར་པ་ནི། ནམ་མཁའ་འབིགས་པ་བཞིན་དུ་གནས་པ་ཡིན་ནོ། །ནགས་རྣམས་ཀྱང་ཡོན་ཏན་དེ་དག་རྣམས་ཐམས་ཅད་དང་ལྡན་<line/>
པར་གྱུར་པ་ཡིན་ཏེ། འདི་ལྟར་རྡུལ་བས་རེག་པའི་ནགས་དང་ཟླ་བའི་མདོག་དང་དངུལ་གྱི་ལྗོན་ཤིང་ནི། དངུལ་གྱི་རང་བཞིན་གྱི་ལྗོན་ཤིང་རྣམས་ཀྱིས་བསྐོར་བ་དཔག་ཚད་བརྒྱ་<line/>
ཡིན་ནོ༑ ༑ནོར་བུའི་འོད་ཀྱི་མདོག་དང་ནགས་དེའི་ཉེ་འཁོར་ན་མཐོ་བར་གྱུར་པ་རྣམས་ནི། ནགས་དེ་ལའང་པདྨའི་རྫིང་བུ་འདི་དག་རྣམས་ཡིན་ནོ། །འདི་ལྟ་སྟེ། ཆུ་བལ་དང་རྣམ་<line/>
པར་བྲལ་བ་དང༌། བུང་བས་ཁྱབ་པ་དང༌། དུང་གི་མདོག་དང༌། རྟག་པའི་ཆུ་དང༌། རྣམ་པར་མཐོང་བས་དགའ་བ་དང༌། ཀཱ་དམ་པའི་ཆུ་དང༌། ངང་པའི་གཤོག་པས་བཅོམ་པ་<line/>
</page>
<page index="617" id="309B">དང༌། རབ་ཏུ་རྩེ་བར་བྱེད་པ་དང༌། སྐྱེ་བོ་རྣམས་མངོན་པར་དགའ་བ་དང༌། མགོ་བོ་མཐོང་བ་དང༌། བག་མེད་པ་རྣམས་རྩེ་བ་དང༌། རྟག་ཏུ་མངོན་པར་དགའ་བ་དང༌། རྟག་ཏུ་པདྨ་རབ་ཏུ་<line/>
དགའ་བ་དང༌། ཆུ་ལ་སྤྱོད་པའི་ས་གཞི་དང་དེ་དག་རྣམས་ནི། ཇི་ལྟར་པདྨའི་རྫིང་བུའི་གཙོ་བོར་གྱུར་པ་བཅུ་དྲུག་ཡིན་ཏེ། གང་དག་གི་མིང་རྣམས་ཀྱང་ཤེས་པར་མི་འགྱུར་པའི་བར་<line/>
མ་དང་ཐ་མར་གྱུར་པ་བརྒྱ་ཕྲག་རྣམས་དང༌། དེ་ནས་སྟོང་ཕྲག་རྣམས་ནི། མ་གཏོགས་སོ། །ཐམས་ཅད་ཀྱང་འདམ་བག་མེད་པ་དང༌། ཆུ་བལ་གྱིས་ཉེ་བར་མ་བཅོམ་པ་དང༌།<line/>
ངང་པ་དང༌། ཀཱ་རཎྜ་པ་དང༌། ངང་ངུར་རྣམས་སྒྲ་འདོན་པར་བྱེད་པ་ཡིན་ནོ། །རྟག་ཏུ་དགའ་སྟོན་གྱི་ཉི་མར་གྱུར་པ་བྱང་ཕྱོགས་སྒྲ་མི་སྙན་པའི་སྐྱེས་བུ་རྣམས་བྱ་རྟག་ཏུ་མྱོས་པ་<line/>
དང༌། ཤང་ཤང་ཏེའུ་དང༌། བྱ་བྷྲིངྒ་རཱ་ཛ་དང༌། རྨ་བྱ་རྣམས་ནགས་དང་ཉེ་བའི་ནགས་རྣམས་ན་སྒྲ་འདོན་པར་བྱེད་པ་ནི། རྭ་མཉམ་པའི་རི་ཡིན་ནོ། །རྭ་མཉམ་པའི་རི་ལ་སོ་སོར་<line/>
བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་སོ་སོར་རིག་པར་བྱེད་དོ། །གཞན་ཡང་འཕགས་པའི་བདེན་པ་བཞི་ལ་ལྷག་པར་མོས་པར་གྱུར་པའི་རྣལ་<line/>
འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རྭ་མཉམ་པའི་རི་ལ་རྟག་པའམ། བརྟན་པའམ། བདེ་བའམ། བདག་དང་བཅས་པའམ། སྟོང་པ་མ་ཡིན་<line/>
</page>
<page index="618" id="310A">༄༅། །པའི་གནས་དག་ཡོད་དམ་ཞེ་ན། སྔར་བཞིན་ནོ། །གང་ལ་ཡང་འཁོར་བར་རྟོགས་པར་གྱུར་པའི་སེམས་ཅན་རྣམས་ཐམས་ཅད་ཀྱང་མ་སྐྱེས་པ་<line/>
དང་མ་ཤི་བ་དང་རྒས་པར་མ་གྱུར་པའམ། མཐུན་པ་དང་ཡིད་དུའོང་བ་རྣམས་ཐམས་ཅད་ཀྱང་ཐ་དད་དུ་གྱུར་པ་དང༌། རྣམ་པར་གྱེས་པ་དང༌། རྣམ་པར་བྲལ་བ་དང༌། སླུ་བ་དང༌། ཀུན་<line/>
ཏུ་ལྡན་པར་མ་གྱུར་པ་རྣམས་ནི། རྣལ་འབྱོར་སྤྱོད་པ་དེས་རྭ་མཉམ་པའི་རི་དེ་ལ་གནས་གཅིག་ཀྱང་མ་མཐོང་ངོ༌། །གང་དག་རྟག་པའམ། བརྟན་པའམ། བདེ་བའམ། བདག་<line/>
དང་བཅས་པར་གྱུར་པའམ། སྟོང་པ་མ་ཡིན་པ་དང༌། གང་ལ་སེམས་ཅན་རྣམས་ཐམས་ཅད་ཀྱང་མ་སྐྱེས་པ་དང༌། མ་རྒས་པ་དང༌། མ་ཤི་བའང་མེད་དེ། མཐུན་པར་ཡིད་དུ་<line/>
འོང་བར་གྱུར་པ་རྣམས་ནི། ཐམས་ཅད་ཀྱང་མེད་པར་འགྱུར་བ་དང༌། ཐ་དད་དུ་འགྱུར་བ་དང༌། འབྲལ་བར་འགྱུར་བ་དང༌། སླུ་བར་འགྱུར་བ་དང༌། ཀུན་ཏུ་ལྡན་པར་འགྱུར་བ་<line/>
ཡིན་ནོ༑ ༑རབ་ཏུ་ལྡན་པར་གྱུར་པ་ཡིན་པ་ཉིད་ཀྱི་ཕྱིར་འཁོར་བ་འདི་ཐམས་ཅད་ནི། མི་རྟག་པ་ཡིན་ནོ། །དེ་ལྟར་མི་རྟག་པར་གྱུར་པའི་གནས་རྣམས་ཐམས་ཅད་གང་ལ་ཡང་<line/>
སེམས་ཅན་རྣམས་ཐམས་ཅད་ཀྱང་མ་སྐྱེས་པ་དང༌། མ་ཤི་བ་དང༌། སྐྱེས་པར་མ་གྱུར་པ་ནི། ཁབ་ཀྱིས་ཕུག་པ་ཙམ་གྱི་ཡུལ་ཕྱོགས་ཀྱང་མེད་དོ། །འཕགས་པའི་བདེན་<line/>
</page>
<page index="619" id="310B">པ་བཞིར་གྱུར་པའི་དྲན་པ་དང་ལྡན་པས་བྱང་ཕྱོགས་སྒྲ་མི་སྙན་པ་རྣམས་ཀྱི་རི་བོ་གཉིས་པར་གྱུར་པ་རྭ་མཉམ་པར་གྱུར་པ་ཐམས་ཅད་ལ་ཀུན་ཏུ་བལྟས་པར་གྱུར་པས་ཀྱང་ཕྱི་རོལ་<line/>
གྱི་ལུས་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་ནགས་དགའ་བར་གྱུར་པ་གཞན་དག་<line/>
དམིགས་སམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་རི་གསུམ་པའང་ཡོད་པ་ཡིན་ཏེ། རི་དྭགས་ཀྱི་དགྲ་དུལ་བ་ཞེས་བྱ་བའི་<line/>
རིའོ༑ ༑དེ་ལ་དགའ་བར་གྱུར་པ་ཁྱད་པར་མེད་པ་གང་དག་ཡིན་པ་དེ་དག་རྣམས་ནི། སཾ་ཀཱ་ཤེའི་རི་དང་རྭ་མཉམ་པར་གྱུར་པའི་རི་ལ་ཡོངས་སུ་བསྒྲགས་པར་ཟད་དོ། །རི་དྭགས་<line/>
ཀྱི་དགྲ་དུལ་བའི་རི་བོ་དེ་ལ་ནི། འབབ་ཆུ་དང་ཆུ་བོ་རྣམས་ཕུན་སུམ་ཚོགས་པ་དང༌། ཆང་གི་ཆུ་ཀླུང་ཕུན་སུམ་ཚོགས་པ་དང༌། གོས་ཀྱི་ལྗོན་ཤིང་ཕུན་སུམ་ཚོགས་པར་གྱུར་པ་<line/>
རྣམས་དང༌། འདི་དག་ཀྱང་ཁྱད་པར་ཡིན་ཏེ། འདི་ལྟར་གསེར་དང་དངུལ་གྱི་ལྗོན་ཤིང་རྣམས་ལ་རྟག་པར་དུས་དྲུག་ཏུ་མེ་ཏོག་གི་ཕྲེང་བ་རྣམས་ཀྱིས་ཕྱུག་པར་གྱུར་ནས་ཀུན་<line/>
དགའ་བ་དང་ལྡན་པ་བཞིན་དུ་རྒྱས་པ་ཡིན་ནོ། །ཤིང་རྣམས་ནི། རང་གི་འོད་དང་ལྡན་པར་ཉི་མ་བཞིན་དུ་རབ་ཏུ་གསལ་བར་ཡང་བྱེད་དོ། །ཕན་ཚུན་དུ་འོད་འཕྲོ་བར་གྱུར་པས་<line/>
</page>
<page index="620" id="311A">༄༅། །ཀྱང་རི་དྭགས་ཀྱི་དགྲ་དུལ་བའི་རི་བོ་འདི་རབ་ཏུ་གསལ་བར་བྱེད་དོ། །དེ་ལ་ནགས་འདི་དག་རྣམས་ཡོད་དོ། །འདི་ལྟ་སྟེ། གསེར་དང་ལྡན་པ་དང༌།<line/>
དངུལ་མཐོན་པོར་བརྩེགས་པ་དང༌། མྱོས་པ་སྒོ་ང་ལས་སྐྱེས་པའི་ངོས་དང༌། མནན་ན་ནེམ་ལ་བཏེག་ན་འཕར་བ་དང་རྣམས་སོ། །དེ་ལ་གསེར་དང་ལྡན་པ་ཞེས་བྱ་བའི་ནགས་<line/>
ནི༑ དཔག་ཚད་བརྒྱ་པ་སྟེ། གསེར་གྱི་ལྗོན་ཤིང་རྣམས་ལ་བུང་བས་ལེགས་པར་ཁྱབ་པར་གྱུར་པ་ཡིན་ནོ། །དངུལ་མཐོན་པོར་བརྩེགས་པའི་ནགས་དཔག་ཚད་སུམ་བརྒྱ་པ་སྟེ།<line/>
དངུལ་གྱི་རང་བཞིན་གྱི་ལྗོན་ཤིང་རྣམས་ཀྱིས་ཀུན་ཏུ་གང་བར་གྱུར་ནས་ཟླ་བ་བརྒྱ་སྟོང་བཞིན་དུ་རྣམ་པར་གསལ་བར་བྱེད་དོ། །སེངྒེ་རྣམས་ཀྱིས་ཀྱང་ཀུན་ཏུ་གང་བ་ཡིན་<line/>
ནོ༑ ༑ནགས་དེའང་ཐམས་ཅད་ནས་དཀར་པོར་ཀུན་ཏུ་སྣང་བ་ཡིན་ཏེ། རྟག་པར་རབ་ཏུ་དགའ་བར་གྱུར་པའི་བྱ་རྣམས་ཀྱིས་ཀྱང་ཀུན་ཏུ་གང་བ་རྣམས་ནི། ཇི་ལྟར་སྔར་བཤད་<line/>
པ་བཞིན་ནོ། །རི་དྭགས་ཀྱི་དགྲ་དུལ་བའི་རི་བོའི་ནགས་གསུམ་པ་ནི། མྱོས་པའི་སྒོ་ང་ལས་སྐྱེས་པའི་ངོས་ཞེས་བྱ་བ་སྟེ། དེ་ལ་ནགས་དེ་ན་ནི། བག་མེད་པས་རབ་ཏུ་དགའ་<line/>
བའི་བྱ་རྣམས་ཡོད་དོ། །ནགས་དེའི་ཉེ་འཁོར་རྣམས་ནའང་སྐྱེས་བུ་གང་དང་གང་དག་རབ་ཏུ་གནས་པར་གྱུར་པ་དེ་དག་རྣམས་ཀྱང་རྟག་ཏུ་དུལ་བ་ཞེས་བྱ་བའི་མིང་དུ་<line/>
</page>
<page index="621" id="311B">འགྱུར་རོ། །སྐྱེས་བུ་དག་རྟག་ཏུ་མྱོས་པ་སྒོ་ང་ལས་སྐྱེས་པའི་ནགས་ན་རབ་ཏུ་དགའ་བར་གྱུར་པ་ཡིན་ཏེ། རང་འདོད་པ་བཞིན་དུ་གྱུར་བའི་གཟི་བརྗིད་ཀྱིས་ལྷའི་ཚོགས་རྣམས་དང་<line/>
འདྲ་བ་ཡིན་ནོ། །རི་དྭགས་ཀྱི་དགྲ་དུལ་བའི་རི་ལ་ནགས་བཞི་པ་ནི། མནན་ན་ནེམ་ལ་བཏེག་ན་འཕར་བ་ཞེས་བྱ་བ་སྟེ། ནེམ་པ་དང་འཕར་བའི་ནགས་དེ་ན་ལྗོན་ཤིང་གང་དག་<line/>
གསེར་དང་གསེར་རབ་ཏུ་འབར་བ་དང༌། བི་དྲུ་མའི་རང་བཞིན་ཡིན་པ་རྣམས་ལ་ནི། མ་བཅིངས་པའི་བྱ་རྣམས་ཀྱིས་རྟག་ཏུ་གང་བ་ཡིན་ནོ། །ནེམ་ལ་འཕར་བའི་ནགས་ནི། དཔག་<line/>
ཚད་ལྔ་ཡིན་ནོ། །ནགས་དེའི་ཉེ་འཁོར་རྣམས་ན་སྐྱེས་བུ་གང་དག་རབ་ཏུ་གནས་པར་གྱུར་པ་དེ་དག་རྣམས་ཀྱི་ཐ་སྙད་ན་རབ་ཏུ་ཕལ་ཆེ་བར་མྱོས་པ་ཞེས་བྱ་བའི་ཡིན་ནོ། །རབ་ཏུ་<line/>
ཕལ་ཆེ་བར་མྱོས་པའི་སྐྱེས་བུ་རྣམས་གལ་ཏེ་ནེམ་ཞིང་འཕར་བར་གྱུར་པའི་ནགས་སུ་རྩེ་དགའ་བར་བྱེད་ན། ས་དེ་དག་ནི། ཀཱ་ཤཱི་ལྟར་དཀར་ཞིང་འཇམ་པ་དང་ཤིང་བལ་འདྲ་<line/>
བར་གཞི་མནན་ན་ནེམ་ལ་བཏེག་ན་འཕར་བ་ཡིན་ནོ། །ཇི་སྐད་དུ་བརྗོད་པའི་མེ་ཏོག་དང༌། འབྲས་བུ་དང༌། ལྗོན་ཤིང་དང༌། པདྨ་དང༌། པདྨའི་རྫིང་བུ་དང༌། སྒྲ་སྒྲོག་པའི་བུང་བའི་<line/>
ཚོགས་ཀྱིས་གང་བར་གྱུར་པ་རྣམས་ནི། ནེམ་ཞིང་འཕར་བའི་ནགས་དེ་ལའང་སྔར་གྱི་བཞིན་ནོ། །དེས་བྱང་ཕྱོགས་སྒྲ་མི་སྙན་གྱི་རི་གསུམ་པ་ན་རི་དྭགས་ཀྱི་དགྲ་དུལ་བ་ལེགས་པ་<line/>
</page>
<page index="622" id="312A">༄༅། །མཐོང་བར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དེ། སྔར་བཞིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་<line/>
ལུས་ལ་རྗེས་སུ་ལྟ་ཞིང་གནས་ཏེ། གཞན་ཡང་བྱང་ཕྱོགས་སྒྲ་མི་སྙན་ན་དགའ་བར་གྱུར་པ་གཞན་ཅི་དམིགས་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་<line/>
གིས་མཐོང་བར་གྱུར་པ། སྤྲིན་དཀར་པོ་རྒྱུ་བ་ཞེས་བྱ་བའི་རི་བོ་ཉེ་འཁོར་དུ་དཔག་ཚད་སྟོང་ཡིན་ནོ། །ཤིན་ཏུ་དཀར་བར་གྱུར་པའི་དངུལ་གྱི་རང་བཞིན་ཡིན་ཏེ། རི་གང་གི་འོད་ཟེར་<line/>
གྱིས་ཟླ་བའི་འོད་ཀྱང་གསལ་བར་མི་འགྱུར་རོ། །དཔེར་ན། ཛམྦུའི་གླིང་དུ་ཟླ་བ་ཤར་བར་གྱུར་པ་ན་གཟའ་དང༌། རྒྱུ་སྐར་དང༌། སྐར་ཕྲན་གྱི་འོད་ཀྱང་མེད་པར་འགྱུར་བ་དེ་བཞིན་<line/>
དུ་སྤྲིན་དཀར་པོ་རྒྱུ་བའི་རིས་ཀྱང་ཟླ་བའི་འོད་མི་གསལ་བར་བྱེད་དོ། །སྤྲིན་དཀར་པོ་རྒྱུ་བའི་རི་བོའི་དྲུང་དུ་ཡང་སྐྱེས་བུ་གང་དག་རབ་ཏུ་གནས་པར་བྱེད་པ་དེ་དག་རྣམས་ནི། མེ་ཏོག་<line/>
གི་ཕྲེང་བ་གྱོན་པ་ཞེས་བྱ་བའི་མིང་དུ་འགྱུར་རོ། །སྐྱེས་ནས་སྤྲིན་དཀར་པོ་རྒྱུ་བའི་རི་པོ་ལ་རྟག་ཏུ་རྩེ་བ་ལ་ཆེད་ཆེར་བྱེད་པ་རྣམས་མེ་ཏོག་གི་ཟེ་འབྲུ་གྱོན་པར་གྱུར་ནས་རྟག་ཏུ་<line/>
གླུས་དགའ་བར་གྱུར་བ་དང༌། རྒྱུན་དུ་ཡང་པདྨའི་ཚལ་རྣམས་ན་མངོན་པར་དགའ་བར་བྱེད་དོ། །སྡུག་གུ་དང་བཅས་པར་གྱུར་པ་དང༌། རབ་ཏུ་གཡོ་བར་བྱེད་པ་དང༌། རྣམ་པར་<line/>
</page>
<page index="623" id="312B">འཁྲུལ་པ་དང༌། རྣམ་པར་འཁོར་བ་དང༌། རྟག་ཏུ་ཀུན་ནས་འཆིང་བ་མེད་པ་རྒྱགས་པ་དང༌། རྟག་ཏུ་མྱ་ངན་དང་རྣམ་པར་བྲལ་བ་རྣམས་ཡིན་ནོ། །གཞན་ཡང་སྤྲིན་དཀར་པོ་རྒྱུ་བའི་རི་དེ་<line/>
ལ་ནགས་འདི་དག་རྣམས་ཡོད་དོ། །འདི་ལྟ་སྟེ། རྔ་སྒྲ་འབྱིན་པའི་སྒྲ་དང༌། ངང་ངུར་རྣམས་ཀྱིས་རྗེས་སུ་བསྒྲགས་པར་བྱེད་པ་དང༌། ཡིད་ཀྱི་རྗེས་སུ་མཐུན་པ་དང༌། ཆུ་སྒྲ་ཀུན་ནས་སྒྲོག་<line/>
པ་དང་རྣམས་སོ། །རྔ་སྒྲ་ཀུན་ནས་སྒྲོག་པའི་ནང་དུ་ཕྲེང་བ་ཐོགས་པའི་ལྷ་རྣམས་ཀྱིས་རྔ་སྒྲ་དག་སྒྲོག་པར་བྱེད་དོ། །སྒྲ་སྙན་པར་གྱུར་པ་ནི། དཔེར་ན། ཛམྦུའི་གླིང་གི་པི་ཝང་དང༌།<line/>
གླིང་བུ་དང༌། རྔ་པཎ་བ་དང༌། དུང་གི་སྒྲ་ལ་ཆགས་པར་འགྱུར་བ་ཡིན་ལ། དེ་བཞིན་དུ་རྔ་སྒྲ་ཀུན་ནས་སྒྲོག་པའི་ནགས་ན་ལྷ་རྣམས་རྔ་སྒྲ་སྒྲོག་པར་བྱེད་པ་ཡིན་ནོ། །དེ་དག་རྣམས་<line/>
ལ་ནི༑ ཛམྦུའི་གླིང་གི་གླུ་མཁན་རྣམས་ཀྱིས་བཅུ་དྲུག་གི་ཆར་ཡང་མི་ཆོག་གོ །ཇི་སྐད་དུ་བཤད་པར་གྱུར་པའི་རི་དྭགས་དང༌། བྱ་དང༌། པདྨ་དང༌། ལྗོན་ཤིང་དང༌། ནགས་དང༌། ཉེ་བའི་<line/>
ནགས་དང༌། ཁྲུས་ཀྱི་རྫིང་བུ་དང༌། མཚེའུ་དང༌། གསེར་དང་དངུལ་གྱི་ས་གཞིའི་ཆ་རྣམས་དང༌། འབབ་ཆུ་དང་རྣམས་ཀྱི་ཡོན་ཏན་རྣམས་ནི། དེ་ལྟ་དེ་ལྟར་གྱི་རྔ་སྒྲ་སྒྲོག་པའི་ནགས་ན་<line/>
ཡོན་ཏན་རྣམས་ཐམས་ཅད་ཀྱང་ཡོད་པ་ནི། སྔར་བཞིན་ནོ། །ཕྲེང་བ་གྱོན་པར་གྱུར་པའི་སྐྱེས་བུ་རྣམས་ནི། རྔ་སྒྲ་ཀུན་ནས་སྒྲོག་པར་བྱེད་པའི་གདངས་ཀྱིས་རྟག་ཏུ་འདོད་པ་རྣམས་<line/>
</page>
<page index="624" id="313A">༄༅། །ལ་རྣམ་པར་ཆགས་པ་ཡིན་ཏེ། དཔེར་ན། གཞོང་པ་ཐོགས་པའི་ལྷ་རྣམས་ཀྱི་དགའ་བའི་ཚལ་གྱི་ཉེ་བའི་ནགས་བཞིན་དུ་རྟག་ཏུ་འདོད་པའི་སྒྲ་<line/>
དང་རོ་དང་གཟུགས་དང་དྲི་རྣམས་སྤྱོད་པར་བྱེད་དོ། །ནགས་གཉིས་པ་དང་ངུར་རྣམས་ཀྱིས་ཡོངས་སུ་སྒྲོག་པར་བྱེད་པ་ཞེས་བྱ་བ་སྟེ། ནགས་དེ་ལ་ནི། ངང་ངུར་རྣམས་ཀྱིས་<line/>
ཡོངས་སུ་སྒྲོག་པར་བྱེད་པ་དང༌། པདྨའི་རྫིང་བུ་རྣམས་ཀྱང་བརྒྱ་ཕྲག་རྣམས་དེ་ནས་སྟོང་ཕྲག་རྣམས་ཡོད་དོ། །དེ་དག་རྣམས་ཀྱི་ནི། མིང་ཡང་བརྗོད་ཅིང་གཟུང་བར་མི་ནུས་སོ།།<line/>
ངང་ངུར་རྣམས་ཀྱིས་རྗེས་སུ་སྒྲོག་པའི་ནགས་ལ་རི་དྭགས་ཀྱི་རིགས་འདི་དག་རྣམས་ཡོད་པ་ནི། འདི་ལྟ་སྟེ། རྣམ་པར་བཀྲ་བའི་བཻ་ནཱཿ་དང༌། རིན་པོ་ཆེ་སྣ་བདུན་གྱིས་བརྒྱན་<line/>
པའི་ལུས་འདུལ་བ་ཞེས་བྱ་བའི་རི་དྭགས་དང༌། ཀུ་རངྒཱ་དང༌། མ་ར་ཀཱ་དང༌། མ་ར་ཀཱ་འདོད་པ་དང༌། ཤིན་ཏུ་དགའ་བ་དང༌། སཾ་པཱ་བི་ནཿ་དང༌། རྩེ་མོ་གཡོ་བ་རྣམས་འཛིན་པར་<line/>
བྱེད་པ་དང༌། ཁོར་ཡུག་གི་མིག་དང༌། ཀར་ཀེ་ཏའི་ལྟེ་བ་དང༌། གསེར་གྱི་རྭ་དང༌། ལོགས་དངུལ་གྱི་ལོགས་དང༌། རླུང་གི་ཤུགས་དང༌། ཤིང་གི་རྩ་བ་ན་རྒྱུ་བ་དང༌། ཆུའི་སྒྲ་<line/>
འབབ་པར་འགྲོ་བར་བྱེད་པ་དང༌། ནགས་ཀྱི་ཕྲེང་བར་བགྲང་བ་དང༌། བི་དྲུ་མའི་ལུས་དང༌། ལ་ངའི་ལོགས་དང༌། ལྟོ་ལྟིར་བ་དང༌། བ་ར་པཱོ་ཏཱཿ་དང༌། ཤཾ་ཤཱ་རཱ་ཎཱཿ་དང༌། པགས་<line/>
</page>
<page index="625" id="313B">པ་ནགས་པོ་དང༌། རྩ་བའི་འོད་དང༌། ལང་ཚོ་ལ་བབ་པ་དང༌། ཤིན་ཏུ་འཇམ་པ་དང༌། དཀར་པོའི་ཚོགས་དང་རྣམས་ཡིན་ཏེ། དེ་དག་རྣམས་ནི། རི་དྭགས་ཀྱི་རིགས་ཉི་ཤུ་རྩ་ལྔ་ཡིན་<line/>
ནོ༑ ༑ཕྲེང་བ་གྱོན་པའི་སྐྱེས་བུ་རྣམས་དང་ལྷན་ཅིག་ཏུ་རྩེ་དགའ་བར་བྱེད་དེ། རང་གི་ལས་དང་འདྲ་བར་གྱུར་པ་རྣམ་པ་སྣ་ཚོགས་པ་རྣམས་ཉམས་སུ་མྱོང་བར་བྱེད་དོ། །སྤྲིན་དཀར་<line/>
པོ་རྒྱུ་བའི་རི་ལ་ཡིད་ཀྱི་རྗེས་སུ་མཐུན་པ་ཞེས་བྱ་བའི་ནགས་ཡོད་དོ། །ནགས་དེ་ནས་ནི། ཕྲེང་བ་གྱོན་པའི་མི་རྣམས་ཡིད་ཀྱི་རྗེས་སུ་མཐུན་པར་གྱུར་པ་གང་དག་ཡིན་པ་དེ་དག་རྣམས་<line/>
ཉིད་ལྗོན་ཤིང་རྣམས་ལས་ཐོབ་པར་འགྱུར། ནགས་དང་ཉེ་བའི་ནགས་རྣམས་གང་དག་ཡིན་པ་ཐམས་ཅད་ཀྱང་དགའ་བ་རྣམས་ཡིན་ཏེ། སྔར་བཞིན་ནོ། །སྤྲིན་དཀར་པོ་རྒྱུ་བའི་རི་<line/>
པོ་ལ་ནགས་བཞི་པ་ཆུའི་སྒྲ་ཀུན་ནས་སྒྲོག་པ་ཞེས་བྱ་བ་ཡོད་དོ། །དེ་ལ་ནི། རྣམ་པ་སྣ་ཚོགས་པའི་གཟུགས་འཛིན་པར་གྱུར་པའི་རིག་པ་འཛིན་པ་རྣམས་རྩེ་བར་བྱེད་དོ། །ཡང་གང་<line/>
གི་ཚེ་རྡུལ་གྱིས་གནོད་པར་གྱུར་པ་ན་དེའི་ཚེ་རང་འདོད་པའི་ཆ་བྱད་ཀྱིས་ཆུར་འཇུག་སྟེ། ཆུ་ལ་ཀུན་ཏུ་འཕྱོ་བར་བྱེད་དོ། །དེ་ལ་རིག་པ་འཛིན་པའི་རིགས་འདི་དག་རྣམས་ཡོད་དེ།<line/>
འདི་ལྟ་སྟེ། བདེ་བ་ལ་ཆགས་པའི་ཤུགས་དང༌། འགོར་བ་མེད་པར་འགྲོ་བ་དང༌། ནམ་མཁའི་སྟོབས་དང༌། སྤྲིན་རབ་ཏུ་འབྱེད་པར་བྱེད་པ་དང༌། ཉི་མའི་ལམ་དུ་ལེགས་པར་རྒྱུ་བ་<line/>
</page>
<page index="626" id="314A">༄༅། །དང༌། རི་དྭགས་ཀྱི་འགྲོས་དང༌། བཽ་རྭཿ་དང༌། ཤིན་ཏུ་དུད་པ་དང༌། ཀུ་ཤི་ཀཱཿ་དང༌། རི་རྣམས་ལ་ཀུན་ཏུ་ཆགས་པ་དང༌། རྟག་ཏུ་མྱོས་པའི་དྲི་དང༌། ནམ་མཁའ་<line/>
ལ་རྒྱུ་བར་བྱེད་པ་དང༌། མཱ་ཥཱ་ཌའི་ནང་ན་གནས་པ་དང༌། ཙི་མི་ཤའི་ཕུག་ན་རྒྱུ་བ་དང༌། རྟག་པའི་ཤུགས་དང༌། ངང་པའི་ཤིང་རྟ་དང༌། གླང་པོའི་ཤིང་རྟ་དང༌། གློག་འཁྱུག་པར་<line/>
བྱེད་པ་དང༌། མ་ལ་ཡན་གནས་པ་དང༌། ཀེ་ཏ་ཀའི་ཕྲེང་བ་མཆོག་དང་ལྡན་པ་དང༌། བུད་མེད་ལ་སྲེད་པ་དང༌། ཆད་པ་རྣམས་ཀྱིས་བཏུང་བ་དང༌། རི་རབ་ལྷུན་པོ་ལ་གནས་པ་<line/>
དང༌། ཀུན་ཏུ་ཁྱབ་པའི་ཞེན་པ་དང༌། རྟག་ཏུ་དགའ་བ་དང༌། མེ་ཏོག་གི་ཕྲེང་བ་འཕྱང་བ་དང༌། ས་གཞི་ལ་རྒྱུ་བ་དང༌། སྔགས་གསང་བ་པ་དང་རྣམས་ཏེ། དེ་དག་ནི། རིག་པ་འཛིན་<line/>
པའི་རིགས་སུམ་ཅུ་རྩ་གཉིས་ཡིན་ལ། སྤྲིན་དཀར་པོ་རྒྱུ་བའི་རིའི་ཆུ་སྒྲ་ནས་སྒྲོག་པའི་ནགས་དེ་ཉིད་ལ་གནས་དེ་ཉིད་ལ་གནས་ནས་དགའ་བར་བྱེད་དོ། །རྣམ་པ་སྣ་ཚོགས་<line/>
པའི་རྒྱན་རྣམས་ཀྱིས་རབ་ཏུ་བརྒྱན་ཅིང་རྣམ་པ་སྣ་ཚོགས་པའི་རྒོད་པ་དང་འགྱིང་པ་དང་རྩེ་བ་དང་ཀུན་ཏུ་སྤྱོད་པར་ཡང་བྱེད་དེ། དེའི་ལས་ཀྱི་མཐུས་ཡིན་ནོ། །དེ་འདྲ་བར་གྱུར་<line/>
པའི་བུད་མེད་དང་ལྷན་ཅིག་ཏུ་ཞེན་པར་བྱེད་དོ། །དེ་ལྟར་སྤྲིན་དཀར་པོ་འཛིན་པའི་ནགས་དང་ཉེ་བའི་ནགས་དང་བཅས་པ་རྣམས་ཐམས་ཅད་ཀྱང་ཡང་དག་པ་ཇི་ལྟ་བ་བཞིན་དུ་<line/>
</page>
<page index="627" id="314B">སོ་སོར་རིག་པར་བྱེད་དེ། སྤྲིན་དཀར་པོ་འཛིན་པའི་རི་བོ་འདི་ལ་གཅིག་ཏུ་ངེས་པར་གྱུར་པ་དང༌། རྟག་པ་དང༌། བརྟན་པ་དང༌། ཐེར་ཟུག་དང༌། མྱ་ངན་ལས་འདས་པར་འགྲོ་བ་ཐོབ་པའི་<line/>
བདེ་བ་ཡོད་དམ་ཞེ་ན། དེས་རྟག་པ་དང༌། བརྟན་པ་དང༌། ཐེར་ཟུག་དང༌། ཡོངས་སུ་མི་འགྱུར་བའི་ཆོས་ཅན་དུ་གྱུར་པའི་བདེ་བ་ནི། གཅིག་ཀྱང་མ་མཐོང་སྟེ། ཇི་ལྟར་ཉི་མ་ལ་<line/>
མུན་པ་བཞིན་ནོ། །དེ་ལྟར་འཇིག་རྟེན་པའི་བདེ་བ་རྣམས་ཀྱང་མྱང་བར་མངར་བ་དང༌། རྣམ་པར་སྨིན་པ་རྩུབ་པ་དང༌། ཀུན་ནས་ཉོན་མོངས་པ་ཅན་དུ་གྱུར་པ་དང༌། སྲེད་པ་ལས་ངེས་པར་<line/>
འབྱུང་བ་མ་ཡིན་པ་དང༌། འབྲས་བུ་རྩུབ་པ་ཡིན་ཏེ། ཀིམྤ་ཀའི་འབྲས་བུ་འདྲ་བ་དུག་དང་མཚོན་དང་མེ་དང་མཚུངས་པར་གྱུར་པ་དང༌། དུས་དེ་ཙམ་དུ་དགའ་བར་གྱུར་པ་ཡིན་ནོ། །<line/>
གར་མཁན་གྱི་ཚོན་རྩི་བཞིན་དུ་ཡུད་ཙམ་གཅིག་དགའ་བ་ཡིན་ནོ། །གློག་དང་མཚུངས་པར་ཤིན་ཏུ་གཡོ་བ་ཡིན་ནོ། །རིའི་འབབ་ཆུའི་ཤུགས་དང་འདྲ་བ་དང༌། ཉེ་བར་འཚེ་བ་དང་<line/>
བཅས་པ་དང༌། དྲི་ཟའི་གྲོང་ཁྱེར་དང་མཚུངས་པར་སླུ་བར་བྱེད་པ་དང༌། སྐྱེ་བོ་རྣམས་ཐམས་ཅད་ཀྱང་རྣམ་པར་འཇོམས་པར་བྱེད་པ་དང༌། ཤིང་ཏོག་རྣམས་ཐམས་ཅད་བཞིན་དུ་ཅི་<line/>
ནས་ཀྱང་ལྷུང་བར་འགྱུར་བར་མཚུངས་པ་དང༌། དུག་གི་ཟས་དང་འདྲ་བར་ཡོངས་སུ་སྨིན་པར་འགྱུར་བ་དང༌། སྤུ་གྲིའི་སོའི་མྱང་བ་བཞིན་དུ་ཤིན་ཏུ་རྣོ་བ་དང༌། ལན་བརྒྱ་སྟོང་དུ་མ་<line/>
</page>
<page index="628" id="315A">༄༅། །རྣམས་སུའང་སླུ་བར་བྱེད་པ་ཡིན་པ་དང༌། ཆུ་ཀླུང་གི་འགྲམ་གྱི་ཤིང་བཞིན་དུ་ངེས་པ་ཁོ་ནར་ལྟུང་བར་འགྱུར་བར་མཚུངས་པ་ཡིན་ནོ། །རྣམ་པ་དེ་ལྟ་བུའི་<line/>
འདོད་པ་རྣམས་ལ་ཀུན་ཏུ་བལྟས་པར་གྱུར་ནས་རྣལ་འབྱོར་སྤྱོད་པ་ངེས་པར་སྐྱོ་བ་སྐྱེ་བར་འགྱུར་རོ། །ཡང་ཇི་ལྟ་བ་བཞིན་དུ་མཐོང་བར་གྱུར་པ་དང༌། ཚུལ་བཞིན་ཡིད་ལ་བྱེད་པ་<line/>
མཐོང་བ་དང་ལྡན་ཞིང་རྣམ་པར་བྱང་བར་གྱུར་པའི་མཐོང་བ་དང་ཡང་དག་པར་ལྡན་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་<line/>
གནས་ཏེ། བྱང་ཕྱོགས་སྒྲ་མི་སྙན་ན་དགའ་བར་གྱུར་པའི་རི་དྭགས་ཀྱི་རིགས་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་<line/>
གྱུར་པ༑ མཐོ་བར་བརྩེགས་པ་ཞེས་བྱ་བའི་རི་དཔག་ཚད་སྟོང་ཡོད་པ་ཡིན་ཏེ། ཉེ་འཁོར་རྣམས་དགའ་བར་གྱུར་པ་དང་འོད་ཀྱི་ཕྲེང་བ་དང་ལྡན་པ་ཡིན་ནོ། །དེ་ལ་ཤིང་གི་རིགས་<line/>
ནི༑ འདི་དག་རྣམས་ཡོད་དེ། འདི་ལྟ་སྟེ། བཻ་ཌཱུཪྻའི་འདབ་མ་དང༌། གསེར་འབར་བའི་སྡོང་བུ་དང༌། བྱུ་རུའི་འདབ་མ་ཅན་རྣམས་དང༌། དངུལ་གྱི་སྡོང་བུ་དང༌། གསེར་གྱི་འདབ་<line/>
མ་དང་ལྡན་པ་མར་མེའི་གོང་བུ་རྩ་བརྒྱད་འདྲ་བ་རྣམས་ཡིན་ནོ། །རི་རྣམ་པ་དུ་མ་དང་ཤིང་གི་རིགས་གཞན་དག་རྣམས་དང༌། པདྨའི་རིགས་རྣམས་དང༌། སྐྱེད་མོས་ཚལ་གྱི་རིགས་<line/>
</page>
<page index="629" id="315B">རྣམས་དང༌། རིའི་རྩེ་མོའི་རིགས་རྣམ་པ་དུ་མ་རྣམས་ཀྱང་སྔར་བཞིན་ནོ། །མཐོ་བར་བརྩེགས་པའི་ཡན་ལག་གི་བརྩེགས་པའི་རྒྱར་ནི། དཔག་ཚད་ཉིས་བརྒྱའོ། །དེའི་བརྩེགས་པ་<line/>
གཅིག་ལ་རི་རབ་ལྷུན་པོ་ལ་གནས་པའི་ཕྲེང་བ་ཐོགས་པ་ཞེས་བྱ་བའི་ལྷ་དང་པི་ཝང་གསུམ་པ་ཞེས་བྱ་བའི་ལྷ་རྣམས་རྩེ་དགའ་བར་བྱེད་དེ། །པི་ཝང་གསུམ་པའི་ལྷ་ནི། ལྷུན་པོའི་<line/>
བང་རིམ་བཏང་བར་གྱུར་ནས་མཐོ་བར་བརྩེགས་པའི་རི་ལ་རྩེ་དགའ་བར་བྱེད་དེ། རི་བོ་དེ་དགའ་བར་གྱུར་པའི་ཕྱིར་རོ། །མཐོན་པོ་དེའི་ཡན་ལག་གི་བརྩེགས་པའི་ཉེ་འཁོར་རྣམས་<line/>
ནི༑ རིན་པོ་ཆེའི་རང་བཞིན་ཡིན་ཏེ། འཕང་དུ་ནི། དཔག་ཚད་ལྔ་བཅུ་ཡིན་ནོ། །བརྩེགས་མ་ལྔ་ཡོད་པའི་ཡན་ལག་གི་བརྩེགས་པའི་རྒྱར་ནི། དཔག་ཚད་ཉིས་བརྒྱ་ཡིན་ནོ། །དེ་<line/>
ལ་བརྩེགས་མ་གཅིག་ནི། གསེར་ལ་ནོར་བུའི་ཁྲོད་ཡིན་ཏེ། རིན་པོ་ཆེ་རྣམས་ཐམས་ཅད་ཀྱང་ཁྲོད་དེ་ལས་སྐྱེ་བར་འགྱུར་རོ། །འདི་ལྟ་སྟེ། བི་དྲུ་མ་དང༌། བྱུ་རུ་དང༌། བཻ་ཌཱུཪྻ་དང༌།<line/>
མུ་སཱ་ར་གལྤ་དང༌། ཤེལ་དང༌། པདྨ་རཱ་ག་དང༌། སུ་ཀུ་མཱ་རི་ཀཱ་དང༌། ཨིནྡྲ་ནཱི་ལ་དང༌། ནཱི་ལ་ཆེན་པོ་དང༌། མ་བཏགས་པའི་གོས་ཀྱང་འབྱུང་ངོ༌། །གཉིས་པ་ནི། དངུལ་གྱི་རང་བཞིན་<line/>
ཡིན་ཏེ༑ དངུལ་གྱི་ལྗོན་ཤིང་རྣམས་ཕུན་སུམ་ཚོགས་པ་གོ་ཤཱིཪྵ་ཞེས་བྱ་བའི་ཙནྡན་སྐྱེ་བ་ཡིན་ནོ། །ལྷ་དང་ལྷ་མ་ཡིན་གྱི་འཁྲུག་པ་གང་ཡིན་པ་ལྷ་རྣམས་དང་ལྷ་མ་ཡིན་རྣམས་<line/>
</page>
<page index="630" id="316A">༄༅། །ལྷན་ཅིག་ཏུ་གཡུལ་བཀྱེ་བར་གྱུར་པས་མཚོན་གྱིས་རྨས་པ་རྣམས་དང་ལྷན་ཅིག་ཏུ་འགྱེལ་བར་གྱུར་པ་རྣམས་ཉིད་ཀྱི་ལྷ་རྣམས་ཀྱི་ལུས་ནད་མེད་པར་<line/>
བྱེད་པ་ཡིན་ནོ། །གོ་ཤཱིཪྵ་པ་ཞེས་བྱ་བ་ནི། རི་དེའི་ལྷན་ཅིག་སྐྱེས་པའི་མིང་ཡིན་ནོ། །དེའི་ཙནྡན་ཡང་གོ་ཤཱིཪྵ་པའི་མིང་ཡིན་ནོ། །རིའི་རྩེ་མོ་གསུམ་པ་ནི། ལྷའི་བུ་མོ་དགའ་བ་ཞེས་<line/>
བྱ་བ་ཡིན་ཏེ། གང་ལ་ལྷའི་བུ་མོ་རྣམས་རྩེ་དགའ་བར་བྱེད་པ། ནགས་དང༌། ཉེ་བའི་ནགས་རྣམས་དང༌། གསེར་དང༌། དངུལ་དང༌། བཻ་ཌཱུཪྻ་རྣམས་ཀྱིས་ཟེ་འབྲུ་དང་གཞི་འཇམ་པོ་<line/>
རྣམས་ལ་རྟག་ཏུ་རྟེན་པར་བྱེད་པ་དང༌། རབ་ཏུ་དགའ་བར་གྱུར་པས་དགའ་བ་དང༌། རོལ་པ་དང༌། རྩེ་བར་བྱེད་པས་རྣམ་པར་གྱུར་པའི་དགའ་བ་རྣམས་ལ་སྲེད་པས་རྣམ་པར་<line/>
བསླད་པར་གྱུར་པའི་བྱིས་པ་སོ་སོའི་སྐྱེ་བོ་རྣམས་དམ་པའི་ཆོས་ཉན་པ་ལ་ཁ་ཕྱིར་ཕྱོགས་པར་འགྱུར་ཞིང་རྟག་ཏུ་འདོད་པ་ལ་རྣམ་པར་ཆགས་པར་གྱུར་པས་རྭ་དེའི་རྩེ་ལ་རྟག་ཏུ་<line/>
འཁོད་པར་བྱེད་དོ། །རྭ་བཞི་པ་ནི། གང་ལ་རྒྱལ་པོ་ཆེན་པོ་བཞི་རྒུན་འབྲུའི་ནགས་དང༌། ཉེ་བའི་ནགས་ལ་རྩེ་དགའ་བར་བྱེད་པ་ཡིན་ནོ། །དེ་ལའང་རྟག་ཏུ་མྱོས་པའི་རི་དྭགས་<line/>
དང༌། བྱ་དང༌། གསང་བ་པའི་ལྷ་དང་རིག་པ་འཛིན་པ་དང་མི་རྣམས་དང་ཉེ་འཁོར་རྣམས་ནའང་རྒུན་འབྲུའི་ཆུ་ཀླུང་རྣམས་རབ་ཏུ་འབབ་པ་ཡིན་ནོ། །ཁ་ཅིག་ནི། སྦྲང་རྩིའི་རོ་<line/>
</page>
<page index="631" id="316B">ཡིན་ནོ༑ ༑ཁ་ཅིག་ནི། བདུག་པ་མ་ཡིན་པ་དང་ལྡན་པའི་རོ་ཡིན་ནོ། །ཁ་ཅིག་ནི། འདྲེས་པར་གྱུར་པའི་རོ་སྟེ། རྭ་དེ་ལ་ནི། ཆུ་ཀླུང་གི་འགྲམ་རྣམས་ལས་གསེར་ས་ལེ་སྦྲམ་སྐྱེའོ། །བ་ལང་<line/>
དང༌། མ་ཧི་ཥ་དང༌། ཕག་པ་དང༌། གླང་པོ་ཆེ་དང༌། ཅེ་སྤྱང་དང༌། རྔ་མོ་དང༌། ཕྱུགས་དང༌། སྤྱང་ཀི་དང༌། ཀླུ་དང༌། གུང་དང༌། སེངྒེ་དང༌། དྲེད་དང༌། ཝ་དང༌། བྱ་དང༌། དེ་དང་དེ་དག་རྣམས་<line/>
དང་འདྲ་བར་གྱུར་པའི་གཟུགས་རྣམས་དང༌། ཁ་དོག་དུ་མར་གྱུར་པའི་རིན་པོ་ཆེའི་རང་བཞིན་ཕལ་ཆེ་བ་རྣམས་མཐོང་ངོ༌། །གང་གི་ཕྱིར་གང་ལ་གསེར་ས་ལེ་སྦྲམ་རྣམས་སྐྱེ་བར་<line/>
འགྱུར་བ་ནི། རིའི་རྩེ་མོ་དེའི་ཀླས་གསེར་ས་ལེ་སྦྲམ་འདི་དག་རྣམས་ཡིན་ནོ། །བརྩེགས་མ་ལྔ་པ་གང་ལ་གསེར་གྱི་འདབ་མ་དང༌། བཻ་ཌཱུཪྻའི་ཡུ་བ་ཅན་ཤིན་ཏུ་འཇམ་པར་གྱུར་པའི་<line/>
པདྨ་རྣམས་སྐྱེའོ། །ཉེ་འཁོར་ཀུན་ནའང་བཻ་ཌཱུཪྻའི་ལྗོན་ཤིང་རྣམས་ཀྱིས་གང་བ་ཡིན་ནོ། །དེ་ལ་པདྨའི་རྫིང་བུ་འདི་དག་རྣམས་ཡོད་དོ། །འདི་ལྟ་སྟེ། ཀུན་དགའ་ར་བའི་རྒྱས་པ་དང༌།<line/>
པདྨས་ཁྱབ་པར་གྱུར་པ་དང༌། པདྨ་དུས་སུ་རྒྱུ་བ་དང༌། པདྨ་དམར་པོས་ཀུན་ཏུ་ཁྱབ་པ་དང༌། ཉི་མ་སྟེན་པ་དང༌། གཞི་འཇམ་པ་དང༌། མི་གཡོ་བ་དང༌། ལྗོན་ཤིང་དང༌། ཟབ་པ་དང༌།<line/>
མེ་ཏོག་དྲི་ཞིམ་པ་འབྱུང་བ་དང༌། བརྟན་པའི་ཆུ་དང་སྟེ། དེ་དག་རྣམས་ན་པདྨའི་རྫིང་བུ་བཅུ་གཅིག་ཡིན་ནོ། །ར་དེའི་མིང་ཡང་པདྨས་ཀུན་ཏུ་ཁྱབ་པ་ཞེས་བྱ་བ་ཡིན་ནོ། །ཆུ་ཀླུང་རྣམས་<line/>
</page>
<page index="632" id="317A">༄༅། །ཀྱང་རྣམ་པ་སྣ་ཚོགས་པའི་དྲི་དང་རོས་ལེགས་པར་གང་བར་གྱུར་པ་རྣམས་ཉེ་འཁོར་རྣམས་ན་འབབ་སྟེ། རོ་དྲུག་དང་ལྡན་པ་ཡིན་ནོ། །འདོད་པའི་ལྗོན་ཤིང་<line/>
རྣམས་ཐམས་ཅད་དང༌། ཉེ་བར་སྐྱེས་པ་དང༌། ལྗོན་ཤིང་དང༌། མེ་ཏོག་དང༌། ཆུ་བོ་དང༌། ཁྲུས་ཀྱི་རྫིང་བུ་དང་ལྡན་པ་རྣམས་ནི། སྔ་མ་བཞིན་ནོ། །དེས་རྭ་ལྔ་པ་ལ་ཀུན་ཏུ་བལྟས་པར་<line/>
གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ལ་ཀུན་ནས་ལྟ་བར་བྱེད་དོ། །དེས་བྱང་ཕྱོགས་སྒྲ་མི་སྙན་པ་རྣམས་ཀྱི་རི་ལྔ་པ་མཐོ་བར་བརྩེགས་པ་ཞེས་བྱ་བ་ལ་<line/>
མངོན་པར་བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ལས་དང་ཆོས་དག་གི་རྣམ་པར་<line/>
སྨིན་པའི་དབང་དུ་བྱས་ནས་མཐོང་པོར་བརྩེགས་པའི་རིལ་ཀུན་ཏུ་ལྟ་སྟེ། སེམས་ཅན་འདི་དག་རྣམས་ནི། ལས་ཀྱི་ཆོས་ཀྱི་རྣམ་པར་སྨིན་པ་ཅན་ཡིན་ཏེ། རང་གི་ལས་ཀྱི་བགོ་<line/>
སྐལ་ལ་སྤྱོད་པར་བྱེད་པ་དང༌། རང་གི་ལས་རྣམས་བརྟན་པར་བྱས་པ་དང༌། རང་གིས་ལེགས་པར་བྱས་པ་རྣམས་ཀྱིས་ནི། འདིར་སྐྱེས་པ་ཡིན་ལ། རང་གི་ལས་དེ་དག་ཟད་པར་<line/>
གྱུར་ནས་ངེས་པར་ལྟུང་བར་འགྱུར་ཏེ། མི་དགེ་བའི་ལས་རྣམས་ཀྱིས་ནི། དམྱལ་བ་དང༌། ཡི་དྭགས་དང༌། དུད་འགྲོ་རྣམས་སུ་འགྱུར་རོ། །ལེགས་པར་བྱས་པ་རྣམས་ཀྱིས་<line/>
</page>
<page index="633" id="317B">ནི༑ ལྷ་དང་མི་རྣམས་ཀྱི་ནང་དུའོ། །མཐོ་བར་བརྩེགས་པའི་རིའི་ཉེ་འཁོར་ན་གང་དག་གནས་པ་དེ་དག་རྣམས་ནི། བདེ་བ་ལ་དགའ་བ་ཞེས་བྱ་བ་ཡིན་ནོ། །བདེ་བ་ལ་དགའ་བའི་སྐྱེས་<line/>
བུ་རྣམས་ནི། རྟག་ཏུ་འདོད་པ་ལ་མངོན་པར་དགའ་བ་རྣམས་ཡིན་ཏེ། རྟག་ཏུ་འདོད་པ་རྣམས་ཀྱིས་ངོམས་པ་མེད་པ་རྣམས་ཡིན་ནོ། །འདི་ལྟར་ཚིགས་སུ་བཅད་པ། མེ་ལ་བུད་ཤིང་<line/>
རྣམས་དང་ནི། །རྒྱ་མཚོ་ལ་ནི་ཆུ་བོ་ལྟར། །སྲེད་ལྡན་འདོད་པས་ངོམས་པ་མེད། །དེ་ཕྱིར་འདོད་པ་ཞི་བ་མིན། །ཞེས་བྱ་བ་ཡིན་ཏེ། འདི་ན་སེམས་ཅན་འདི་དག་རྣམས་ནི། ངེས་པ་ཁོ་ནར་<line/>
དུ་བར་བྱ་བ་ལ་དགའ་བ་ལ་བྱེད་པ་ཡིན་པར་རྣལ་འབྱོར་བ་དེས་དྲི་མ་དང་རྣམ་པར་བྲལ་བའི་མིག་གིས་མཐོང་ངོ༌། །དེ་དག་རྣམས་ཀྱིས་ནི། ཤེས་པའང་མ་ཡིན་ཏེ། འདུས་བྱས་འདི་<line/>
དག་རྣམས་ཐམས་ཅད་ནི། སྡུག་བསྔལ་གྱི་བདག་ཉིད་ཡིན་ནོ། །ཐམས་ཅད་ཀྱང་འཛད་ཅིང་འགོག་པའི་ཆོས་ཅན་ཡིན་ནོ། །སྙིང་པོ་མེད་པ་དང༌། སྒྲོན་མ་མེད་པ་ཡིན་ནོ། །འདི་དག་རྣམས་<line/>
ལ་ནི༑ མཐར་ཐུག་པའི་བདེ་བ་ཡོད་པ་ཡིན་ནོ། །ཤིས་པ་མ་ཡིན་ཞིང་ཞི་བའང་མ་ཡིན་ནོ། །སེམས་ཅན་འདི་དག་རྣམས་ཐམས་ཅད་ཀྱི་སྲོག་དང༌། ལང་ཚོ་དང༌། ནད་མེད་པ་དང༌། བུན་སུམ་<line/>
ཚོགས་པ་དང༌། འདི་དག་རྣམས་ཐམས་ཅད་ཀྱང་བདེ་བ་མ་ཡིན་ཞིང་གཙང་བ་མ་ཡིན་ལ་མི་རྟག་པ་བདག་མེད་པ་སྙིང་པོ་མེད་པ་དབུ་བ་རྡོས་པ་དང་ཆུའི་ཆུ་བུར་ལྟ་བུ་ཡིན་ཏེ། གསོན་པ་<line/>
</page>
<page index="634" id="318A">༄༅། །རྣམས་ནི། ཐམས་ཅད་ཀྱང་འཆི་བའི་མཐར་ཐུག་པར་འགྱུར་བ་ཡིན་ལ་ཕུན་སུམ་ཚོགས་པ་རྣམས་ཐམས་ཅད་ཀྱང་རྒུད་པའི་མཐར་ཐུག་པར་འགྱུར་བ་ཡིན་ནོ། །<line/>
གནས་དེ་དག་རྣམས་ནི། དམྱལ་བ་དང༌། ཡི་དྭགས་དང༌། དུད་འགྲོ་དང༌། མི་རྣམས་མི་སླུ་བའི་ཡིན་ཏེ། དཔེར་ན། ཇི་ལྟར་ཉི་མ་ཤར་བར་གྱུར་པ་དེ་ནི། ངེས་པར་ནུབ་པར་འགྱུར་རོ། །<line/>
དེ་ཁོ་ན་བཞིན་དུ་སྐྱེས་པ་རྣམས་ནི། ངེས་པར་འཆི་བར་བྱ་བ་ཡིན་ནོ། །ཡང་ཇི་ལྟ་ཇི་ལྟར་ས་གཞི་གཞོན་ཞིང་ལང་ཚོ་ལ་བབ་པར་གྱུར་ན། ལྗོན་ཤིང་དང༌། ནགས་དང༌། ཉེ་བའི་<line/>
ནགས་དང༌། ནེའུ་གསིང་དང་བཅས་པར་འགྱུར་རོ། །ས་གཞི་དེ་རྙིང་པར་གྱུར་ན་ལྗོན་ཤིང་དང༌། ནགས་དང༌། ཉེ་བའི་ནགས་དང༌། མཚེའུ་དང༌། པདྨ་དང་བཅས་པ་རྣམས་ཀྱང་<line/>
དེ་ལྟར་འགྱུར་རོ། །དེ་ཁོ་ན་བཞིན་དུ་སོས་ཀའི་དུས་སུ་ལང་ཚོ་ལ་བབ་པ་རྣམས་སྟོན་ཀའི་དུས་སུ་རྙིང་པར་འགྱུར་བ་དང༌། གཞོན་པ་རྣམས་ཐམས་ཅད་ཀྱང་རྒས་པའི་མཐར་<line/>
ཐུག་པར་འགྱུར་བ་འདི་བྱང་ཕྱོགས་སྒྲ་མི་སྙན་པའི་མི་རྣམས་ཀྱི་གོ་བའང་མ་ཡིན་ནོ། །ཡང་ཇི་ལྟ་ཇི་ལྟར་མཚན་མོ་ཆར་བབ་པར་གྱུར་ན་ཆུ་ཀླུང་རྣམས་ཕུན་སུམ་ཚོགས་པར་<line/>
འགྱུར་ཏེ་ཆར་བབ་པའི་དབང་གིས་ངོས་གཉིས་ཀར་ཡང་མང་དུ་འབབ་པར་འགྱུར་རོ། །ཕུན་སུམ་ཚོགས་པར་གྱུར་པ་རྣམས་ཀྱང་སྟོན་ཀ་ཟད་པ་དང་འགྲིབ་པའི་སྒོ་ནས་ཆུ་ཆུང་བར་<line/>
</page>
<page index="635" id="318B">འགྱུར་རོ། །དེ་ཁོ་ན་བཞིན་དུ་དབྱར་གྱི་མཚན་མོ་ཆར་འབབ་པར་གྱུར་པ་དང་མཚུངས་པ་ནི། ཕུན་སུམ་ཚོགས་པ་རྣམས་ཡིན་ནོ། །དབྱར་གྱི་ཆར་འགགས་པར་གྱུར་ནས་སྟོན་གྱི་<line/>
དུས་ན་ཆུ་ཀླུང་རྣམས་ཟད་ཅིང་འགྲིབ་པའི་སྒོ་དང་མཚུངས་པ་ནི། རྒུད་པ་རྣམས་ཡིན་ནོ། །འདི་ལྟ་སྟེ། ཕྱི་རོལ་གྱི་དངོས་པོ་པདྨ་རྣམས་ཀྱང་སོས་ཀའི་དུས་སུ་རྒྱས་པར་འགྱུར་ཞིང་ནད་<line/>
མེད་པ་དང་བུང་བ་རྣམས་ཀྱིས་ཀྱང་སྟེན་པར་བྱེད་དོ། །དགུན་གྱི་དུས་ན་ནི། ཁ་བ་དང་བད་དག་གིས་བུང་བ་རྣམས་ཀྱང་ན་བས་མི་སྟེན་ནོ། །སོས་ཀའི་དུས་ཀྱི་པདྨ་དེ་ཁོ་ན་བཞིན་དུ་<line/>
ནད་མེད་པ་ཡིན་ནོ། །དགུན་གྱི་དུས་དང་མཚུངས་པར་གྱུར་པ་ནི། ནད་མེད་པ་མ་ཡིན་པའོ། །དགུན་གྱི་དུས་ན་ནད་མེད་པ་མ་ཡིན་པས་བུང་བ་རྣམས་དང་མཚུངས་པ་ནི། ཕུན་སུམ་<line/>
ཚོགས་པ་རྣམས་ཡིན་ནོ། །དེ་བཞིན་དུ་སེམས་ཅན་འདི་དག་རྣམས་ཀྱང་སྲེད་པས་ཤིན་ཏུ་རྣམ་པར་ཉམས་པར་གྱུར་ནས་བདག་ཉིད་ཀྱི་རྒུད་པ་རྣམས་ནི། གཏན་རིག་པར་མི་འགྱུར་<line/>
རོ༑ ༑དེས་མཐོ་བར་བརྩེགས་པའི་རིའི་ནགས་དང༌། ཉེ་བའི་ནགས་དང༌། ལྗོན་ཤིང་དང༌། འབབ་ཆུ་དང༌། ཁྲུས་ཀྱི་རྫིང་བུ་དང༌། ནེའུ་གསིང་དང༌། རིག་པ་འཛིན་པ་དང༌། རི་དྭགས་དང་<line/>
བྱ་དང༌། རི་ཁྲོད་དང༌། ཆུ་བཤལ་དང་བཅས་པ་རྣམས་ལ་ལེགས་པར་བལྟས་པར་གྱུར་པས་ཀྱང་ཡང་དག་པར་ཇི་ལྟ་བ་བཞིན་དུ་ཕྱི་རོལ་ལ་ཡང་དག་པར་ལྟ་བར་བྱེད་དོ། །གཞན་ཡང་<line/>
</page>
<page index="636" id="319A">༄༅། །རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་བྱང་ཕྱོགས་<line/>
སྒྲ་མི་སྙན་ན་དགའ་བ་དང༌། དགའ་བའི་རིགས་སུ་གྱུར་པ་དང༌། དགའ་བར་གྱུར་པའི་རིའི་ཕྲེང་བ་འཛིན་པ་ཞེས་བྱ་བ་གཞན་ཡོད་པ་མཐོང་ངོ༌། །རི་བོ་དེའི་རྣམ་པར་བཀྲ་བའི་<line/>
ཕྲེང་བ་རྣམས་འཛིན་པ་ཡིན་པས་དམར་པོ་དང༌། སྔོན་པོ་དང༌། དཀར་པོ་དང༌། མཐིང་ག་དང༌། སེར་པོ་དང༌། རྣམ་པ་སྣ་ཚོགས་རྣམས་འདྲེས་པའི་མདོག་གི་ཁ་དོག་དང་ཡང་<line/>
ལྡན་པའི་ལྗོན་ཤིང་གི་རིགས་རྣམས་ཡོད་དོ། །འདི་ལྟ་སྟེ། སྟ་བ་ཀའི་ཤིང་དང༌། མྱ་ངན་མེད་པ་དང༌། གསེར་གྱི་ལོ་མ་དང་ལྡན་པ་དང༌། འཁྲི་ཤིང་དང༌། ཤིང་གེལ་བས་<line/>
གཡོགས་པར་གྱུར་པ་རྣམས་སོ། །འདི་ལྟ་སྟེ། ཤིན་ཏུ་གྲོལ་བར་གྱུར་པའི་འཁྲི་ཤིང་རྣམས་དང༌། དགའ་བའི་ལོ་མ་དང༌། རླུང་གི་ཤུགས་ཀྱིས་རབ་ཏུ་གཡོ་བའི་ལོ་མ་<line/>
རྣམས་སོ། །འདི་ལྟ་སྟེ། ཤིང་ནི་ཙུ་ལ་དང༌། བཻ་ཌཱུཪྻའི་འདབ་མ་དང༌། ཆུ་ལ་སྐྱེས་པ་དང་རྣམས་སོ། །འདི་ལྟ་སྟེ། བརྒྱ་ལ་ཅུང་ཟད་དང་བི་དྲུ་མའི་འདབ་མ་དང་ཉི་མ་མཐོང་བས་དགའ་<line/>
བར་འགྱུར་བ་རྣམས་སོ། །འདི་ལྟ་སྟེ། ཏི་ལ་ཀཱ་ས་དང་ཟླ་བའི་འོད་ཀྱིས་དགའ་བ་དང་རྣམས་སོ། །འདི་ལྟ་སྟེ། ཀུ་མུ་དའི་ཚོགས་དང་ཉི་མ་འཕོ་བ་དང་རྣམས་སོ། །འདི་ལྟ་སྟེ།<line/>
</page>
<page index="637" id="319B">དུས་སུ་འདོད་པ་དང་ཟླ་བ་ཕྱེད་པ་དང་བཅས་པ་ན་དགའ་བ་རྣམས་སོ། །འདི་ལྟ་སྟེ། ཨུཏྤ་ལ་མཚན་མོ་དགའ་བའོ། །འདི་ལྟ་སྟེ། བནྡྷུ་ཛཱི་བི་ཀཱ་དང༌། དེའི་རྗེས་ཐོགས་ལ་འབྲས་བུ་<line/>
འབྱུང་བ་དག་གོ །འདི་ལྟ་སྟེ། ཨ་མྲ་དང་དུ་བའི་དྲིས་ལྷག་པས་བསྒོས་པ་དག་གོ །འདི་ལྟ་སྟེ། མྱ་ངན་མེད་སྔོན་པོ་དང་རེག་པར་བཟོད་པ་དག་གོ །འདི་ལྟ་སྟེ། ཀུནྡཱ་དང་ཤིན་ཏུ་འཇམ་<line/>
པ་དང་རྣམས་སོ། །འདི་ལྟ་སྟེ། ཤི་རཱི་ཥཱཿ་དང་གོམ་པ་བོར་བར་བཟོད་པ་དག་གོ །འདི་ལྟ་སྟེ། སེམས་པ་དང་དྲོ་བས་དགའ་བར་འགྱུར་བའི་དྲིའོ། །འདི་ལྟ་སྟེ། ཀུདྐུཿ་མ་དང༌། ཀུ་<line/>
སུ་མཱ་དང༌། ཡུལ་གཞན་དུ་རྣམ་པར་རྒྱུ་བ་རྣམས་སོ། །འདི་ལྟ་སྟེ། ཀོ་བོ་དཱ་རཱ་དང་བཟང་པོ་མཐོང་བ་དག་གོ །འདི་ལྟ་སྟེ། ཡིད་བདེ་བ་དང་ལྷའི་སྐྱེ་བོ་རྣམས་དགའ་བའོ། །འདི་ལྟ་<line/>
སྟེ༑ ནཱི་ལ་ཨུཏྤ་ལ་དང༌། པདྨ་དང༌། པདྨ་མཚོ་སྐྱེས་དང༌། དུས་ཐམས་ཅད་ཀྱི་མེ་ཏོག་ཅན་རྣམས་སོ། །འདི་ལྟ་སྟེ། སེངྒེ་སྭ་བྲཱཿ་དང་ཀཱ་དམྤ་དགའ་བ་དག་གོ །འདི་ལྟ་སྟེ། ཆུས་<line/>
དགའ་བར་འགྱུར་བ་དང་རྐང་པའི་མཐིལ་གྱིས་བརྒྱབ་པས་མེ་ཏོག་འབྱུང་བའོ། །འདི་ལྟ་སྟེ། མྱ་ངན་མེད་དང་རང་བཞིན་གྱིས་དྲི་དང་ཁ་དོག་རྣམས་དགའ་བར་གྱུར་པའོ། །འདི་ལྟ་<line/>
སྟེ༑ ཨ་ཌ་ཀ་དང་སྟེ། དེ་ལྟར་དེ་དག་རྣམས་ནི། ཇི་ལྟར་གཙོ་བོར་གྱུར་པའི་ལྗོན་ཤིང་མེ་ཏོག་གིས་ཕྱུག་པ་རྣམས་ཡོངས་སུ་བསྒྲགས་པ་ཡིན་ཏེ། མེ་ཏོག་གི་ལྗོན་ཤིང་གི་རིགས་<line/>
</page>
<page index="638" id="320A">༄༅། །ཉི་ཤུ་རྩ་གཉིས་ཡིན་ནོ། །ཕྲེང་བ་འཛིན་པའི་རི་བོའི་ཉེ་འཁོར་རྣམས་ན་ཕན་ཚུན་དུ་བསྐྱོད་པས་ལོ་འདབ་རྣམས་འཁྲིལ་བར་འགྱུར་བའི་ལྗོན་ཤིང་རྣམས་<line/>
ཡིན་ནོ༑ ༑བུང་བའི་རིགས་ཀྱི་ཚོགས་རྣམས་ཀྱིས་ཉེ་བར་གང་བ་ཡིན་ཏེ། བུང་བ་དེ་དག་རྣམས་ཀྱང་ལ་ལ་བཻ་ཌཱུཪྻའི་མདོག་ཡིན་ནོ། །ལ་ལ་ནི། གསེར་གྱི་མདོག་ཡིན་ནོ། ཁ་ཅིག་<line/>
ནི༑ དངུལ་གྱི་མདོག་ཏུ་རྣམ་པར་སྣང་ངོ༌། ཁ་ཅིག་ནི། གུར་གུམ་གྱི་མདོག་གོ་ཁ་ཅིག་ནི། སྔོན་པོའོ། ཁ་ཅིག་ནི། རྣམ་པར་འདྲེས་པར་གྱུར་པའོ། ཁ་ཅིག་ནི། མཚོ་ལ་རྒྱུ་<line/>
བའོ༑ ཁ་ཅིག་ནི། ལྗོན་ཤིང་ལ་རྒྱུ་བའོ། ཁ་ཅིག་ནི། ཤིང་གེལ་པ་ལ་རྒྱུ་བའོ། ཁ་ཅིག་ནི། ཐམས་ཅད་ལ་རྒྱུ་བའོ། །བྱ་རྣམས་ཀྱང་ཁ་ཅིག་ནི། གསེར་འབར་བའི་ལུས་ལ་<line/>
དངུལ་གྱི་མདོག་གི་སྒྲོའོ། ཁ་ཅིག་ནི། དངུལ་གྱི་ལུས་ལ་[?] གསེར་གྱི་སྒྲོའོ། ཁ་ཅིག་ནི། བི་དྲུ་མའི་ལུས་ལ་བཻ་ཌཱུཪྻའི་སྒྲོའོ། ཁ་ཅིག་ནི། བཻ་ཌཱུཪྻ་དང་འདྲ་བར་གྱུར་པའི་ལུས་<line/>
ལ་ཨིནྡྲ་ནཱི་ལའི་སྒྲོ་རྣམས་སོ། ཁ་ཅིག་ནི། ཤེལ་གྱི་མདོག་གི་ལུས་ལ་སྒྲོ་རྣམས་གསེར་གྱི་སྒྲོའི་རང་བཞིན་ནོ། ཁ་ཅིག་ནི། རིན་པོ་ཆེ་གསུམ་གྱི་ལུས་སུ་གྱུར་པ་འདི་ལྟ་<line/>
སྟེ༑ ལུས་ནི། གསེར་གྱི་མདོག་གོ །སྒྲོ་རྣམས་ནི། དངུལ་གྱི་མདོག་གོ །རྒྱབ་ནི། བཻ་ཌཱུཪྻའི་མདོག་གོ་ཁ་ཅིག་ནི། རིན་པོ་ཆེ་བདུན་གྱི་མདོག་གི་བྱ་རྣམས་ལ་འདི་ལྟ་སྟེ། ཨིནྡྲ་<line/>
</page>
<page index="639" id="320B">ནཱི་ལ་དང༌། མ་ར་ཀ་ཏ་དང༌། ཤེལ་དང༌། མུ་སཱ་ར་གལྤ་དང༌། བི་དྲུ་མ་དང༌། སུ་ཀུ་མཱ་རི་ཀཱ་དང༌། པདྨ་རཱ་གའི་མདོག་རྣམས་སོ། །དེ་ལྟར་རང་གི་ལས་ཀྱིས་རྣམ་པར་བཀྲ་བའི་<line/>
ལུས་ཅན་རྣམས་ཡིན་ཏེ། གཟུགས་རྣམ་པ་དུ་མར་གྱུར་པའི་བུང་བ་རྣམས་དང་བྱ་རྣམས་ཀྱང་རྣམ་པ་སྣ་ཚོགས་པའི་སྒྲོ་དང་ལྡན་པ་དང༌། རྗེས་སུ་མཐུན་པ་རྣམ་པ་སྣ་ཚོགས་པའི་<line/>
སྐད་རྗོད་པར་བྱེད་པ་ཡིན་ནོ། །ལས་སྣ་ཚོགས་པ་རྣམས་ཀྱི་ལུས་རྣམ་པར་བཀྲ་བར་གྱུར་པ་ཡིན་ནོ། །ཁ་དོག་དང་དྲི་དང་ཕྲེང་བ་དང་ལྡན་པའི་མེ་ཏོག་དུ་མ་རྣམས་འབྱུང་བའང་<line/>
འདི་ལྟ་སྟེ། གཟུགས་དུ་མ་རྣམས་ཡིན་ནོ། །སྐྱེས་བུ་རྣམས་ཀྱིས་རང་གི་ལས་བྱས་པར་གྱུར་པའི་རང་བཞིན་ཇི་ལྟ་བ་བཞིན་ནོ། །ལྗོན་ཤིང་རྣམས་ཀྱང་གཟུགས་དང་དྲི་སྣ་ཚོགས་<line/>
པ་ཡིན་ཞིང༌། བྱང་ཕྱོགས་སྒྲ་མི་སྙན་པ་རྣམས་ཀྱི་དབང་གིས་ཤིང་རྒྱན་རྒྱུ་དང་རྡོ་བ་དང་ཆུ་ཀླུང་དང་ཁྲུས་ཀྱི་རྫིང་བུ་རྣམས་ཀྱང་རྣམ་པ་དུ་མར་དགའ་བར་གྱུར་པ་དང༌། ཡིད་ལ་སྨོན་<line/>
པ་བཞིན་དུ་རྣམ་པར་བཀྲ་བ་ཡིན་ཏེ། སྔོན་ལེགས་པར་བྱས་པའི་ལས་རྣམས་ཀྱི་རྒྱུ་མཚན་གྱིས་རིན་པོ་ཆེ་རྣམས་དང་ཡང་ལྡན་པ་དང༌། ཟས་སྐོམ་གྱི་ཆུ་བོ་རྣམས་ཀྱིས་རྣམ་པར་<line/>
བརྒྱན་པ་དང༌། ལྗོན་ཤིང་དགའ་བར་གྱུར་པ་དང༌། སའི་ཉེ་འཁོར་གྱི་ཆ་དང་དེ་དག་རྣམས་ལ་བྱང་ཕྱོགས་སྒྲ་མི་སྙན་པའི་སྐྱས་བུ་རྣམས་རྩེ་དགའ་བར་བྱེད་དོ། །ཕྲེང་བ་འཛིན་པའི་<line/>
</page>
<page index="640" id="321A">༄༅། །རིའི་ཉེ་འཁོར་རྣམས་ན་རབ་ཏུ་གནས་པའི་སྐྱེས་བུ་གང་ཡིན་པ་དེ་དག་རྣམས་ལ་རྟག་ཏུ་འགྱིང་བག་ཅན་ཞེས་བྱ་བའི་མིང་འབྱུང་བར་འགྱུར་རོ། །<line/>
ཕྲེང་བ་འཛིན་པའི་ཉེ་འཁོར་རྣམས་ལ་སྐྱེས་བུ་གང་དག་འགྱིང་བག་ཅན་ཡིན་ཏེ། ཇི་ལྟར་ཡོངས་འདུས་བརྟོལ་གྱི་རྩ་བ་ན་ལྷ་རྣམས་ཀྱི་དབྱར་ཟླ་བ་བཞི་པོ་རྣམས་མ་གཏོགས་<line/>
པ་དང༌། ལྷ་རྣམས་ལ་མིག་འཛུམ་པ་མེད་པ་དང༌། ཤ་དང་རུས་པ་དང་ཆུ་སེར་དང་པགས་པ་མེད་པ་རྣམས་དང་འདི་དག་རྣམས་མ་གཏོགས་པ་ལྷ་རྣམས་དང་བྱང་ཕྱོགས་<line/>
སྒྲ་མི་སྙན་གྱི་སྐྱེས་བུ་རྟག་ཏུ་འགྱིང་བག་ཅན་རྣམས་ནི། ཐམས་ཅད་ཀྱང་མཚུངས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་པ་ལས་དང་ཆོས་ལ་ཡང་དག་པར་ཀུན་ཏུ་<line/>
ལྟ་བར་བྱེད་དེ། སེམས་ཅན་དེ་དག་རྣམས་ནི། རྒྱགས་པ་རྣམ་པ་གསུམ་གྱིས་རྒྱགས་པར་གྱུར་ནས་ལེགས་པར་སྤྱོད་པ་རྣམས་སྤྱོད་པར་མི་བྱེད་དོ། །འདི་ལྟ་སྟེ། གཟུགས་<line/>
ཀྱིས་རྒྱགས་པ་དང་ལང་ཚོའི་རྒྱགས་པ་དང་གསོན་པའི་རྒྱགས་པ་རྣམས་ཀྱིས་རྒྱགས་པར་གྱུར་པའི་ཕྱིར་ན། ལུས་ཀྱིས་ལེགས་པར་སྤྱད་པ་རྣམས་མི་སྤྱོད་དོ། །ངག་གིས་<line/>
ལེགས་པར་སྤྱད་པ་རྣམས་མི་སྤྱོད་དོ། །ཡིད་ཀྱིས་ལེགས་པར་སྤྱད་པ་རྣམས་མི་སྤྱོད་དོ། །ལེགས་པར་བྱས་པའི་ལས་ཀྱི་ལྷག་མ་རྣམས་ཀྱིས་ལྷ་རྣམས་སུ་སྐྱེའོ། །ལྷའི་<line/>
</page>
<page index="641" id="321B">འཇིག་རྟེན་དེ་ལས་ཤི་འཕོས་པར་གྱུར་ནས་དམྱལ་བ་དང༌། ཡི་དྭགས་དང༌། དུད་འགྲོ་དང༌། མི་རྣམས་སུ་སྐྱེ་བར་འགྱུར་ཏེ། གང་གི་ཕྱིར་སྲེད་པ་ནི། དུག་གི་མཆོག་ཟས་དང་འདྲེས་<line/>
པ་ཡིན་པའི་ཕྱིར་སེམས་ཅན་རྣམས་ལ་མཆོག་ཏུ་རྩུབ་པ་དང༌། མཆོག་ཏུ་འཆིང་བ་དང༌། མཆོག་ཏུ་ཉམ་ང་བ་ཡིན་ནོ། །དེས་བཅིངས་པའི་ཕྱིར་ན་སེམས་ཅན་འདི་དག་རྣམས་ཀྱིས་<line/>
ནི༑ ངེས་པ་ཁོ་ནར་སྔོན་གྱི་མཐའ་དང༌། ཕྱི་མའི་མཐའ་དག་ཀུན་ཏུ་མི་ཤེས་པ་ཡིན་ནོ། །མངར་བའི་མཆོག་ཏུ་གྱུར་པ་ལ་འབྲས་བུ་རྩུབ་པའི་འདོད་པ་རྣམས་ཐམས་ཅད་ནི། ཀིམྤ་<line/>
ཀ་སྨིན་པ་དང་འདྲ་པ་དང༌། ས་འོག་གི་ཞགས་པ་དང་འདྲ་བ་ཡིན་པ་དེ་དག་སེམས་ཅན་གྱིས་མ་རིག་གོ །གཡང་ས་དང་འདྲ་བ་དང༌། ཐམས་ཅད་ཀྱང་རྣམ་པར་བྲལ་བ་དང༌། འཆི་<line/>
བའི་སྡུག་བསྔལ་དང༌། སྡུག་བསྔལ་རྣམས་ལ་དཔེ་མེད་པ་ཡིན་ནོ། །རིན་ཆེན་པོའི་འབབ་ཆུའི་ཤུགས་ལྟར་གཡོ་བ་ཡིན་པས་ལང་ཚོ་ཡང་འདི་ན་རྟག་པ་མ་ཡིན་ཏེ། བརྟན་པ་དང་<line/>
ཡོངས་སུ་མི་འགྱུར་བའི་ཆོས་ཅན་གྱི་གནས་སྐབས་གཅིག་ཀྱང་འགྲོ་བ་ལྔ་ན་ཡོད་པ་མ་ཡིན་ནོ། །འདི་ལྟར་ཉེས་པ་བྱས་པ་ལས་ཀྱི་འཁོར་ལོའི་རླུང་གིས་ཡང་དང་ཡང་འཁོར་བར་<line/>
གྱུར་ཏུ་ཟིན་ཀྱང་སྲོག་ཆགས་འདི་དག་རྣམས་ནི། སྐྱོ་བའང་སྐྱེ་བར་མི་འགྱུར་རོ། །ཕྲེང་བ་འཛིན་པའི་རི་དང་ཉེ་འཁོར་གྱི་སྐྱེས་བུ་རྟག་ཏུ་འགྱིང་བག་ཅན་རྣམས་ལའང་ཡང་དག་པར་<line/>
</page>
<page index="642" id="322A">༄༅། །བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ལ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་<line/>
ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་རིའི་རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པའམ། ཁྲུས་ཀྱི་རྫིང་བུའི་རིགས་སུ་གྱུར་པ་གང་ཡིན་པ་དེ་དག་<line/>
དགའ་བ་དང༌། ཤིན་ཏུ་དགའ་བ་དང༌། མཆོག་ཏུ་དགའ་བར་གྱུར་པ་གཞན་གང་དག་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་<line/>
པ༑ བྱང་ཕྱོགས་སྒྲ་མི་སྙན་ན་ཤིན་ཏུ་དགའ་བར་གྱུར་པའི་རིའི་རིགས་གཞན་ངག་ཀྱང་ཡོད་དོ། །འདི་ལྟ་སྟེ། དུས་ན་དགའ་བ་ཞེས་བྱ་བའི་རི་བོ་རྒྱར་དཔག་ཚད་སྟོང་ཡོད་པ།<line/>
མཐོར་དཔག་ཚད་སུམ་ཅུ་པར་གྱུར་པའོ། །དེ་ལ་ཡང་དུས་དྲུག་པོ་འདི་དག་རྣམས་ཉིད་རྟག་ཏུ་ཉེ་བར་གནས་པ་ཡིན་ཏེ། འདི་ལྟ་སྟེ། དགུན་སྟོད་དང༌། དགུན་སྨད་དང༌། སོས་ཀ་དང༌།<line/>
དཔྱིད་ཀ་དང༌། དབྱར་དང༌། སྟོན་ལ་སོགས་པའོ། །རི་དེ་ལ་ཡུལ་ཕྱོགས་འདི་དག་དང༌། དགུན་སྟོད་ནི། གང་དག་ཡིན་ཞིང༌། དེ་ལའང་དགུན་སྟོད་སྐྱེ་བའི་ལྗོན་ཤིང་གི་མེ་ཏོག་<line/>
རབ་ཏུ་རྒྱས་པ་རྣམས་ཡིན་ན། དེ་ལ་དགུན་སྟོད་སྐྱེ་བའི་ལྗོན་ཤིང་གི་རིགས་རྣམས་ནི། འདི་ལྟ་སྟེ། སྭ་རི་ཤཱངྒ་ན་དང༌། ཁྲོ་བ་དང༌། བད་ཀྱིས་རྒས་པ་དང༌། བུང་བ་བགྲོད་<line/>
</page>
<page index="643" id="322B">པར་བྱེད་པ་དང༌། དེ་ངེས་པར་དྲི་ཞིམ་པ་དང༌། མྱུ་གུ་མེད་པ་དང༌། ཙཀྲ་པཱ་ཀཱས་རྗེས་སུ་སྒྲ་སྒྲོག་པ་དང༌། མཆོག་ཏུ་དགའ་བར་འགྱུར་བའི་མེ་ཏོག་དང༌། གླུ་ཕུན་སུམ་ཚོགས་པ་དང༌། ཟབ་<line/>
མོར་སྐྱེས་པ་དང༌། ནི་ཏཱནྟཾ་དང༌། མཆོག་ཏུ་ཁྲོ་བ་དང༌། ཉི་མ་དང་བཅས་པ་དང༌། མེ་ཏོག་བཅོ་ལྔ་པོ་དེ་དག་རྣམས་ནི། དགུན་སྟོད་ཀྱི་དུས་སུ་སྟེ། དགུན་སྟོད་སྐྱེ་བ་རྣམས་ཡིན་ནོ། །དུས་<line/>
ན་དགའ་བའི་རི་བོའི་ཡུལ་ཕྱོགས་གཉིས་པ་ལ་ནི། དགུན་སྨད་ཀྱི་དུས་སུ་འབྱུང་བ་རྣམས་ཡིན་ནོ། །དེ་ལ་མེ་ཏོག་གི་རིགས་འདི་དག་རྣམས་དུས་སུ་དགའ་བའི་རི་ལ་དགུན་སྨད་ཁ་<line/>
འབྱེ་བ་ཡིན་ཏེ། བྱང་ཕྱོགས་སྒྲ་མི་སྙན་པའི་རི་ལ་བྱང་ཕྱོགས་སྒྲ་མི་སྙན་པ་རྣམས་ཀྱི་དབང་གི་འབྲས་བུ་ཡིན་ནོ། །དུས་ན་དགའ་བའི་རི་བོའི་ཡུལ་ཕྱོགས་གཞན་ལ་ནི། སོ་ས་<line/>
ཀའི་དུས་སུ་འབྱུང་བར་འགྱུར་ཏེ། དེ་ལ་མེ་ཏོག་གི་རིགས་ནི། འདི་དག་རྣམས་ཡིན་ནོ། །འདི་ལྟ་སྟེ། ཤིན་ཏུ་ཁ་བྱེ་བ་དང༌། པདྨ་དང༌། ཀུ་ར་བ་ཀཾ་དང༌། དྲི་མང་བ་དང༌། བུང་པ་འཁོར་<line/>
བ་དང༌། ས་མ་མ་ཏ་དང༌། མྱ་ངན་མེད་དང༌། ཀིཾ་ཤུ་ཀ་དང༌། མྱ་ངན་མེད་སྔོན་པོ་དང༌། འགྲིབ་པ་མེད་པའི་དྲི་དང༌། ཀུ་མུ་ཌ་དང༌། ཨ་མྲ་ཌ་ཀཾ་དང༌། ཀླུང་དུ་སྐྱེ་བ་དང་ལྡན་པ་དང༌། ནི་ཙི་<line/>
ཏ་དང༌། ལ་མྲ་དང༌། བཱནྟི་ཀ་དང༌། མེ་ཏོག་ལ་བྱ་དགའ་བ་དང༌། རྟག་ཏུ་མེ་ཏོག་ཁ་འབྱེ་བ་དང༌། འདབ་མ་སྟོང་པ་དང་རྣམས་ཡིན་ནོ། །ཉི་ཤུ་པོ་འདི་དག་རྣམས་ནི། སོས་ཀའི་དུས་<line/>
</page>
<page index="644" id="323A">༄༅། །སུ་ཡིན་ཏེ། ཡུ་ཏི་ཀ་དང་དུས་སུ་རྒྱུ་བའི་མེ་ཏོག་གི་རིགས་རྣམས་ཀྱང་ཡིན་ནོ། །དུས་སུ་དགའ་བའི་རིའི་ཡུལ་ཕྱོགས་གཞན་ལ་ནི། དཔྱིད་ཀྱི་མེ་ཏོག་གི་<line/>
རིགས་འདི་དག་རྣམས་འབྱུང་ངོ༌། །འདི་ལྟ་སྟེ། ཙམ་པ་ཀ་དང༌། སུ་མ་ན་སཿ་དང༌། གསེར་གྱི་ཡུ་ཏི་ཀ་དང༌། དུས་ན་རྒྱུ་བ་དང༌། དུ་བས་གྲོལ་བའི་དྲི་དང༌། པདྨ་དང༌། བུང་བ་གནས་པ་<line/>
དང༌། པ་ས་སཾ་དང༌། ཤི་ཏ་ཏི་དང༌། ཨ་མྲ་དང༌། དྲི་མཉམ་པ་དང༌། དྲི་རྟག་པ་དང༌། ཟངས་ཀྱི་རོ་དང༌། རླུང་གིས་འདེབས་པ་དང༌། འདབ་མ་བགྱ་པ་དང༌། ཏ་མའི་རོ་དང༌། ཉི་མ་<line/>
ཕྱེད་པ་དང༌། ཙུ་ལཱ་ལན་དང༌། ཏི་ལའི་དངོས་པོའི་མདོག་དང༌། བྱིས་པའི་མེ་ཏོག་དང༌། ཛ་ཏི་ལྭ་དང་རྣམས་ཏེ། མེ་ཏོག་གི་རིགས་ཉི་ཤུ་པོ་དེ་དག་རྣམས་ནི། དཔྱིད་ཀྱི་དུས་ན་<line/>
འབྱུང་སྟེ། བྱང་ཕྱོགས་སྒྲ་མི་སྙན་པ་རྣམས་ཀྱི་ལེགས་པར་བྱས་པའི་ལས་ཀྱི་དབང་གིས་དུས་ན་དགའ་བའི་རི་བོ་ལ་དཔྱིད་ཀྱི་དུས་ན་ཡིན་ནོ། །དུས་ན་དགའ་བའི་རིའི་ས་<line/>
ཕྱོགས་གཞན་དག་རྣམས་ལ་ནི། དབྱར་གྱི་མེ་ཏོག་འདི་དག་རྣམས་འབྱུང་སྟེ། འདི་ལྟར་ཡང་ཀེ་ཏ་ཀ་དང༌། ཀུ་ཊ་ཛང་དང༌། བརྒྱ་འགྲོ་བ་དང༌། ས་ལ་འགྱིང་ཞིང་དགའ་བར་<line/>
གྱུར་པ་དང༌། དེ་རིའི་ཕྲེང་བ་དང༌། རྡོ་ལས་སྐྱེས་པ་དང༌། ཀ་དམ་པ་ལ་དགའ་བ་དང༌། ངང་པ་འཁོར་བ་དང༌། མེ་ཏོག་དྲི་ཞིམ་པོས་དགའ་བ་དང༌། ཟངས་ཀྱི་རོ་དང༌། ས་ལི་ལ་དང༌།<line/>
</page>
<page index="645" id="323B">ཙནྡྲཱ་དི་ཀཱ་དང༌། ཀླུང་དུ་སྐྱེས་པ་དང༌། རྩེ་མོ་མཐོང་བ་དང་རྣམས་ཏེ། སྟོན་ཡང་མེ་ཏོག་གི་རིགས་ཉི་ཤུ་པོ་དེ་དག་རྣམས་འབྱུང་བ་ཡིན་ནོ། །དེ་ལ་དུས་ན་དགའ་བའི་རི་བོ་ལ་དེ་ལྟར་<line/>
དེ་དག་རྣམས་དུས་དྲུག་ཏུ་ཡིན་ཞིང་ཉེ་འཁོར་རྣམས་ནའང་དུས་ཀྱི་འཁོར་ལོ་སྟེ། དེ་དུས་དེ་དག་རྣམས་ཀྱིས་དེ་སྲིད་དུ་བྱང་ཕྱོགས་སྒྲ་མི་སྙན་རྟག་པ་ཁོ་ནར་དགའ་བར་གྱུར་པའི་<line/>
མེ་ཏོག་དང༌། འབྲས་བུ་དང༌། དྲུ་མའི་འབྲས་བུ་དང༌། ལྗོན་ཤིང་དང༌། ཁྲུས་ཀྱི་རྫིང་བུ་དང༌། ཆུ་ཀླུང་གི་ངོས་རྣམས་ཀྱིས་ཀྱང་དུས་སུ་དགའ་བའི་རི་བོ་དེ་ལྟར་དགའ་བར་གྱུར་པ་ཡིན་<line/>
ནོ༑ ༑དེ་བཞིན་དུ་གཞན་དག་རྣམས་ཀྱང་དུས་རྣམས་ལ་དེ་ལྟར་ཡིན་པ་ནི། སྔར་བཞིན་ནོ། །དུས་ན་དགའ་བའི་རིའི་ཉེ་འཁོར་ན་གནས་པར་འགྱུར་བའི་སྐྱེས་བུ་དེ་དག་རྣམས་ནི།<line/>
དེ་རི་རིང་བ་ཞེས་བྱ་བའི་མིང་དུ་འགྱུར་རོ། །གཞན་ཡང་རྣལ་འབྱོར་སྤྱོད་པ་ལས་ཀྱི་ཆོས་ལ་ཀུན་ཏུ་ལྟ་བར་བྱེད་དེ། ཇི་ལྟར་སེམས་ཅན་འདི་དག་རྣམས་སྔོན་ལེགས་པར་བྱས་པ་<line/>
རྣམས་ཟད་པར་བྱེད་པ་ཡིན་པ་དང༌། གསར་པ་རྣམས་ཀྱང་མི་བྱེད་པ་ཡིན་ལ། དེ་དག་རྣམས་ནི། སོ་སོར་མངོན་པར་ཤེས་པ་ཡང་མ་ཡིན་ནོ། །ཇི་ལྟར་དུས་ཚོད་ཀྱི་འཁོར་ལོ་རྣམས་<line/>
འཁོར་བར་གྱུར་པའི་དུས་ན་སྐྱེས་བུ་འདི་དག་རྣམས་ཀྱི་ཚེ་ཀུན་ནས་གཅོད་པར་བྱེད་པ་ཡིན་ནོ། །དུས་ཀྱི་མེས་ཚེའི་ཤིང་རྣམས་སྲེག་པར་བྱེད་དོ། །དུས་ཀྱི་རྡོ་རྗེས་ཚེའི་ལོ་ཏོག་རྣམས་<line/>
</page>
<page index="646" id="324A">༄༅། །འཇོམས་པར་བྱེད་དོ། །དུས་ཀྱི་སེངྒེས་སྐྱེས་བུ་རི་དྭགས་རྣམས་རབ་ཏུ་བཅོམ་ནས་ཟ་བར་བྱེད་དོ། །འཆི་བདག་གི་དུས་ནི། ཆུ་བོ་དང་མཚུངས་པས་སྐྱེས་<line/>
བུའི་ལྗོན་ཤིང་རྣམས་མངོན་པར་བསྡུས་ཤིང་བསྐྱེད་ནས་འཇོམས་པར་བྱེད་དོ། །དུས་ནི། སྤྱང་ཀི་དང་མཚུངས་པ་དང་སྦྲུལ་དང་མཚུངས་པའི་ཕྱིར་ན་སྐྱེས་བུ་རྣམས་གསོད་པར་<line/>
བྱེད་དོ༑ ༑འཆི་བདག་ནི། གླང་པོ་ཆེ་དང་འདྲ་བས་རྩྭ་ཀ་ཏ་པ་ཏ་དང་མཚུངས་པའི་ཁམ་གྱིས་མིད་པར་བྱེད་དོ། །འཆི་བདག་ནི། རླུང་དང་མཚུངས་པས་སྐྱེས་བུའི་ལྗོན་ཤིང་རྣམས་<line/>
རྩ་བ་ནས་སྐྱེལ་བར་བྱེད་དོ། །སྐྱེ་བོ་རྣམས་ཐམས་ཅད་ཀྱིས་ཀྱང་སྤང་བར་མི་ནུས་པའི་འཆི་བདག་གི་འཇིགས་པ་དེ་དག་རྣམས་སྐྱེས་བུ་རྣམས་ཅིའི་ཕྱིར་ཀུན་ཏུ་མ་རྟོགས་པ་ཡིན་<line/>
ནོ༑ ༑གང་གིས་ལང་ཚོ་ལ་བབ་པ་རྣམས་ཐམས་ཅད་ལ་ཡང་ཅོ་འདྲི་བར་བྱེད་པ་དང༌། སྟོབས་རྣམས་ཐམས་ཅད་འཇིག་པར་བྱེད་པ་དང༌། སྐྱེ་བོ་རྣམས་ཐམས་ཅད་ཀྱིས་བཞད་<line/>
གད་དུ་བྱེད་པའི་རྒས་པའང་མཐོང་བ་མ་ཡིན་ན། རྟེན་ཉམས་ཆུང་བར་བྱེད་པ་དང༌། མིག་དང༌། རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་རྣམས་དང་ཉེ་བར་འགལ་བར་བྱེད་པ་<line/>
དང༌། ཁ་ཆུ་རྣམ་པར་འཛག་པར་བྱེད་པ་དང༌། སྒུར་པོར་བྱེད་པ་དང༌། འགྲམ་པ་དང༌། སོ་དང༌། ཐོད་པ་དང༌། ཚིགས་པ་དང༌། གནད་དང༌། རྒྱུས་པ་རྣམས་ཉམས་པར་བྱེད་པ་དང༌།<line/>
</page>
<page index="647" id="324B">འགྲོ་བ་དང་འོང་བའི་གནས་རྣམས་ལ་གེགས་བྱེད་པ་པོར་གྱུར་པ། ལང་ཚོ་ལ་བབ་པ་རྣམས་ཐམས་ཅད་ལ་འགྲན་ཟླར་གྱུར་པ། ལང་ཚོ་ལ་བབ་པ་རྣམས་ཀྱང་ཁ་ཉེན་པའི་སར་གྱུར་པ།<line/>
འཆི་བདག་རྒྱལ་པོའི་གྲོང་ཁྱེར་དུ་འཇུག་པར་བྱེད་པ་པོ་དགའ་བ་དང༌། སྟོབས་དང༌། སྤྲོ་བ་རྣམས་འཇིག་པར་བྱེད་པ་པོ། སྒྱུ་སྙོམ་པ་ལ་དགའ་བར་གྱུར་པའི་ས་ལ་སྣབས་དང༌། གཅིན་<line/>
དང༌། རྟུག་པ་རྣམས་མང་བར་གྱུར་པ། རྟག་ཏུའང་མ་ལ་སྟན་ལ་ལྷག་པར་སྙོམ་ལས་སུ་བྱེད་པ་པོར་གྱུར་པ། སེམས་ཅན་བག་མེད་པ་འདི་དག་རྣམས་ཀྱིས་ཅིའི་ཕྱིར་མ་མཐོང༌།<line/>
གང་གི་ཚེ་འཇིགས་པར་འགྱུར་བའི་ནད་ཀྱི་འཇིགས་པའང་ངེས་པར་འཇིགས་པར་གྱུར་པས་ཤིན་ཏུ་ཉེ་བར་གནས་པ་ཡིན་ཏེ། དེས་ནི། ཁམས་རྣམས་འཁྲུག་པར་བྱེད་པ་དང༌། དབང་<line/>
པོ་རྣམས་ཐམས་ཅད་ཀྱང་ལོངས་སྤྱོད་པར་བྱེད་པ་དང༌། རྒྱུས་པ་དང་རྐང་མར་དང་བཅུད་དང་པགས་པ་དང་ཁྲག་དང་ཤ་དང་ཚིལ་དང་རུས་པ་དང་ཁུ་ཆུ་དང་རྣམས་ཐམས་ཅད་ཀྱང་ཀུན་ཏུ་<line/>
སྐམ་པར་བྱེད་པ་དང༌། ཁུ་བ་རྣམས་ཐམས་ཅད་ཀྱི་འགྲན་དོ་བའི་དགྲར་གྱུར་པ་དང༌། ལངས་པར་བྱ་བ་དང་ལེགས་པར་འདུག་པར་ཡང་མི་བཟོད་པ་སྨན་དང་སྨན་པ་ལ་ལྟོས་ནས་<line/>
བཟློག་པར་བྱ་བ་བཟའ་བ་དང༌། བཏུང་བ་དང༌། བལྡག་པ་དང༌། མྱང་བར་བྱ་བ་ལ་སོགས་པ་རྣམས་ཐམས་ཅད་ཀྱང་མི་གཙང་བ་ལྟ་བུར་གྱུར་པ། རིད་པ་དང་ཉམ་ཆུང་བ་དང་གཉིད་<line/>
</page>
<page index="648" id="325A">༄༅། །ཕལ་ཆེ་བར་འགྱུར་ཏེ། པགས་པ་དང༌། རུས་པ་ཙམ་དང༌། སྐྱེ་བོ་ཐམས་ཅད་རང་གི་སྐྱེ་བོ་དང༌། གྲོགས་པོ་དང༌། ཉེ་འབྲེལ་དང༌། བུ་དང་ཆུང་མ་དང་བཅས་<line/>
པའི་འཆི་བདག་དང་འདྲ་བའི་སྡུག་བསྔལ་གང་ཡིན་པའི་ནད་ཀྱི་འཇིགས་པས་བདག་ཉིད་བྱིང་པར་འགྱུར་བར་རྟོགས་པ་ཡིན་ནོ། །རྣལ་འབྱོར་སྤྱོད་པ་དེ་སྐྱེས་བུ་བག་མེད་པར་གྱུར་པ་<line/>
དེ་དག་རྣམས་ལ་རྗེས་སུ་བརྩེ་བར་འགྱུར་རོ། །བརྩེ་བར་གྱུར་པས་ཀྱང་འདིའི་ཚངས་པའི་གནས་ཀྱི་སྤྱོད་ཡུལ་དུ་གྱུར་པ་རྣམས་ལ་འདི་ལྟ་སྟེ། བྱམས་པ་དང༌། སྙིང་རྗེ་དང༌། དགའ་<line/>
བའོ༑ ༑དེ་ལྟར་རྣལ་འབྱོར་སྤྱོད་པ་དེས་བྱང་ཕྱོགས་སྒྲ་མི་སྙན་པའི་སྐྱེས་བུ་བག་མེད་པས་གནས་པར་གྱུར་པའི་སེམས་ཅན་རྣམས་ལ་རྗེས་སུ་བརྩེ་བར་བྱེད་དོ། །འཁོར་བའི་བདག་<line/>
ཉིད་ནི། ཤིན་ཏུ་དམན་པ་ཡིན་པར་མཐོང་ངོ༌། །དབུ་བ་དང་ཆུའི་ཆུ་བུར་ལྟ་བུར་གྱུར་པའི་ལུས་ལ་ཀུན་ཏུ་ལྟ་བར་བྱེད་དོ། །སྒྱུ་མ་ལྟ་བུར་གྱུར་པའི་རྣམ་པར་ཤེས་པ་ལ་ཡེ་ཤེས་<line/>
ཀྱིས་ཀུན་ཏུ་ལྟ་བར་བྱེད་དོ། །རྨི་ལམ་གྱི་ནད་དང་འདྲ་བར་གྱུར་པའི་ཕུན་སུམ་ཚོགས་པ་རྣམས་ལ་ཀུན་ཏུ་ལྟ་བར་བྱེད་དོ། །དེས་པ་ཁོ་ནར་ཡང་ཡིད་འབྱུང་བར་འགྱུར་རོ། །གཞན་<line/>
ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་རིའི་རིགས་སམ། ཆུ་ཀླུང་གི་རིགས་སམ། ལྗོན་ཤིང་གི་རིགས་སུ་<line/>
</page>
<page index="649" id="325B">གྱུར་བ་དགའ་བ་དང༌། ཤིན་ཏུ་དགའ་བ་དང༌། མཆོག་ཏུ་དགའ་བར་གྱུར་པ་གཞན་ཅི་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། བྱང་<line/>
གི་སྒྲ་མི་སྙན་ན་རི་གཞན་ཀུན་དགའ་བ་འཛིན་པ་ཞེས་བྱ་བ་དཔག་ཚད་སྟོང་པ་ཡོད་དོ། །རི་ཀུན་དགའ་བ་འཛིན་པའི་ཉེ་འཁོར་ན་ནི། རྒྱུ་མཐུན་པ་ཞེས་བྱ་བའི་ནགས་དཔག་ཚད་ལྔ་<line/>
བརྒྱ་པ་ཡོད་དོ། །ནགས་དེ་ན་ནི། འབྱུང་ཁུངས་རྣམས་ཐམས་ཅད་དང་ལྡན་ནོ། །དེ་ལ་འབྱུང་ཁུངས་འདི་དག་རྣམས་ཡོད་དེ། འདི་ལྟ་སྟེ། གསེར་གྱི་འབྱུང་ཁུངས་དང༌། དངུལ་གྱི་<line/>
འབྱུང་ཁུངས་དང༌། ཟངས་མའི་འབྱུང་ཁུངས་དང༌། ཆང་གི་འབྱུང་ཁུངས་དང༌། སྦྲང་རྩིའི་འབྱུང་ཁུངས་དང༌། རོ་དྲུག་གི་འབྱུང་ཁུངས་རྣམས་ཏེ། འབྱུང་ཁུངས་དེ་དག་དང༌།<line/>
གཞན་དག་རྣམས་ཀྱང་དེ་དག་ལ་ཡོད་པ་ཡིན་ནོ། །རྒྱུ་མཐུན་པའི་ཉེ་འཁོར་རྣམས་ནི། དགའ་བར་གྱུར་པ་ཡིན་ཏེ། གང་ལ་བཻ་ཌཱུཪྻ་དང་མཚུངས་པར་གྱུར་པའི་ལྗོན་ཤིང་རྣམས་<line/>
ལ་ནི། མེ་ཏོག་གི་འཁྲི་ཤིང་རྣམས་ཀྱིས་ཡོངས་སུ་བསྐོར་བ་དང༌། གསེར་གྱི་འདབ་མའི་པདྨའི་རྫིང་བུ་རྣམས་ཀྱི་ནི། དངུལ་གྱི་ཡུ་བ་ཅན་ཡིན་ནོ། །དངུལ་གྱི་འདབ་མ་ལ་ནི།<line/>
གསེར་གྱི་ཡུ་བ་ཅན་ཡིན་ནོ། །གསེར་དང་དངུལ་གྱི་འདབ་མ་རྣམས་ལ་ནི། བཻ་ཌཱུཪྻའི་ཡུ་བ་ཅན་རྣམས་ཏེ། ཉི་མ་ཤར་མ་ཐག་ཐོག་ལྟར་དམར་བའི་པདྨ་རྣམས་ཀྱིས་ཁྱབ་པར་<line/>
</page>
<page index="650" id="326A">༄༅། །གྱུར་པའི་པདྨའི་རྫིང་བུ་དེ་དག་རྣམས་ལ་བྱ་སྣ་ཚོགས་པ་རྣམས་ཀྱིས་ཉེ་བར་མཛེས་པའོ། །འདི་ལྟ་སྟེ། དང་པ་དང༌། ཁྲུང་ཁྲུང་དང༌། བེ་ཀཻཿ་དང༌།<line/>
མཚོའི་ཁྲུང་ཁྲུང་དང༌། ཀ་རམ་པ་དང༌། རི་དྭགས་ཀྱི་མགྲིན་པ་པ་དང༌། ཆུ་བྱ་དང༌། མདྦྷ་བ་དང༌། བླ་བཱཿ་དང༌། ཙ་པཱ་ཀ་དང༌། པཱ་ལུ་ཀཱ་དང༌། ཨཱ་དྱཱཿ་དང༌། སཱ་ར་སི་དང༌། པི་ལྭ་<line/>
ལཱཿ་དང༌། དུས་སུ་རྗོད་པར་བྱེད་པ་དང༌། ཨུཥྞ་བཱི་ར་བཿ་དང༌། མཚན་མོ་རྒྱུ་བ་དང༌། པདྨའི་རྡུལ་ལ་དགའ་བ་དང༌། སིནྡྷུའི་རླབས་དང༌། རླབས་ལས་སྐྱེས་པ་སྟེ། བྱའི་རིགས་<line/>
ཉི་ཤུ་པོ་དེ་དག་རྣམས་པདྨའི་རྫིང་བུ་དེ་ན་ཡོད་དོ། །རྒྱུ་མཐུན་པ་ཞེས་བྱ་བའི་ནགས་ཀྱི་ཉེ་འཁོར་དེ་ལས་ཤིན་ཏུ་འདས་ནས་ཀུན་དགའ་བ་འཛིན་པའི་རིའི་ཕྱེད་དུ་གྱུར་པ་ན་དཔག་<line/>
ཚང་བརྒྱ་ཡིན་ཏེ། དེ་ལ་འོད་མའི་ཀླུང་ན་ངེས་པར་གནས་པ་ཞེས་བྱ་བའི་སྐྱེས་བུ་རྣམས་ཡོད་དོ། །གང་དག་གསེར་གྱི་རང་བཞིན་དུ་གྱུར་པའི་ལྗོན་ཤིང་གི་ཚོགས་ན་དེ་དག་<line/>
གླུ་ལེན་པར་བྱེད་པ་ནའང་ནམ་མཁའ་ལ་གནས་ནས་ལྷའི་བུ་མོ་རྣམས་ཀྱང་ཉན་པར་བྱེད་དོ། །ཆུ་ཀླུང་དང་མཚེའུ་དང་ཉེ་བའི་ནགས་དང་བྱ་རྣམས་ཀྱང་ཕུན་སུམ་ཚོགས་<line/>
པར་གྱུར་པ་ནི། ཡུལ་འདི་ལའང་སྔར་བཞིན་ནོ། །གཞན་ཡང་རྣལ་འབྱོར་སྤྱོད་པ་བས་སེམས་ཅན་རྣམས་ཀྱི་ལས་ཀྱི་རྣམ་པར་སྨིན་པ་རྣམས་ཡང་དག་པར་རྗེས་སུ་<line/>
</page>
<page index="651" id="326B">མཐོང་སྟེ། སེམས་ཅན་འདི་དག་རྣམས་ནི། དུ་བར་བྱར་ཡོད་པ་ལ་གླུ་ལེན་པར་བྱེད་དོ། །ཅིའི་ཕྱིར་འདི་དག་རྣམས་མ་མཐོང་བ་ཡིན། བག་མེད་པས་བག་མེད་པར་རྣམ་པར་རྒྱུ་<line/>
བའི་ཕྱིར་ན་དམྱལ་བ་པ་རྣམས་སུ་ནི། དུ་བར་འགྱུར་བ་ཡིན་ན། ཀུན་ཏུ་གོ་བར་ཡང་མ་ཡིན་ནོ། །སྲེད་པའི་ཞགས་པའི་འཆིང་བས་བཅིངས་པར་གྱུར་པའི་སེམས་ཅན་རྣམས་<line/>
ཀྱིས་ལུས་དང་ངག་དང་ཡིད་ཀྱིས་ཉེས་པར་སྤྱོད་པ་གང་ཡིན་པ་དེ་རྣམས་བྱེད་དོ། །དེའི་རྣམ་པར་སྨིན་པ་རྣམས་ནི། རྩུབ་པ་ཡིན་པས་དམྱལ་བ་དང༌། ཡི་དྭགས་དང༌། དུད་འགྲོ་<line/>
རྣམས་སུ་སྐྱེ་བར་འགྱུར་རོ། །ལས་རྣམས་ཇི་ལྟ་བ་བཞིན་དུ་ཉེ་བར་འགྲོ་བ་ཡིན་པས་ཡང་སོས་དང༌། ཐིག་ནག་དང༌། བསྡུས་འཇོམས་དང༌། དུ་འབོད་དང༌། དུ་འབོད་ཆེན་པོ་དང༌།<line/>
ཚ་བ་དང༌། རབ་ཏུ་ཚ་བའི་དམྱལ་བ་རྣམས་སུ་ངུ་བ་དང་ལྷང་ཀྱོག་རྣམ་པ་སྣ་ཚོགས་པ་རྣམས་ཀྱིས་མངོན་པར་འཇོམས་པར་བྱེད་དོ། །འདོད་པའི་སྒྲ་དང༌། རེག་བྱ་དང༌། རོ་དང༌།<line/>
གཟུགས་དང༌། དྲིའི་སྲེད་པ་རྣམ་པ་ལྔས་ཀུན་ནས་ཉེ་བར་བཅིངས་ནས་སྔོན་གྱི་མཐའ་དང་ཕྱི་མའི་མཐའ་ལ་སེམས་ཅན་གྱི་རྒྱ་མཚོ་འཁོར་བ་ཡིན་ནོ། །དེ་ལྟར་རྣལ་འབྱོར་སྤྱོད་<line/>
པ་པས་འོད་མའི་ཀླུང་ལ་ངེས་པར་གནས་པའི་སྐྱེས་བུ་རྣམས་ལ་ཀུན་ཏུ་བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ལ་ལྟ་བར་བྱེད་དོ། །གཞན་ཡང་<line/>
</page>
<page index="652" id="327A">༄༅། །རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་དགའ་བའམ་ཆེས་དགའ་བར་གྱུར་པ་གཞན་ཅི་ཞེ་<line/>
ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པར་བྱང་ཕྱོགས་སྒྲ་མི་སྙན་ན་རི་གཞན་ཡང་ཡོད་དེ། ཡིད་ཀྱི་རྗེས་སུ་མཐུན་པ་ཞེས་བྱ་<line/>
བའི་རི་དཔག་ཆེད་ནི། སྟོང་དུ་གྱུར་པ་ཡིན་ནོ། །རི་དེའི་དགའ་བར་གྱུར་པ་རྣམས་ནི། མིའམ་ཅི་མོ་རྣམས་ཀྱིས་རྟག་པ་ཁོ་ནར་གླུ་ལེན་པར་བྱེད་པ་ཡིན་ཏེ། རིའི་རྩེ་མོ་རྣམས་དང་<line/>
ནགས་རྣམས་དང༌། ཉེ་བའི་ནགས་རྣམས་དང༌། རི་དོས་རྣམས་དང༌། རིའི་ཕུག་རྣམས་དང༌། རྫིང་བུ་རྣམས་དང༌། ཤིང་ཀེ་ཏ་ཀའི་ནང་རྣམས་དང༌། ཀླུའི་ནགས་ཀྱི་ནང་རྣམས་དང༌།<line/>
ནཱ་རི་ཀེ་ལའི་ནང་རྣམས་དང༌། ཤིང་པ་ན་སའི་ནང་རྣམས་དང༌། ཨ་རུ་རའི་ནགས་རྣམས་དང༌། ཨ་མྲའི་ནགས་རྣམས་དང༌། ཆུ་ཤིང་གི་ནགས་རྣམས་དང༌། གསེར་གྱི་དཔལ་<line/>
འབྲས་ཀྱི་ཤིང་གི་ནགས་རྣམས་དང༌། ཀ་པིཏྠའི་ནགས་རྣམས་དང༌། རྨ་བྱའི་ནགས་རྣམས་དང༌། ཁུ་བྱུག་གི་ནགས་རྣམས་དང༌། ནེ་ཙོའི་ནགས་ཀྱི་ནང་རྣམས་དང༌། ཆུ་ཀླུང་དང་<line/>
ཁྲུས་ཀྱི་རྫིང་བུ་དང༌། ཉེ་བའི་ནགས་རྣམས་དང༌། པདྨའི་ཚལ་རྣམས་དང༌། ཨུཏྤ་ལའི་ཚལ་རྣམས་དང༌། སིནྡྷུ་བཱ་རའི་ནགས་རྣམས་དང༌། གྲུབ་པའི་ནགས་རྣམས་དང༌། ཙུ་ཏའི་<line/>
</page>
<page index="653" id="327B">ནགས་རྣམས་དང༌། ཀུར་རའི་ནགས་རྣམས་དང༌། གསོན་པ་གསོན་པའི་ནགས་རྣམས་དང༌། ཏཎྜའི་ནགས་རྣམས་དང༌། རྫིང་བུ་དགའ་བར་གྱུར་པ་རྣམས་ལ་ཐམས་ཅད་ཀྱང་རིན་པོ་<line/>
ཆེའི་སྒྲ་སྙན་པ་ཡང་དག་པར་ལྡན་པ་སྐྱེ་བོ་རྣམས་ཐམས་ཅད་ཀྱི་རྣ་བར་ཡང་སྙན་པར་གྱུར་པ། སྲེད་པའི་ཟིལ་གྱིས་མནན་པར་གྱུར་པའི་བྱིས་པའི་བློ་ཅན་རྣམས་ལ་སླར་ཡང་བརྒྱ་<line/>
འགྱུར་དུ་སྲེད་པའི་མེ་ཀུན་ཏུ་འབར་བར་འགྱུར་བར་མིའམ་ཅི་མོ་རྣམས་ཀྱིས་གླུ་ལེན་པར་བྱེད་དོ། །དེ་དག་གི་སྒྲ་དབྱངས་ཀྱི་རི་དྭགས་རྣམས་ཀྱང་སྒྲ་འབྱིན་པར་བྱེད་དོ། །ལྷན་ཅིག་<line/>
སྤྱོད་པར་བྱེད་དོ། །ལྷན་ཅིག་སྤྱོད་པར་གྱུར་པའི་བྱའི་ཚོགས་རྣམས་ཀྱང་ལྷན་ཅིག་ཏུ་རྩེ་དགའ་བར་བྱེད་དོ། །བདུད་རྩིར་རྟག་ཏུ་རུང་བའི་འབྲས་བུ་རྣམས་ཀྱང་ལེགས་པར་མེད་པར་<line/>
བྱེད་དོ། །བུང་བ་རྣམས་ཀྱང་རྩི་དག་ལ་འཐུང་བར་བྱེད་དོ། །རིག་པ་འཛིན་པ་རྣམས་དང་ལྷའི་བུ་མོ་རྣམས་ཀྱང་ནམ་མཁའ་ལ་འདུས་ནས་ཉན་པར་བྱེད་དོ། །དེ་ལྟར་ཡིད་ཀྱི་རྗེས་སུ་<line/>
མཐུན་པའི་རི་ལ་མིའམ་ཅི་མོ་དེ་དག་རྣམས་ཀྱི་ཀླུ་དགའ་ཞིང་སྙན་པ་ཡིན་ནོ། །རི་དེའི་ཉེ་འཁོར་རྣམས་ན་ཡང་བཻ་ཌཱུཪྻའི་རང་བཞིན་དང༌། གསེར་གྱི་བྲག་དང༌། དངུལ་གྱི་རྡོ་བ་དང༌། བི་<line/>
དྲུ་མའི་ལྗོན་ཤིང་དང༌། མུ་ཏིག་གི་ཕྱེ་མ་དང༌། བྱི་རུའི་ཀོང་བུ་རྣམས་དང༌། ཤེལ་གྱི་རྡོ་བ་དང༌། དུང་གི་ཀོང་བུ་འཇམ་པོ་རྣམས་དང༌། གསེར་གྱི་པདྨའི་རྫིང་བུ་རྣམས་ལ་དད་པ་རྣམས་<line/>
</page>
<page index="654" id="328A">༄༅། །ཀྱིས་ཉེ་བར་མཛེས་པར་བྱས་པ་དང༌། ལུས་རིན་པོ་ཆེ་རྣམ་པ་སྣ་ཚོགས་པ་ལས་གྲུབ་པའི་རི་དྭགས་རྣམས་དང༌། ཀོ་ཀ་ལིའི་སྒྲ་དང་བཅས་པའི་ནགས་དང༌།<line/>
རྨ་བྱ་དང་ཤང་ཤང་ཏེའུའི་སྒྲ་སྙན་པ་རྣམས་དང༌། ཁྲུས་ཀྱི་རྫིང་བུ་ན་བུང་བའི་སྒྲ་སྙན་པར་གྱུར་པ་རྣམས་ཏེ། དེ་ལྟར་ཡིད་ཀྱི་རྗེས་སུ་མཐུན་པའི་རིའི་དགའ་བ་ཡིན་ནོ། །སྐྱེ་བོ་<line/>
རྣམས་ཐམས་ཅད་ཀྱི་མིག་དང་རྣ་བར་སྡུག་ཅིང་སྙན་པ་ཡིན་ནོ། །ཐམས་ཅད་ཏུའང་རབ་ཏུ་དགའ་བ་དང༌། རྒོད་པ་དང༌། རོལ་པ་དང༌། རྩེ་བར་བྱེད་པ་དང༌། ཡོངས་སུ་སྤྱོད་པ་དང༌།<line/>
མི་ཕོ་མོ་དང༌། བྱའི་ཚོགས་རྣམས་ཀྱིས་ཀྱང་ཡིད་བདེ་བར་བྱེད་པ་ཡིན་ནོ། །རི་རབ་ལྷུན་པོ་གཉིས་པ་ལྟ་བུར་གྱུར་པ་དཔག་ཚད་ཉིས་སྟོང་འཕང་དུའོ། །མཐོ་བའི་ཡིད་ཀྱི་རྗེས་སུ་<line/>
མཐུན་པའི་རི་དེའི་འོད་ཀྱིས་དཔག་ཚད་ཉིས་སྟོང་དུ་མདོག་སྐྱ་བོར་བྱེད་དོ། །བཻ་ཌཱུཪྻའི་འོད་ཀྱི་གཟི་བརྗིད་ཀྱིས་གསེར་གྱི་མདོག་དང་ལྗོན་ཤིང་སྔོན་པོ་རྣམས་ཀྱང་ཉེ་བར་བཅོམ་<line/>
ནས་རི་སྐྱ་བོར་བྱེད་དོ། །དཔེར་ན། རི་རབ་ལྷུན་པོའི་གསེར་མདོག་བཟང་པོའི་གཟི་བརྗིད་ཀྱིས་རྩྭ་རྣམས་ཐམས་ཅད་ཀྱང་གསེར་བཞིན་དུ་འགྱུར་རོ། །འདི་ལྟ་སྟེ། ཡིད་ཀྱི་རྗེས་<line/>
སུ་མཐུན་པའི་རིའི་གཟི་བརྗིད་ཀྱིས་ཀྱང་ཐམས་ཅད་སྐྱ་བོར་འགྱུར་རོ། །རི་དྭགས་དང༌། བྱ་དང༌། ཆུ་དང༌། མཚེའུ་དང༌། ཆུ་ཀླུང་དང༌། ལྗོན་ཤིང་དང༌། པདྨ་རྣམས་ཀྱང་ཕུན་སུམ་<line/>
</page>
<page index="655" id="328B">ཚོགས་པ་ནི། རི་འདི་ལ་ཡང་སྔར་གྱི་བཞིན་ནོ། །རི་བོ་ཡིད་ཀྱི་རྗེས་སུ་མཐུན་པའི་ཉེ་འཁོར་ན་སྐྱེས་བུ་གང་དག་རབ་ཏུ་གནས་པ་དེ་དག་རྣམས་ནི། སྐྱ་བོར་སྣང་བ་ཞེས་བྱ་བའི་མིང་དུ་<line/>
འགྱུར་རོ། །སྐྱ་བོར་སྣང་བའི་སྐྱེ་བོ་རྣམས་ནི། གཟི་བརྗིད་ཆེ་བ་དང༌། གཟུགས་ཆེན་པོ་དང་ལྡན་པ་དང༌། མཆོག་ཏུ་དགའ་བ་དང༌། མཆོག་ཏུ་མཛེས་པ་དང༌། མེ་ཏོག་གི་ཕྲེང་བ་དང༌།<line/>
ཕྱེ་མ་དང༌། དྲི་དང༌། བྱུག་པ་དང༌། རྒོད་པ་དང༌། འགྱིང་བག་དང༌། གར་དང༌། གླུ་དང༌། རོལ་མོའི་སྒྲ་རྣམས་ལ་དགའ་བར་གྱུར་པ་དང༌། ཕན་ཚུན་ཕྲག་དོག་དང་སེར་སྣའི་དྲི་མ་རྣམས་<line/>
ཉེ་བར་བཅོམ་པ་དང༌། བདག་གི་བ་མེད་ཅིང་ང་རྒྱལ་མེད་པ་དང༌། སྐྱ་བོར་སྣང་བའི་སྐྱེས་བུ་རྣམས་ཐམས་ཅད་ཉིད་ཀྱང་ཕྲེང་བ་དང༌། ཕྱེ་མ་དང༌། དྲི་དང༌། བྱུག་པ་རྣམས་ཀྱིས་ལུས་<line/>
བརྒྱན་པ་ཡིན། རྣམ་པ་སྣ་ཚོགས་པའི་རོལ་མོའི་སྒྲ་དང་གླུ་དང་དྲི་ཟའི་སྒྲ་རྣམས་ཀུན་ནས་རྗོད་པར་བྱེད་པའི་ཆོས་དགའ་བར་འགྱུར་བ་རྣམས་ཀྱིས་ཐམས་ཅད་ཉིད་དགའ་བར་བྱེད་<line/>
དོ༑ ༑ཡིད་ལ་སྨོན་པའི་ཀུན་ཏུ་བསམ་པ་རྣམས་ཀྱང་གང་དང་གང་དག་ཡིད་ལ་སེམས་པར་བྱེད་པ་དེ་རྣམས་དེ་དག་ལས་འབྱུང་བར་འགྱུར་ཏེ། འདི་ལྟ་སྟེ། མ་བཏགས་པའི་<line/>
གོས་དང་རྣམ་པ་སྣ་ཚོགས་པ་རྣམས་དང༌། རྣམ་པ་སྣ་ཚོགས་པའི་དོ་ཤལ་རྣམས་དང༌། དེ་ལ་འོས་པར་གྱུར་པའི་རྣམ་པ་སྣ་ཚོགས་པའི་རྒྱན་རྣམས་དང༌། ཉལ་བའམ་རབ་ཏུ་སད་<line/>
</page>
<page index="656" id="329A">༄༅། །པར་གྱུར་པ་ན་ཡང་ཐོས་ན་དགའ་བར་འགྱུར་བ་ཡིད་དུ་འོང་བ་ལས་ཀྱང་ཡིད་དུ་འོང་བར་གྱུར་པའི་སྒྲ་མ་འདྲེས་པ་རྣམས་རྣམ་པ་སྣ་ཚོགས་<line/>
པའི་བྱ་བརྒྱ་སྟོང་དུ་མ་རྣམས་ཀྱིས་སྒྲོག་པར་བྱེད་དོ། །རིགས་བརྒྱ་ཕྲག་དུ་མའི་པདྨའི་རྫིང་བུ་རྣམས་ཀྱི་དྲི་ཞིམ་པོ་རྣམས་ཀྱང་རྟག་ཏུ་སྣོམ་པར་བྱེད་དོ། །སྐྱ་བོར་སྣང་བའི་<line/>
སྐྱེས་བུ་རྣམས་ཀྱིས་དེ་ལྟར་བཟང་པོའི་ལས་ཀྱི་འབྲས་བུ་སྤྲུལ་པའི་བདེ་བ་རྣམས་ཉམས་སུ་མྱོང་བར་བྱེད་དོ། །དེ་བཞིན་དུ་དམན་པ་དང༌། བར་མ་དང༌། མཆོག་ཏུ་ལེགས་<line/>
པར་བྱས་པ་རྣམས་ཀྱང་ཡིན་ནོ། །གཞན་ཡང་རྣལ་འབྱོར་སྤྱོད་པ་པ་ལས་ཀྱི་ཆོས་ཀྱི་རྣམ་པར་སྨིན་པ་ལ་རྗེས་སུ་ལྟ་བར་བྱེད་དོ། །ཀྱེ་མ་ཇི་ལྟར་ན་སེམས་ཅན་འདི་དག་རྣམས་<line/>
ཀྱིས་ལེགས་པར་བྱས་པའི་ལས་ཟད་པ་རྗེས་སུ་མ་མཐོང་བ་ཡིན། འདི་དག་རྣམས་ཀྱི་མངོན་སུམ་དུ་མ་གྱུར་བ་ཡིན་ནམ་ཞེ་ན། ཇི་ལྟར་སྐྱེ་བའི་སྡུག་བསྔལ་ནི། དང་པོ་ཉིད་དུ་པ་<line/>
མ་གཉིས་ཀྱི་ཁུ་ཆུ་དང་ཁྲག་དེ་དག་གཉིས་ཀྱིས་མི་སྟོང་པར་གྱུར་པའི་གཅིན་གྱི་ནང་དུ་གསུས་པའི་སྨད་ཀྱི་རུས་པའི་རང་བཞིན་གྱི་རྣམ་པ་ཞིང་གི་གདུབ་ཀོར་ལྟ་བུའི་མངལ་དུ་<line/>
རྣམ་པར་ཤེས་པའི་ས་བོན་སྐྱེའོ། །དེའང་ལས་ཀྱི་རླུང་གིས་བུ་སྣོད་བསྐོར་བར་གྱུར་པས་ཉི་མ་བདུན་པ་ལ་མེར་མེར་པོར་འགྱུར་རོ། །སྲོག་གཅོད་པ་སྤངས་པས་མེར་མེར་<line/>
</page>
<page index="657" id="329B">པོར་གྱུར་པ་དེ་ལ་གནས་པ་ན་ཡང་རྣམ་པར་ཤེས་པ་མི་འཕོའོ། །ཉི་མ་བདུན་པ་གཞན་ལ་ནི། གོར་གོར་པོར་འགྱུར་རོ། །རྣམ་པར་ཤེས་པ་ཡང་ལས་དང་ཉོན་མོངས་པ་དང་བཅས་<line/>
པའི་དབང་གིས་དེ་ཉིད་ལ་རྨོངས་ནས་གནས་སོ། །དེ་ལ་གནས་པ་ཉིད་ཀྱང་ཉི་མ་བདུན་པ་ཡིན་ཏེ། ཉི་མ་བདུན་ན་ཤའི་གོང་བུར་འགྱུར་རོ། །གཅིན་དང་རྟུག་པའི་ཚོགས་རྣམས་ཀྱང་<line/>
མའི་གསུས་པའི་སྨད་དུ་ཡིན་ཞིང༌། གང་དང་གང་དག་མའི་བྱ་བར་གྱུར་པའི་ལུས་རྣམ་པར་བསྐྱོད་པ་དང་ཟས་ཀྱི་བྱས་པ་རྣམས་ཀྱང་རུང་སྟེ། དེ་དང་དེ་དག་རྣམས་ཉིད་ཀྱིས་འདིའི་<line/>
གཟིར་བར་འགྱུར། ཇི་ལྟར་གཏུན་ཤིང་གིས་བུ་རམ་ཤིང་འཚིར་བར་བྱེད་པ་དེ་ལྟར་མངལ་ན་གནས་པ་འཚིར་བར་བྱེད་དོ། །གཞན་ཡང་ལས་ཀྱི་རླུང་གིས་ཤའི་གོང་བུ་དྲངས་པར་<line/>
གྱུར་པས་སྦོམ་པར་འགྱུར་རོ། །དེ་ལས་ནི། རྡོག་རྡོག་ལྔ་འབྱུང་བར་འགྱུར་ཏེ། རྐང་པ་གཉིས་ཀྱི་དང༌། ལག་པ་གཉིས་ཀྱི་དང༌། མགོའིའོ། །གཞན་ཡང་ལས་ཀྱི་རླུང་གིས་བསྐོར་<line/>
བར་གྱུར་པས་མངལ་ན་སྐྱེ་བ་ནི། མའི་གསུས་པར་འབྱུང་བར་འགྱུར་ལ། དེ་ལས་ཀྱང་ལྟེ་བའི་སྤུ་གུ་འབྱུང་བར་འགྱུར་རོ། །སྤུ་གུ་དེ་ནི། མའི་མཁལ་མའི་ནང་ནས་འབྱུང་བར་འགྱུར་<line/>
རོ༑ ༑གང་ཡང་གྲང་བ་དང༌། དྲོ་བ་དང༌། རོ་བཟང་བ་དང༌། རོ་ངན་པ་རྣམས་ཀྱང་རུང་སྟེ། མས་ཟས་ཟོས་པའི་རོ་དེ་ཡང་དེ་ལ་སྤུ་གུ་དེ་ནས་འཇུག་གོ །ལྟེ་བ་ནས་ཟས་ཀྱི་རོ་གང་ཡིན་<line/>
</page>
<page index="658" id="330A">༄༅། །པ་དེས་མངལ་ན་གནས་པ་འདི་ཀུན་ཏུ་འཚོ་བར་བྱེད་དོ། །དེ་ལྟར་མངལ་གྱིས་བྱས་པའི་ཤིན་ཏུ་སྡུག་བསྔལ་བ་དང༌། ཁྱད་པར་དུ་བཙེག་པ་རྣམས་<line/>
ཉམས་སུ་མྱོང་བར་འགྱུར་རོ། །དེ་གལ་ཏེ་མངལ་ན་གནས་པ་ན་དུས་བྱེད་པར་མ་གྱུར་ན་ནི། དེ་གཅིན་དང་ཁྲག་གི་གནས་སྐབས་ན་གནས་པའི་དེ་ལ་ཐམས་ཅད་རྫོགས་པར་<line/>
གྱུར་ནས་ཟླ་བ་བཅུ་ན་ཟུར་མ་མིག་གི་ནང་ནས་འདྲེན་པས་བུར་ཤིང་ལྟར་ཡན་ལག་དང་ཉིང་ལག་ཐམས་ཅད་འཚིར་བར་གྱུར་པས་མའི་སྐྱེ་གནས་ནས་འབྱུང་བ་ཡིན་ནོ། །སྐྱེས་<line/>
ནས་ཀྱང་རླུང་ཚ་བས་རེག་པར་གྱུར་པས་སྡུག་བསྔལ་གྱི་མཆོག་རྣམས་ཉམས་སུ་མྱོང་བར་འགྱུར་རོ། །སྐྱེས་པར་གྱུར་ནས་ཀྱང་མས་འདི་བོར་ནས་གར་འདོད་པ་ཀུན་ཏུ་རྒྱུ་བར་<line/>
འགྱུར་རོ། །དེ་ཡང་བདག་ཉིད་ཀྱི་འཐེབ་མོ་ནུ་བར་བྱེད་དོ། །དེ་ལས་འོ་མ་འབྱུང་བར་འགྱུར་རོ། །དེས་ཀྱང་བདག་ཉིད་འཚོ་བར་འགྱུར་རོ། །དེ་ལྟར་དུས་དེ་ཉིད་ཀྱི་ཚེ་ན་བྱིས་པ་<line/>
ཡིན་ཏེ༑ ལྷག་པས་ནི། ལང་ཚོ་ལ་རེག་པར་འགྱུར་རོ། །དེ་དག་རྣམས་ནི། དུས་ཀྱི་རླུང་གིས་ངེས་པར་བཏབ་པ་ཡིན་ནོ། །དེས་ན་སེམས་ཅན་དེ་དག་རྣམས་ལས་ཀྱི་བགོ་སྐལ་ལ་<line/>
སྤྱོད་པར་བྱེད་པ་དང༌། ལས་ཀྱི་སྐྱེ་གནས་པར་གྱུར་པ་དང༌། ལས་བརྟན་པར་བྱས་པ་རྣམས་ཡིན་ཏེ། དགེ་བའམ་མི་དགེ་བར་གྱུར་པ་རྣམས་ཀྱང་རུང་སྟེ། ཇི་ལྟར་ལས་བྱས་པར་<line/>
</page>
<page index="659" id="330B">གྱུར་པའི་ལས་དེ་དང་དེ་དག་རྣམས་ཀྱི་སྐལ་བ་ཅན་དུ་འགྱུར་བ་ཡིན་ནོ། །འོན་ཀྱང་སྐྱེས་བུ་དེ་དག་རྣམས་ཀྱིས་ནི། ལས་དང་རྣམ་པར་སྨིན་པ་རྣམས་མངོན་སུམ་དུ་མཐོང་བའང་མ་<line/>
ཡིན་ནོ། །ཀྱེ་མ་ཀྱི་ཧུད་བག་མེད་པར་རྣམ་པར་རྒྱུ་བའི་སེམས་ཅན་འདི་དག་ནི། ཤིན་ཏུ་སྡུག་བསྔལ་བ་ཡིན་ཏེ། གང་གི་ཕྱིར་སྡུག་བསྔལ་གྱི་མཆོག་ཏུ་གྱུར་པའི་ལྗོན་ཤིང་<line/>
རྣམས་ཀྱི་རྩ་བའང་སྐྱ་བ་ཡིན་ནོ། །སྐྱེ་བ་ཡོད་པར་གྱུར་ནས་ཚ་བ་དང༌། གྲང་བ་དང༌། ལྟོགས་པ་དང༌། སྐོམ་པ་དང༌། ངལ་བ་དང༌། ཉམ་ཆུང་བ་དང༌། མི་མཐུན་པ་དང༌། ཕྲད་པ་དང༌།<line/>
མཐུན་པ་དང་བྲལ་བ་དང༌། རྒ་བ་དང༌། འཆི་བ་རྣམས་ཀྱང་འབྱུང་བར་འགྱུར་རོ། །འཁོར་བ་ན་སྡུག་བསྔལ་ཕུལ་དུ་བྱུང་བར་འགྱུར་བ་ནི། སྐྱེ་བ་ཡིན་ནོ། །འཁོར་བ་འདི་ནི། ཕུན་<line/>
སུམ་ཚོགས་པ་དང་རྒུད་པའི་འཕྱང་མོ་ཉུག་པ་ལ་ཞོན་པ་ཡིན་ནོ། །འཁོར་བ་འདི་ནི། མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པ་ཡིན་ནོ། །ཇི་ལྟར་རི་རྣམས་<line/>
དང༌། ནགས་དང༌། ཤང་ཤོང་དང་བཅས་པ་རྣམས་དང༌། ནགས་དང༌། ཉེ་བའི་ནགས་དང༌། ཆུ་ཀླུང་དང༌། ལྗོན་ཤིང་དང༌། བྱ་དང༌། མེ་ཏོག་དང༌། འབྲས་བུ་དང༌། རིའི་ཁྲོད་དང༌།<line/>
གཡང་ཁ་དང༌། རིན་པོ་ཆེ་དང༌། འདི་དག་རྣམས་ཀྱང་མེད་པར་འགྱུར་བ་ཡིན་ནོ། བྱང་ཕྱོགས་སྒྲ་མི་སྙན་པའི་སྐྱེས་བུ་འདི་དག་རྣམས་ཀྱིས་ཅིའི་ཕྱིར་ན་མ་གོ། མྱ་ངན་དང་བྲལ་<line/>
</page>
<page index="660" id="331A">༄༅། །བར་འགྱུར་བ་དང༌། དུས་ཀྱི་མཐའ་ལ་ནི་ཐམས་ཅད་ཀྱང་ཐལ་བར་འགྱུར་རོ། །བྱང་ཕྱོགས་སྒྲ་མི་སྙན་གྱི་གླིང་འདིའང་སྟོངས་པར་འགྱུར་རོ། །སྐྱེས་<line/>
བུ་འདི་དག་རྣམས་ཐམས་ཅད་ཀྱང་དུས་བྱས་པར་གྱུར་ནས་ལྷའི་འཇིག་རྟེན་དུ་མངོན་པར་འབྱུང་བར་འགྱུར་ལ། དེ་ནས་ནི་དམྱལ་བ་དང༌། ཡི་དྭགས་དང༌། དུད་འགྲོ་རྣམས་སུ་<line/>
སྐྱེ་བར་འགྱུར་ཏེ། རང་གི་ལས་ཀྱི་བགོ་སྐལ་ལ་སྤྱོད་པ་ཡིན་པའི་ཕྱིར་རོ། །དེ་ལྟར་རྣལ་འབྱོར་སྤྱོད་པ་པ་དེས་ལས་ཀྱི་འབྲས་བུ་རྣམ་པར་སྨིན་པ་རྣམས་རྗེས་སུ་མཐོང་བར་གྱུར་<line/>
པ་ན་སྐྱ་བོར་སྣང་བའི་སྐྱེས་བུ་རྣམས་ལ་རྗེས་སུ་བརྩེ་བ་སྐྱེ་བར་འགྱུར་རོ། །འཁོར་བའི་བདག་ཉིད་ནི་ངན་པ་ཡིན་པར་མཐོང་ངོ༌། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་<line/>
ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། གཞན་བྱང་ཕྱོགས་སྒྲ་མི་སྙན་ན་དགའ་བའམ་ཆེས་དགའ་བར་གྱུར་པ་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་<line/>
སམ༑ ལྷའི་མིག་གིས་མཐོང་བར་གྱུར་པ་པདྨ་ཀུ་ཤེ་ཤ་ཡ་དང་ལྡན་པའི་ཞེས་བྱ་བའི་རི་པོ་པདྨ་ཀུ་ཤེ་ཤ་ཡ་དང་ལྡན་པ་ཞེས་བྱ་བའི་རི་དཔག་ཚད་སྟོང་དུ་གྱུར་པ་ལ། ཆུ་བསིལ་<line/>
བ་དང་ལྡན་པ་ཞེས་བྱ་བའི་པདྨའི་རྫིང་བུ་དཔག་ཚད་ལྔ་བརྒྱ་པ་ཡོད་དེ། གསེར་གྱི་ཁ་དོག་དང་ལྡན་པའི་པདྨས་ཁྱབ་པར་གྱུར་པ་འདབ་མེད་པ་བུང་བ་དང༌། ངང་པ་དང༌། ཀཱ་རཎྜ་<line/>
</page>
<page index="661" id="331B">པ་དང༌། ཙཀྲ་པཱ་ཀཱ་རྣམས་ཀྱིས་ཉེ་བར་མཛེས་པར་བྱས་པ་ཡིན་ནོ། །པདྨའི་རྫིང་བུ་དེ་ན་ཡང་ལྷའི་མེ་ཏོག་པདྨ་ཀུ་ཤི་ཤ་ཡ་དང༌། ལྷའི་མནྡཱ་ར་བ་དང༌། ཀུ་སུ་མ་དང༌། ལྗོན་ཤིང་དང༌། མེ་ཏོག་དང༌།<line/>
འབྲས་བུ་དང༌། ཆུ་ཀླུང་དང༌། རི་ཁྲོད་དང༌། བྱ་དང༌། ནགས་དང༌། ཉེ་བའི་ནགས་དང༌། རྫིང་བུ་དགའ་བར་གྱུར་པ་རྣམས་དང༌། བསིལ་བའི་ཆུ་རྣམས་ནི་སྔར་གྱི་བཞིན་ནོ། །པདྨ་ཀུ་ཤེ་ཡ་དང་<line/>
ལྡན་པའི་རིའི་ཕྱེད་དུ་གྱུར་པ་དཔག་ཚད་ལྔ་བརྒྱ་ལ་མཆོག་ཏུ་དགའ་བར་གྱུར་པའི་གཞལ་ཡས་ཁང་སྟོང་ཕྲག་བརྒྱད་ཅུ་རྩ་བཞི་ཡོད་དོ། །འདི་ལྟ་སྟེ། གསེར་དང་དངུལ་གྱི་རང་བཞིན་རྣམས་ལ་ནི།<line/>
གསེར་གྱི་སྟེགས་བུ་དང་ལྡན་ནོ། །ཤེལ་གྱི་རང་བཞིན་རྣམས་ལ་ནི་བཻ་ཌཱུཪྻའི་སྟེགས་བུ་དང་ལྡན་ནོ། །བཻ་ཌཱུཪྻའི་རང་བཞིན་རྣམས་ནི་ཤེལ་གྱི་སྟེགས་བུ་དང་ལྡན་ནོ། །ཨིནྡྲ་ནི་ལའི་རང་<line/>
བཞིན་རྣམས་ལ་ནི་མུ་སཱ་ར་གལྤའི་སྟེགས་བུ་དང་ལྡན་ནོ། །མུ་སཱ་ར་གལ་པའི་རང་བཞིན་རྣམས་ལ་ནི་ཨིནྡྲ་ནཱི་ལའི་སྟེགས་བུ་དང་ལྡན་ནོ། །དེ་བཞིན་དུ་ཕན་ཚུན་དུ་རྣམ་པ་སྣ་ཚོགས་པའི་སྐྱེས་བུ་<line/>
རྣམས་ཀྱིས་ལེགས་པར་བརྒྱན་པ་དང༌། དྲིལ་བུ་གཡེར་ཁའི་དྲ་བས་ཀུན་ཏུ་གཡོགས་པ་དང༌། གླུ་དང༌། གར་དང༌། རྒོད་པ་དང༌། རྔ་སྒྲ་རབ་ཏུ་སྒྲོག་པར་བྱེད་པ་དང༌། རྟག་ཏུ་རབ་ཏུ་<line/>
དགའ་བར་གྱུར་པ་དང༌། རྒུན་འབྲུའི་ཆུ་ཀླུང་རྣམས་ཀྱིས་ཡོངས་སུ་བསྐོར་བ་དང༌། ནགས་དང་ཉེ་བའི་ནགས་རྣམས་ཀྱིས་ལེགས་པར་ཁྱབ་པར་གྱུར་པ་ཡིན་ཏེ༑ དཔེར་བྱ་ན། ལྷ་རྣམས་ཀྱི་གྲོང་<line/>
</page>
<page index="662" id="332A">༄༅། །ཁྱེར་བལྟ་ན་སྡུག་དང༌། ལྷ་རྣམས་ཀྱི་མདུན་ས་ཆོས་བཟང་གི་གཞལ་ཡས་ཁང་རྣམས་ཡིན་ཏེ། དེ་ཁོ་ན་བཞིན་དུ་པདྨ་ཀུ་ཤེ་ཤ་ཡ་དང་ལྡན་པའི་རིའི་<line/>
གཞལ་ཡས་ཁང་སྟོང་ཕྲག་བརྒྱད་ཅུ་རྩ་བཞི་ཡིན་ནོ། །ནགས་དང༌། ཉེ་བའི་ནགས་དང༌། རྫིང་བུ་དང༌། ལྗོན་ཤིང་དང༌། འབྲས་བུ་ཕུན་སུམ་ཚོགས་པ་རྣམས་ནི། སྔར་གྱི་<line/>
བཞིན་ནོ། །པདྨ་ཀུ་ཤེ་ཤ་ཡ་དང་ལྡན་པའི་རིའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ནི། རྣམ་པར་བཀྲ་བ་ཞེས་བྱ་བའི་མིང་དུ་འགྱུར་རོ། །དེ་དག་རྣམས་ནི། རྟག་ཏུ་<line/>
རྒོད་པ་དང༌། འགྱིང་བ་དང༌། རྩེ་བ་དང༌། གར་དང༌། རོལ་མོའི་སྒྲ་དང༌། ཟས་དང༌། སྐོམ་དང༌། འཁྲིག་པ་ལ་དགའ་བ་རྣམས་ཡིན་ནོ། །གཞན་ཡང་རྣལ་འབྱོར་སྤྱོད་པ་པ་ལས་<line/>
ཀྱི་ཆོས་ཀྱི་རྣམ་པར་སྨིན་པ་རྣམས་ལ་རྗེས་སུ་ལྟ་བར་བྱེད་དེ། ཕན་ཚུན་རྣམ་པར་འབྲེལ་བ་ལས་བྱུང་བའི་སྡུག་བསྔལ་སེམས་ཅན་འདི་དག་རྣམས་ཀྱིས་ཅིའི་ཕྱིར་མ་མཐོང་<line/>
ན༑ སེམས་ཅན་འདི་དག་རྣམས་ཐམས་ཅད་ཀྱི་སྡུག་པ་དང༌། ཡིད་དུ་འོང་བ་རྣམས་ཐམས་ཅད་ཀྱང་ཐ་དད་དུ་འགྱུར་བ་དང༌། མེད་པར་འགྱུར་བ་དང༌། རྣམ་པར་འགྱེས་པ་དང༌།<line/>
རྣམ་པར་འབྲལ་བ་དང༌། གཞན་དུ་འགྱུར་བ་ཡིན་ནོ། །སེམས་ཅན་འདི་དག་རྣམས་ཐམས་ཅད་ནི། མཐུན་པ་དང༌། ཡིད་དུ་འོང་བ་རྣམས་ཐམས་ཅད་དང་ཡང་ཐ་དད་དང༌། མེད་པ་<line/>
</page>
<page index="663" id="332B">དང༑ རྣམ་པར་འཐོར་པ་དང༌། གཞན་དུ་འགྱུར་བ་རྣམས་འབྱུང་བར་འགྱུར་རོ། །ལས་ཀྱིས་ཇི་ལྟ་བ་བཞིན་དུ་ཉེ་བར་འགྲོ་བ་ཡིན་ཏེ། དགེ་བའི་ལས་རྣམས་ཀྱིས་ནི། ལྷ་དང་མིའི་ནང་<line/>
དུའོ། །མི་དགེ་བའི་ལས་རྣམས་ཀྱིས་དམྱལ་བ་དང༌། ཡི་དྭགས་དང༌། དུད་འགྲོ་རྣམས་སུའོ། །དེ་ལ་རྣམ་པར་བཀྲ་བའི་གཟུགས་དང་ལྡན་པའི་དེ་དག་རྣམས་ནི། བག་མེད་པར་<line/>
གནས་པ་ཡིན་པས་འདོད་པའི་སྒྲ་དང༌། རེག་བྱ་དང༌། རོ་དང༌། གཟུགས་དང༌། དྲི་རྣམས་ཀྱིས་ཀྱང་ངོམས་པ་མེད་པ་དང༌། སྲེད་པས་རྣམ་པར་ཆགས་པ་དང༌། སྲིད་པའི་དབང་དུ་གྱུར་<line/>
པ་དང༌། སྲེད་པའི་ཆུ་བོས་ཁྱེར་པར་གྱུར་པ་དང༌། འདོད་ཆགས་ཀྱི་མེས་སྲེག་པར་བྱེད་པ། གཏི་མུག་གི་མུན་པར་ནུབ་པར་བྱིང་བའི་ཕྱིར་ན་ཟང་པ་དང༌། འགྲིབ་པའི་བདག་ཉིད་རྣམས་མི་<line/>
ཤེས་སོ། །ལང་ཚོ་ལ་བབ་པ་རྣམས་གོག་པོར་བྱེད་པའི་ཕྱིར་ན་རྒ་བ་ནི། ཤིན་ཏུ་འཇིགས་པ་ཡིན་ནོ། །རང་གི་སྐྱེ་བོ་དང་གྲོགས་པོ་དང་གཉེན་འབྲེལ་རྣམས་ཐམས་ཅད་དང་འབྲལ་<line/>
བར་བྱེད་པའི་ཕྱིར་རྒོལ་བའི་འཇིགས་པར་གྱུར་པ་གསོན་བའི་ལྗོན་ཤིང་སྲེག་པར་འགྱུར་ཞིང་སེམས་ཅན་རྣམས་ཐམས་ཅད་ཀྱི་ནགས་ལྷག་མ་ལ་ལུས་པར་སྲེག་པར་འགྱུར་བས་<line/>
འཆི་བའི་མི་ངེས་པར་འོང་བར་འགྱུར་རོ། །དེ་དག་ནི། མཐོང་བའང་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་བཅུས་<line/>
</page>
<page index="664" id="333A">༄༅། །ཡོངས་སུ་བསྐོར་བར་གྱུར་པའི་བྱང་ཕྱོགས་སྒྲ་མི་སྙན་འདི་ལྟ་སྟེ། སཾ་ཀཱ་ཤེ་དང༌། རྭ་མཉམ་པ་དང༌། རི་དྭགས་ཀྱི་དགྲ་དུལ་བ་དང༌། སྤྲིན་དཀར་པོ་འཛིན་<line/>
པ་དང༌། མཐོ་བར་བརྩེགས་པ་དང༌། ཉེ་འཁོར་ཕྲེང་བ་དང་ལྡན་པ་དང༌། དུས་ན་དགའ་བ་དང༌། ཀུན་དགའ་བ་འཛིན་པ་དང༌། ཡིད་ཀྱི་རྗེས་སུ་མཐུན་པ་དང༌། པདྨ་ཀུ་ཤེ་ཤ་ཡ་དང་ལྡན་<line/>
པ་འདི་དག་རྣམས་ལ་ངེས་པར་སེམས་ཅན་འདི་དག་རྣམས་ལས་གང་གིས་སྐྱེས་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ།<line/>
སྔར་བཞིན་དུ་སེམས་ཅན་དེ་དག་རྣམས་ནི། དགེ་བའི་ལས་རྣམས་ལས་ཀུན་ཏུ་འབྱུང་བ་ཡིན་ནོ། །དགེ་བའི་ལས་རྣམས་ཀྱི་མཐའ་ལ་སྤྱད་པར་གྱུར་པ་ཡང༌། སྲོག་གཅོད་པ་དང༌།<line/>
མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་རྣམས་རབ་ཏུ་སྤངས་པར་གྱུར་ཅིང༌། ཆང་དང་བཅོས་པའི་ཆང་མྱོས་པར་འགྱུར་བ་བག་མེད་པའི་གནས་རྣམས་ཀྱང་རབ་<line/>
ཏུ་སྤངས་པ་དང༌། འདིར་དགེ་བ་རྣམ་པ་བཅུའི་ལས་ཀྱི་མཐའ་ལ་སྤྱད་པ་ཡིན་ནོ། །དེ་དག་རྣམས་ནི། དགེ་བ་དེའི་ལས་རྣམས་ཀྱི་རྐྱེན་གྱིས་སྐྱེས་པ་ཡིན་ནོ། །གཞན་ཡང་རྣལ་འབྱོར་<line/>
སྤྱོད་པ་པ་ལས་དང་ཆོས་དང་རྣམ་པར་སྨིན་པ་རྣམས་ལ་རྗེས་སུ་ལྟ་བར་བྱེད་དེ། ལས་གང་དག་གིས་སྐྱེས་བུ་དེ་དག་རྣམས་ཀྱི་དྲུང་དང་སྐྱེས་བུ་གཞན་དག་རྣམས་ཀྱི་དྲུང་ན་ཡང་<line/>
</page>
<page index="665" id="333B">གཟུགས་ཀྱི་ཚད་དང་སྟོབས་དང་བརྩོན་འགྲུས་དང་དབྱིབས་རྣམས་ཆེས་ཁྱད་པར་དུ་འཕགས་པའི་སྐྱེས་བུ་གཞན་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
ལྷའི་མིག་གིས་མཐོང་བར་གྱུར་པ། སེམས་ཅན་དེ་དག་རྣམས་ནི། ཡང་དག་པའི་ལྟ་བ་མངོན་དུ་བྱས་པ། གཡོ་བ་མེད་པ་དང༌། གཞན་ལ་གནོད་པར་མི་བྱེད་པ་དང༌། དྲང་པོ་དྲང་<line/>
པོའི་རང་བཞིན་ཅན་དང༌། ངེས་པར་གྱུར་པ་དང༌། ངེས་པའི་རང་བཞིན་ཅན་དང༌། ཆོས་པ་དང་ཆོས་ཀྱི་རྗེས་སུ་འཇུག་པ་དང༌། ཆོས་དང་ལྡན་པའི་སྐྱེས་བུ་རྣམས་ལྷན་ཅིག་འགྲོགས་<line/>
པར་བྱེད་པ་རྣམས་ནི། རྒྱུ་དེ་དང་རྐྱེན་དེ་ལས་ལུས་ཞིག་པར་གྱུར་ནས་བདེ་འགྲོ་མཐོ་རིས་ཀྱི་འཇིག་རྟེན་པ་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། རྒྱལ་ཆེན་རིས་བཞི་དང༌། སུམ་ཅུ་<line/>
རྩ་གསུམ་པ་རྣམས་སུའོ། །དེ་ལས་ཤི་འཕོས་པར་གྱུར་ནས་ཀྱང་འདིར་སྐྱེ་བར་འགྱུར་རོ། །འདི་ལས་ཤི་འཕོས་པར་གྱུར་ནས་ཀྱང་དེར་སྐྱེ་བར་འགྱུར་རོ། །གཞན་ཡང་རྣལ་འབྱོར་<line/>
སྤྱོད་པ་པ་ལས་ཀྱི་ཆོས་ཀྱི་རྣམ་པར་སྨིན་པ་རྣམས་ལ་ལྟ་བར་བྱེད་དེ། ལས་གང་དག་གིས་སེམས་ཅན་དེ་དག་རྣམས་ཆེས་ཁྱད་པར་དུ་འཕགས་པ་ཡིན་ན། དེས་ཐོས་པ་ལས་བྱུང་<line/>
བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དེ་རྣམས་ནི། ཐམས་ཅད་ཀྱིས་ཀྱང་སྔོན་མི་འཇིགས་པའི་སྦྱིན་པ་རབ་ཏུ་བྱིན་པར་གྱུར་པ་ཡིན་ཏེ། གྲོང་ཁྱེར་གྱི་ལྷོ་<line/>
</page>
<page index="666" id="334A">༄༅། །ཕྱོགས་ཀྱི་སྒོར་ཁྲིད་པར་གྱུར་པའི་སེམས་ཅན་ཤིན་ཏུ་སྐྲག་པ་རྣམས་ལ་སྲོག་གི་སྦྱིན་པ་བྱིན་པ་ཡིན་ལ། རྒྱབ་ཏུ་ལག་པ་དམ་པོར་བཅིངས་ཤིང་<line/>
དུར་ཁྲོད་དུ་ཁ་ཕྱོགས་པར་གྱུར་ནས་གསོད་པའི་རྔ་པ་ཊ་ཧ་བརྡུངས་པར་གྱུར་ཅིང་གཤེད་མའི་མི་གཏུམ་པོ་ཕྱི་བཞིན་རྗེས་སུ་འབྲང་བར་གྱུར་པ་རྣམས་ལ་སྲོག་གི་སྦྱིན་པ་བྱིན་<line/>
པ་ཡིན་ནོ། །རྒྱུ་དེ་དང་རྐྱེན་དེ་ལས་ཀྱང་ལུས་ཞིག་པར་གྱུར་པ་ན་བདེ་འགྲོ་མཐོ་རིས་ཀྱི་འཇིག་རྟེན་པ་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། རྒྱལ་ཆེན་རིས་བཞི་དང༌། སུམ་<line/>
ཅུ་རྩ་གསུམ་པ་དང༌། འཐབ་བྲལ་བ་རྣམས་སུའོ། །གཞན་ཡང་རྣལ་འབྱོར་སྤྱོད་པ་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། སེམས་ཅན་དེ་དག་རྣམས་<line/>
ཀྱིས་ལེགས་པར་བྱས་པའི་ལས་གང་གིས་སེམས་ཅན་དེ་དག་རྣམས་ཆེས་ཁྱད་པར་དུ་འཕགས་པ་དང༌། མཆོག་ཏུ་ཁྱད་པར་དུ་གྱུར་པའི་དགའ་བ་དང་གཟུགས་བཟང་བ་དང༌།<line/>
རྫུ་འཕྲུལ་ཆེ་བའི་མཆོག་ཏུ་གྱུར་པ་དང༌། སྐྱེ་བོ་རྣམས་ཐམས་ཅད་ཀྱིས་མཆོད་པར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་<line/>
བར་གྱུར་པ། སེམས་ཅན་དེ་དག་རྣམས་ནི། སྔོན་ཐེག་པ་ཆེན་པོ་ལ་དད་པའི་ནོར་དང་ལྡན་པའི་དང་ཚུལ་ཅན་དང༌། ཐེག་པ་ཆེན་པོ་སྒྲོག་པ་ལ་དགའ་བར་གྱུར་པས་ཡིན་ནོ། །<line/>
</page>
<page index="667" id="334B">གཞན་ཡང་སངས་རྒྱས་ཀྱིས་གསུངས་པའི་ཉན་ཐོས་ཀྱི་ཆོས་འདུལ་བ་དག་ཉན་པར་བྱེད་ཅིང༌། སངས་རྒྱས་ཀྱིས་གསུངས་པའི་གཏམ་རྒྱུད་རྣམས་ཀྱང་འཛིན་པར་བྱེད་དོ། །རྗོད་<line/>
པར་བྱེད་དོ། །སངས་རྒྱས་ཀྱིས་གསུངས་པའི་ཆོས་ཀྱི་ཚིག་གཅིག་ཐོས་པར་གྱུར་པའི་རྒྱུ་དེ་དང་རྐྱེན་དེ་ལས་ཀྱང་རྒྱལ་པོར་འགྱུར་བ་ཡིན་ཏེ། གླིང་བཞི་ལ་ལོངས་སྤྱོད་པར་<line/>
བྱེད་པའི་འཁོར་ལོས་བསྒྱུར་བར་བྱེད་དོ། །དེ་ལ་ཤི་བར་གྱུར་ནས་ཀྱང་ལྷ་རྣམས་སུ་སྐྱེ་བར་འགྱུར་ཏེ། གཅིག་གཉིས་གསུམ་བཞི་ལྔ་དྲུག་བདུན་བལྡབས་ཤིང་གླིང་བཞི་ལ་ལོངས་<line/>
སྤྱོད་པར་ཡང་འགྱུར་རོ། །དེ་ལས་ཤི་འཕོས་ནས་ཀྱང་ལྷ་རྣམས་སུ་སྐྱེ་བར་འགྱུར་ཏེ། འདོད་པ་ན་སྤྱོད་པའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །འདི་ལྟ་སྟེ། རྒྱལ་ཆེན་རིས་བཞི་དང༌།<line/>
སུམ་ཅུ་རྩ་གསུམ་པ་དང༌། མཚེ་མ་དང༌། དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་དོ། །ལྷའི་རིས་དེ་དག་རྣམས་ལས་ཤི་འཕོས་པར་གྱུར་པ་ནས་འདིར་སྐྱེ་བ་<line/>
ཡིན་ཏེ། འདི་ནའང་བྱེད་པ་དང་ལྡན་པ་ཡིད་ཀྱི་སྒྲ་དང༌། རེག་བྱ་དང༌། རོ་དང༌། གཟུགས་དང༌། དྲི་རྣམས་ཉམས་སུ་མྱོང་བར་བྱས་ནས་སླར་ཡང་དེ་དག་ཏུ་སྐྱེ་བར་འགྱུར་རོ། །ཕྱིས་ཡང་<line/>
དེ་ནས་ཤི་འཕོས་པར་གྱུར་པ་ན་ཐེག་པ་ཆེན་པོ་ཉན་པའི་ས་བོན་དེ་ཉིད་ཀྱིས་བསམ་གཏན་དང་པོ་ཐོབ་པར་འགྱུར་ཏེ། དེ་ཚངས་རིས་དང༌། ཚངས་པའི་མདུན་ན་འདོད་དང༌། ཚངས་<line/>
</page>
<page index="668" id="335A">༄༅། །པ་ཆེན་པོ་རྣམས་སུ་སྐྱེ་བར་འགྱུར་རོ། །གཞན་ཡང་ཐེག་པ་ཆེན་པོ་ཐོས་པར་གྱུར་པ་དེ་ཉིད་དང་ཐོས་ནས་ཀྱང་རྗེས་སུ་སྤྱད་པར་གྱུར་པ་དེས་བསམ་གཏན་<line/>
གཉིས་པ་འཐོབ་པར་འགྱུར་ཏེ། འོད་ཆུང་དང༌། ཚད་མེད་འོད་དང༌། འོད་གསལ་རྣམས་སུ་སྐྱེ་བར་འགྱུར་རོ། །གཞན་ཡང་ཐེག་པ་ཆེན་པོ་ཐོས་པར་གྱུར་པའི་ས་བོན་དེ་ཉིད་དང༌།<line/>
ཐོས་པར་གྱུར་ནས་ཀྱང་རྗེས་སུ་སྤྱོད་ཅིང་སྤྱོད་པ་ལ་ཞུགས་པས་ནི། བསམ་གཏན་གསུམ་པ་འཐོབ་པར་འགྱུར་ཏེ། དགེ་ཆུང་དང༌། དགེ་རྒྱས་དང༌། ཚད་མེད་དགེ་དང་རྣམས་སུ་<line/>
སྐྱེ་བར་འགྱུར་རོ། །གཞན་ཡང་ཐེག་པ་ཆེན་པོ་ཐོས་པར་གྱུར་པའི་ས་བོན་དེ་ཉིད་དང་བྱས་ཤིང་རྗེས་སུ་སྤྱད་ལ་རྣམ་གྲངས་ཀུན་ཆུབ་པར་བྱས་ཤིང་ཡོངས་སུ་དྲི་བ་བྱས་པས་ཀྱང་<line/>
བསམ་གཏན་བཞི་པ་འཐོབ་པར་འགྱུར་ཏེ། སྤྲིན་མེད་པ་དང༌། བསོད་ནམས་སྐྱེས་པ་དང༌། འབྲས་བུ་ཆེ་བ་རྣམས་དང༌། ཆགས་པ་མེད་པའི་ཡེ་ཤེས་ཀྱི་མེས་ཀུན་ནས་ཉོན་མོངས་<line/>
པའི་ལྗོན་ཤིང་གི་ནགས་རྣམས་སྲེག་པར་བྱེད་པའི་མི་ཆེ་བ་དང༌། མི་གདུང་བ་དང༌། གྱ་ནོམ་སྣང་དང༌། ཤིན་ཏུ་མཐོང་དང༌། འོག་མིན་རྣམས་སུའོ། །གཞན་ཡང་ཐེག་པ་ཆེན་པོ་<line/>
ཐོས་པར་གྱུར་པའི་ས་བོན་དེ་ཉིད་དང་ཐོས་པར་གྱུར་ནས་ཀྱང་རྗེས་སུ་སྤྱད་ཅིང་སྤྱོད་པ་ལ་ཞུགས་པ་དང༌། ཡོངས་སུ་དྲི་བ་བྱས་ཏེ། སེམས་ཅན་ལྟ་བ་ལོག་པ་རྣམས་ཡང་དག་པའི་<line/>
</page>
<page index="669" id="335B">ལྟ་བ་ལ་བཀོད་ལ་ཐེག་པ་ཆེན་པོ་ཐོས་པའི་ས་བོན་དེ་ཉིད་ཀྱིས་ཀྱང་སྲིད་པའི་བཙོན་ར་རྣམས་ཐམས་ཅད་ཟད་པའི་རང་སངས་རྒྱས་སུ་འགྱུར་བའམ། གཞན་ཡང་གལ་ཏེ་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཀྱི་སེམས་སུ་ཡོངས་སུ་སྨིན་པར་འགྱུར་རོ། །ཡང་ན་གལ་ཏེ་སེམས་ཅན་རྣམས་ཐམས་ཅད་ཀྱི་བདེ་པ་འབྱུང་བར་འགྱུར་བའི་བླ་ན་མེད་པའི་ཐུགས་<line/>
རྗེ་ཆེན་པོའི་སེམས་སུ་ཡོངས་སུ་གོམས་པའི་བྱང་ཆུབ་སེམས་དཔར་འགྱུར་རོ། །ཐེག་པ་ཆེན་པོ་ཐོས་པའི་ས་བོན་དེ་ཉིད་ཀྱིས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་<line/>
སངས་རྒྱས་སུ་འགྱུར་ཏེ། རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ་སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ།<line/>
སངས་རྒྱས་བཅོམ་ལྡན་འདས་སུ་འགྱུར་རོ། །གང་གི་ཕྱིར་ཐེག་པ་ཆེན་པོ་ཐོས་པའི་ས་བོན་གྱི་རྩ་བའང་སྦྱིན་པ་དང༌། ཚུལ་ཁྲིམས་དང༌། ཐོས་པ་རྣམས་ཡིན་ནོ། །དེ་ཅིའི་ཕྱིར་ཞེ་ན། ཐོས་<line/>
པས་ཀྱང་ཐེག་པ་ཆེན་པོ་ལ་རབ་ཏུ་གནས་པར་འགྱུར་ཏེ། རང་བྱང་ཆུབ་ཏུ་ཡོངས་སུ་བསྔོ་བར་བྱེད་དམ། ཉན་ཐོས་ཀྱི་བྱང་ཆུབ་ཏུ་ཡོངས་སུ་བསྔོ་བར་བྱེད་ན་ཡང་ཉན་ཐོས་ཀྱི་བྱང་ཆུབ་<line/>
ཏུ་ཡང་འགྱུར་རོ། །དགེ་སློང་དམ་ཁྱིམ་པ་རྣམས་སྦྱིན་པའི་འབྲས་བུ་ཐོས་པར་གྱུར་ནས་སྦྱིན་པ་གཏོང་བར་བྱེད་དོ། །ཚུལ་ཁྲིམས་ཀྱི་འབྲས་བུ་ཐོས་པར་གྱུར་ནས་ཚུལ་ཁྲིམས་སྤྱོད་<line/>
</page>
<page index="670" id="336A">༄༅། །པར་བྱེད་དོ། །ཡེ་ཤེས་ཀྱི་འབྲས་བུ་ཐོས་པར་གྱུར་ནས་ཡེ་ཤེས་གོམས་པར་བྱེད་དོ། །དེའི་ཕྱིར་ན་མཐོ་རིས་དང་ཐར་པ་གཉིས་ཀའི་ས་བོན་ཡང་ཐེག་<line/>
པ་ཆེན་པོ་ཐོས་པ་ཡིན་ནོ། །དེའི་ཕྱིར་འདི་ནི། སྦྱིན་པ་རྣམས་ཐམས་ཅད་ཀྱི་ཡང་མཆོག་ཡིན་ཏེ། མི་འཇིགས་པ་དང༌། ཟང་ཟིང་དང༌། ཚུལ་ཁྲིམས་ཀྱི་སྦྱིན་པ་རྣམས་ལ་ནི།<line/>
འདི་ལྟ་སྟེ། ཐེག་པ་ཆེན་པོ་སྒྲོག་པའི་སྦྱིན་པའོ། །ཚུལ་ཁྲིམས་རྣམས་ཀྱི་ཡང་འདི་ལྟ་སྟེ། ཐེག་པ་ཆེན་པོ་ཉན་པའི་ཚུལ་ཁྲིམས་སོ། །ཐེག་པ་ཆེན་པོ་ནི། ཉན་ཐོས་དང་རང་<line/>
སངས་རྒྱས་རྣམས་ཐམས་ཅད་དང༌། དེ་བཞིན་གཤེགས་པ་རྣམས་ཀྱི་ཡང་སྐྱེད་པར་བྱེད་པ་པོ་ཡིན་ནོ། །དེའི་ཕྱིར་ན་ཐེག་པ་ཆེན་པོ་རྟག་ཏུ་མཉན་པར་བྱའོ། །གཞན་ཡང་<line/>
རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་གྲ་མི་སྙན་གྱི་གླིང་ན་མིང་ཅིར་བཏགས་པའི་ཡུལ་ལྗོངས་གཞན་ཡང་གནས་པ་ཡིན་ཞེ་ན། དེས་<line/>
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དཔག་ཚད་གཉིས་སྟོང་པ་ཉེ་འཁོར་གྱི་མིག་འཇིག་རྟེན་ལས་འདས་པ་ཞེས་བྱ་བ་སྟེ། དེ་ལ་<line/>
ཡུལ་ལྗོངས་འདི་དག་རྣམས་ཡོད་དོ། །འདི་ལྟ་སྟེ། ནམ་མཁའ་རིང་བ་ཞེས་བྱ་བ་དཔག་ཚད་སུམ་བརྒྱ་པ་ཡོད་དོ། །དེའི་ཉེ་འཁོར་རྣམས་ན་སྐྱེས་བུ་གང་དག་རྟག་ཏུ་གནས་<line/>
</page>
<page index="671" id="336B">པར་གྱུར་པ་དེ་དག་རྣམས་ནི། གོས་ཀྱིས་གནས་པ་ཞེས་བྱ་བ་ཡིན་ནོ། །ལྗོན་ཤིང་དང༌། ཁྲུས་ཀྱི་རྫིང་བུ་དང༌། མེ་ཏོག་དང༌། འབྲས་བུ་དང༌། ཉེ་བའི་ནགས་དང༌། ཤིང་གེལ་པ་དང༌།<line/>
འཁྲི་ཤིང་དང༌། ཆུ་ཀླུང་རྣམས་ཀྱང་ཕུན་སུམ་ཚོགས་པ་ནི། འདི་ལའང་སྔ་མ་བཞིན་ནོ། །ནམ་མཁའ་རིང་པ་ལས་འདས་པར་གྱུར་ནས་གཞལ་དུ་མེད་པ་ཞེས་བྱ་བའི་ཆུ་བོ་<line/>
དཔག་ཚད་བདུན་བརྒྱ་པར་གྱུར་པ་ཡོད་དེ། ཆུ་ཀླུང་དང༌། ལྗོན་ཤིང་དང༌། ནགས་དང༌། ཉེ་བའི་ནགས་དང༌། རྫིང་བུ་ཕུན་སུམ་ཚོགས་པ་རྣམས་ནི། སྔར་གྱི་བཞིན་ནོ། །གཞལ་དུ་<line/>
མེད་པའི་ཆུ་བོའི་ཉེ་འཁོར་ན་ཡུལ་ལྗོངས་ལྔ་གནས་སོ། །འདི་ལྟ་སྟེ། དབུ་རྒྱན་འཛིན་པ་དང༌། པ་ལ་ཤས་ཀུན་ཏུ་ཁྱབ་པ་དང༌། ཕྲེང་བ་གནས་པ་དང༌། རྨ་བྱའི་སྒྲ་དང༌། ཀ་ར་<line/>
ནའི་མཐའ་ན་གནས་པའོ། །དབུ་རྒྱན་འཛིན་ནི། དཔག་ཚད་ཕྱེད་དང་ཉིས་བརྒྱ་ཡིན་ནོ། །པ་ལ་ཤས་ཀུན་ཏུ་ཁྱབ་པ་དང་ཕྲེང་བ་གནས་པ་གཉིས་ནི། དཔག་ཚད་ཕྱེད་དང་ཉིས་བརྒྱ་<line/>
ཡིན་ནོ༑ ༑རྨ་བྱའི་སྒྲ་ནི། དཔག་ཚད་བརྒྱ་ཡིན་ནོ། །ཀ་ར་ནའི་མཐའ་ན་གནས་པ་ནི། དཔག་ཚད་བརྒྱ་ཡིན་ནོ། །གཉིས་པ་ཡང་དེ་ལ་དཔག་ཚད་བརྒྱ་ཕྲག་བཅུ་གནས་ཏེ། དཔག་<line/>
ཚད་བརྒྱ་པ་དང༌། དཔག་ཚད་བརྒྱ་ཕྲག་བཅུར་གནས་པ་ཡིན་ནོ། །འདི་ལྟ་སྟེ། ཀུ་ཌྜཱཾ་ག་ཧི་ན་གནས་པ་དང༌། དྲི་རྒྱུ་བ་དང༌། ནག་པོ་གསུས་པ་དང༌། མིག་ལ་ཀུན་ཏུ་རྒྱུ་བ་དང༌།<line/>
</page>
<page index="672" id="337A">༄༅། །རིའི་ཀླུང་ན་ཀུན་ཏུ་སྤྱོད་པ་དང༌། གྲུ་གསུམ་པ་དང༌། ཀུན་ནས་ཟླུམ་པར་སྐྱེས་པ་དང༌། གསུས་པ་ཉིད་དང༌། གཡོགས་པ་དང༌། ཚོགས་པའོ། །གཞན་ཡང་<line/>
ཡུལ་ལྗོངས་དེ་དག་རྣམས་ཉིད་ལྟ་བར་བྱེད་དེ། ཆུ་ཀླུང་དང༌། ལྗོན་ཤིང་དང༌། རྫིང་བུ་དང༌། ཉེ་བའི་ནགས་རྣམས་ཀྱང་ཕུན་སུམ་ཚོགས་པ་ནི། སྔ་མ་བཞིན་ནོ། །གླིང་འདི་ནི།<line/>
གྲུ་བཞི་པ་ཡིན་ཏེ། སྐྱེས་བུ་རྣམས་ཀྱི་བཞིན་ཡང་དེ་དང་འདྲ་བ་ཡིན་ནོ། །དཔེར་ན། གྲུ་གསུམ་དུ་གྱུར་པའི་རྣམ་པ་ནི། ཛམྦུའི་གླིང་ངོ༌། །ཛམྦུའི་གླིང་གི་སྐྱེས་བུ་རྣམས་<line/>
ཀྱི་བཞིན་ཡང་དེ་དང་འདྲ་བ་ཡིན་ནོ། །དེ་བཞིན་དུ་བྱང་ཕྱོགས་སྒྲ་མི་སྙན་པ་རྣམས་ཡིན་ནོ། །གཞན་ཡང་རྣལ་འབྱོར་སྤྱོད་པའི་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་<line/>
ཞིང་གནས་ཏེ། དེས་བྲག་དང༌། ནགས་དང༌། རྫིང་བུ་དང༌། མེ་ཏོག་གི་ཉེ་བར་ལེན་པ་རྣོ་བའི་མེ་ཏོག་རྣམས་དང༌། འབྲས་བུ་ཕུན་སུམ་ཚོགས་པ་རྣམས་ལ་བལྟས་པར་གྱུར་<line/>
པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ཀུན་ཏུ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་<line/>
མི་སྙན་དང་བ་ལང་སྤྱོད་གཉིས་ཀྱི་བར་ན་གཞན་རྒྱ་མཚོའི་རིགས་སུ་གྱུར་པའམ། རིའི་རིགས་སུ་གྱུར་པ་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ།<line/>
</page>
<page index="673" id="337B">ལྷའི་མིག་གིས་མཐོང་བར་གྱུར་པ། བྱང་ཕྱོགས་སྒྲ་མི་སྙན་དང་བ་ལང་སྤྱོད་དག་གི་བྱང་ཕྱོགས་ན་ཉེ་འཁོར་གྱི་མིག་ཅེས་བྱ་བ་རྒྱ་མཚོ་དཔག་ཚད་སྟོང་ཕྲག་བཅུ་པ་ཡོད་དོ། །ཉེ་འཁོར་<line/>
དུ་དཔག་ཚད་གཅིག་དང༌། གཞན་ཡང་དཔག་ཚད་གཉིས་པའོ། །གཞན་ཡང་ས་འོག་གི་ཀླུ་མངའ་བྱེད་པའི་དབང་གིས་ཆུ་མིག་ཡོད་དོ། །ཉེ་འཁོར་གྱི་མིག་གི་རྒྱ་མཚོ་དེ་ལས་འདས་པར་<line/>
གྱུར་ནས་རྩེད་མོའི་ཕྲེང་བ་ཞེས་བྱ་བའི་རི་གཞན་དཔག་ཚད་སྟོང་ཕྲག་བཅུ་པ་ཡོད་དེ། ཀླུ་རྣམས་ཀྱི་དབུགས་ཀྱིས་བསྲེགས་པས་རྩེ་མོ་མིག་རྩེ་ལྟར་ནག་པ་ཡིན་ནོ། །རྩེ་མོའི་ཕྲེང་བའི་<line/>
རི་དེ་ལས་འདས་པར་གྱུར་ནས་དུང་གི་སྒྲ་སི་མི་སི་མི་ཞེས་བྱ་བའི་རྒྱ་མཚོ་དཔག་ཚད་སྟོང་ཕྲག་བཅུ་ཐམས་ཅད་ཀྱང་གང་བར་ཉ་དང༌། ཉ་ཆེན་པོ་དང༌། རུས་སྦལ་དང༌། ཆུ་སྲིན་ན་ཀྲ་དང༌།<line/>
ཆུ་སྲིན་མ་ཀ་ར་དང༌། ཉ་ཕྱིས་དང་རྣམས་ཀྱིས་ཀུན་ཏུ་གང་བར་གྱུར་པས་མཆོག་ཏུ་བགྲོད་དཀའ་བ་བལྟ་བར་འཇིགས་པ་གང་ལ་ལོངས་སྤྱོད་དང་ལྡན་པའི་ཀླུ་ངེས་པར་གནས་པ་ཡིན་<line/>
ཏེ༑ ཁྲོ་བས་གཟིར་བ་ཁྲོ་བ་འབྱིན་པར་བྱེད་དོ། །དུང་གི་སྒྲ་སི་མི་སི་མིའི་རྒྱ་མཚོ་དེ་ལས་རིང་དུ་འདས་ནས་ཆུས་ཁྱབ་པ་ཞེས་བྱ་བའི་རྒྱ་མཚོ་དཔག་ཚད་སྟོང་ཕྲག་བཅུ་པ་ཡོད་དེ་།གང་གི་<line/>
ས་རྣམས་རླུང་གིས་དཔག་ཚད་བཅུའམ། དཔག་ཚད་ཉི་ཤུའམ། དཔག་ཚད་སུམ་ཅུ་ཡང་ལྷག་པར་བྱེད་དོ། །ཆུས་ཁྱབ་པར་བྱེད་པའི་རྒྱ་མཚོ་དེ་ལས་རིང་དུ་འདས་ནས་མུ་ཏིག་གི་ཤུ་<line/>
</page>
<page index="674" id="338A">༄༅། །ཀ་ཏི་ཞེས་བྱ་བའི་གླིང་མུ་ཏིག་གིས་ཀུན་ཏུ་གང་བར་གྱུར་པ་ཡོད་དེ། ཀླུ་དང་ཉ་རྣམས་ཤི་བར་གྱུར་པ་དེ་ལ་རླུང་གིས་ཆུས་གྱེན་དུ་བཏབ་པས་མུ་ཏིག་<line/>
འདྲེན་ནོ། །དེ་ནི། དཔག་ཚད་སྟོང་པ་ཡིན་ནོ། །མུ་ཏིག་གི་ཤུ་ཀ་ཏིའི་གླིང་དེ་ལས་འདས་པར་གྱུར་ནས་རིན་པོ་ཆེའི་གྲོགས་པོ་ཞེས་བྱ་བའི་རི་དཔག་ཚད་སྟོང་ཕྲག་ལྔ་པ་ཡིན་ཏེ།<line/>
རིན་པོ་ཆེ་སྣ་བདུན་གྱི་རྩེ་མོ་དང་ལྡན་ཞིང༌། བཻཌཱུཪྻ་དང༌། ནོར་བུ་མང་བར་གྱུར་པ་རི་རབ་ལྷུན་པོ་གཉིས་པ་ཇི་ལྟ་བ་ཡིན་ནོ། །རིན་པོ་ཆེའི་གྲོགས་པོའི་རི་དེ་ལས་འདས་པར་<line/>
གྱུར་ནས་དཔག་ཚད་ཉིས་སྟོང་དུ་དེ་ལ་མེ་ཏོག་གི་ནགས་དང་རྣམ་པ་སྣ་ཚོགས་པར་དགའ་བར་གྱུར་པ་རྣམས་ཡོད་དོ། །དེ་ལས་འདས་པར་གྱུར་ནས་ལེགས་པར་ཟོས་པ་ཞེས་<line/>
བྱ་བའི་རི་དཔག་ཚད་ལྔ་སྟོང་ངོ༌། །དེ་ལ་གསེར་གྱི་པདྨའི་རྫིང་བུ་ན་ཙཀྲ་བཱ་ཀཱ་སྒྲ་སྙན་པ་འབྱིན་པར་བྱེད་དོ། །ཀིདྴུ་ཀའི་ནགས་དེ་ལས་འདས་པར་གྱུར་ནས་རི་དང༌། ཆུ་ཀླུང་དང༌།<line/>
ལྗོན་ཤིང་དང༌། རྒྱ་མཚོ་དཔག་ཚད་སྟོང་ཕྲག་བཅུར་གསེར་དང་འདྲ་བའི་ཆུས་གང་བར་གྱུར་པ་ཡིན་ཏེ། རི་རབ་ལྷུན་པོའི་འོད་ཀྱིས་གསེར་གྱི་མདོག་གི་ཆུ་ཞེས་བྱ་བ་ཡིན་ནོ། །<line/>
འཕང་དུ་དཔག་ཚད་ལྔ་བརྒྱའོ། །བ་ལང་སྤྱོད་ཅེས་བྱ་བའི་གླིང་དཔག་ཚད་དགུ་སྟོང་པ་ཡིན་ཏེ། གྲོང་འབུམ་ཕྲག་བཅུ་དང་གྲོང་ཁྱེར་སྟོང་གིས་གང་བར་གྱུར་པའོ། །གྲོང་གི་མགོ་<line/>
</page>
<page index="675" id="338B">བོར་གྱུར་པ་ནི། བཅུ་གཉིས་པ་ཡིན་ནོ། །གྲོང་ཁྱེར་གྱི་གཙོ་བོར་གྱུར་པ་ཡང་ལྔ་བརྒྱ་ཡིན་ནོ། །དེ་ལ་ཇི་ལྟར་ཛམྦུའི་གླིང་ན་པཱ་ཊཱ་ལི་པུ་ཏྲས་མགོ་དྲངས་པར་གྱུར་པའི་གྲོང་ཁྱེར་གསུམ་<line/>
གྱིས་ལྷག་པའི་བརྒྱ་ཡིན་ནོ། །དེ་བཞིན་དུ་བ་ལང་སྤྱོད་ན་ཡང་ཨ་བྷྲ་ཀཱུ་ཊཱ་ཆེན་པོས་མགོ་དྲངས་པར་གྱུར་པའི་གྲོང་ཁྱེར་ལྔ་བརྒྱ་ཡིན་ནོ། །ཨ་བྷྲ་ཀཱུ་ཏཱའི་གྲོང་ཁྱེར་ཡང་དཔག་ཚད་བཅུ་<line/>
གཉིས་པ་སྟེ། ལམ་སྲང་དང་ཁང་བཟང་གི་བད་ཀྱི་རིམ་པ་དང༌། སྒོ་མདོའི་ཁྱམས་དང༌། རྟ་བབས་ཀྱིས་ལེགས་པར་གང་བ་ཡིན་ནོ། །བ་ལང་སྤྱོད་ཀྱི་གླིང་གི་དབུས་ཀྱི་གྲོང་ཁྱེར་གྱི་<line/>
གཙོ་བོ་རྣམས་ཀྱང་འདི་ལྟ་སྟེ། རྟ་བབས་བརྒྱ་པ་དང༌། ས་གཞི་བལྟ་བར་དགའ་བ་དང༌། དྲི་མ་མེད་པར་གསལ་བ་དང༌། གང་ཀ་ར་དང༌། དེ་ལྟ་བུ་ལ་སོགས་པའི་གྲོང་རྣམས་ཡིན་ནོ། །<line/>
དབུས་ཀྱི་གྲོང་ཁྱེར་གྱི་གཙོ་བོ་རྣམས་ཀྱང་འདི་ལྟ་སྟེ། བྱ་བ་མེད་པ་དང༌། སེམས་སོང་བ་དང༌། ཀུན་ཏུ་ཉམས་པའི་སྟོབས་ཀྱི་མཐའ་དང་ཨ་ཎི་རའོ། །ཡུལ་ལྗོངས་ཀྱི་གཙོ་བོ་རྣམས་<line/>
ལ་འདི་ལྟ་སྟེ། ཛམྦུའི་གླིང་ན་ཀཱ་ཤི་དང༌། ཀོ་ཤ་ལ་དང༌། མ་ག་དྷཱའོ། །དེ་བཞིན་དུ་ཇི་ལྟར་ནུབ་ཀྱི་བ་ལང་སྤྱོད་ཀྱི་གླིང་གི་གཙོ་བོར་གྱུར་པའི་ཡུལ་ལྗོངས་རྣམས་འདི་ལྟ་སྟེ། མི་ཐི་ལོ་<line/>
ཞེས་བྱ་བའི་ཡུལ་ལྗོངས་དང༌། ཏཎྜི་ཞེས་བྱ་བའི་ཡུལ་ལྗོངས་དང༌། ཙུ་ཏུ་རོ་ཞེས་བྱ་བའི་ཡུལ་ལྗོངས་དང༌། ཀོ་རཎྜོ་ཞེས་བྱ་བའི་ཡུལ་ལྗོངས་དང༌། སེམས་ཀྱི་དྲི་མ་ཞེས་བྱ་བའི་<line/>
</page>
<page index="676" id="339A">༄༅། །ཡུལ་ལྗོངས་དང༌། རི་རབ་ཏུ་རྒྱུ་བ་ཞེས་བྱ་བའི་ཡུལ་ལྗོངས་དང༌། དེ་དག་རྣམས་ནི། ཇི་ལྟར་ཡུལ་ལྗོངས་ཀྱི་གཙོ་བོར་གྱུར་པ་རྣམས་ཡིན་ནོ། །བ་ལང་<line/>
སྤྱོད་ཀྱི་ཡུལ་ལྗོངས་རྣམས་ཐམས་ཅད་བསྡུས་པར་གྱུར་ན་ནི། ཡུལ་ཉི་ཤུ་རྩ་ལྔ་ཡིན་ནོ། །ཇི་ལྟར་ཛམྦུའི་གླིང་གི་ཡུལ་ལྗོངས་བཅོ་བརྒྱད་བཞིན་ནོ། །བ་ལང་སྤྱོད་ཀྱི་གླིང་ན་ཆུ་<line/>
བོ་ཆེན་པོ་ལྔ་ཡིན་ནོ། །འདི་ལྟ་སྟེ། ཡངས་པ་ཅན་དང༌། ཙུན་ཙུམྤ་ཏཱི་དང༌། ཟླ་བའི་ཤུགས་དང༌། ཆུ་བཟང་པོ་དང༌། ཀུན་ཏུ་འདྲེས་པའོ། །དཔེར་ན། ཛམྦུའི་གླིང་གི་ཆུ་བོ་ཆེན་པོ་<line/>
བཞི་བཞིན་ཏེ། འདི་ལྟ་སྟེ། གངྒཱ་དང༌། ཡ་མུ་ནཱ་དང༌། པཀྵུ་དང༌། སཱི་ཏཱའོ། །ནུབ་ཀྱི་བ་ལང་སྤྱོད་ཀྱི་གླིང་གི་རི་ཆེན་པོ་ལྔ་ལ་འདི་ལྟ་སྟེ། ནཱ་ཌོ་ཌཱི་ན་དང༌། རྭ་གསུམ་པ་དང༌། ནོར་<line/>
བུའི་རྟ་བབས་དང༌། པརྦ་བརྒྱ་པ་དང༌། རྩུབ་པ་དང་རྣམས་སོ། །ཇི་ལྟར་ཛམྦུའི་གླིང་ན་རི་ཆེན་པོ་རྣམས་ལ་འདི་ལྟ་སྟེ། གངས་ཅན་དང༌། འབིགས་བྱེད་དང༌། མ་ལ་ཡ་དང༌། ཀཻ་<line/>
ལ་ས་ར་དང་རྣམས་བཞིན་ནོ། །བ་ལང་སྤྱོད་ཀྱི་གླིང་གི་མཚོ་ཆེན་པོ་ནི། གསུམ་ཡིན་ནོ། །འདི་ལྟ་སྟེ། གམྦྷི་ར་ཛ་ལང་དང༌། བར་མེད་པ་དང༌། གམྦྷི་རོ་དཀར་རྣམས་ཏེ། ཇི་ལྟར་<line/>
ཛམྦུའི་གླིང་གི་མ་དྲོས་པ་དང༌། མ་ཕམ་དང་མཚོ་ཆེན་པོ་གཉིས་བཞིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ནུབ་ཀྱི་བ་<line/>
</page>
<page index="677" id="339B">ལང་སྤྱོད་པའི་མི་རྣམས་ཅི་ལ་ཉོ་ཚོང་དུ་བྱེད་ན་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དེ་དག་རྣམས་བ་ལང་ལ་ཉོ་ཚོང་དུ་བྱེད་པ་དང༌། གླིང་<line/>
འདིའི་ཉེ་འཁོར་རྣམས་ནི། བ་ལང་གིས་ཡོངས་སུ་གང་བ་ཡིན་ཏེ། མི་རྣམས་ཐམས་ཅད་ཀྱང་ནུ་མ་གསུམ་པ་ཡིན་ནོ། །ཇི་ལྟར་ཛམྦུའི་གླིང་གི་བུད་མེད་རྣམས་ཟླ་བ་བཅུན་བུ་སྐྱེ་བ་དེ་<line/>
བཞིན་དུ་བ་ལང་སྤྱོད་ཀྱི་གླིང་ནའང་འོ་མ་རབ་ཏུ་འབབ་པ་ཡིན་ལ། ཆུ་ཀླུང་དང༌། ནགས་དང༌། ཉེ་བའི་ནགས་དང༌། ཁྲུས་ཀྱི་རྫིང་བུ་དང༌། མེ་ཏོག་གིས་ཀུན་ཏུ་ཁྱབ་པ་དང༌། འབྲས་<line/>
བུ་རྣམས་ནི། ཛམྦུའི་གླིང་ན་ཇི་ཙམ་པ་དེ་ཙམ་ཁོ་ན་ཡིན་ནོ། །འོན་ཀྱང་འདི་དག་གི་འབྲས་བུ་རྣམས་ནི། ཛམྦུའི་གླིང་གི་རོའི་ཕྱེད་ཡིན་ནོ། །མེ་ཏོག་གི་དྲི་རྣམས་ཀྱང་ཛམྦུའི་གླིང་གི་ཕྱེད་དོ། །<line/>
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ལས་ཀྱི་རྣམ་པར་སྨིན་པ་གང་གིས་བ་ལང་སྤྱོད་ཀྱི་གླིང་གི་མི་དེ་དག་རྣམས་སྐྱེས་པ་ཡིན་ཞིང༌།<line/>
དམན་པ་དང༌། བར་མ་དང༌། ཆེས་དམན་པའི་ཆ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་སྐྱེ་བ་གཞན་དག་ཏུ་ཚུལ་ཁྲིམས་ཞན་<line/>
པར་གྱུར་ཅིང༌། སྦྱིན་པ་ཞན་པ་ཞན་པ་དང༌། ལས་དང་ཆོས་ཞན་པ་རྣམས་ཀུན་ཏུ་སྤྱད་པར་གྱུར་པ་རྣམས་ཡིན་ནོ། །ཇི་ལྟར་ཚུལ་ཁྲིམས་ཞན་པ་ཡིན་ཞེ་ན། འདིར་སྐྱེས་བུ་དེ་དག་<line/>
</page>
<page index="678" id="340A">༄༅། །རྣམས་ནི། སྐྱེ་བ་གཞན་དུ་དབུལ་པོར་གྱུར་པས་དེ་དག་རིན་ཐང་བྱས་པས་བསྙེན་གནས་ལ་ཉེ་བར་གནས་པ་དང་སངས་རྒྱས་དང༌། ཆོས་དང༌། དགེ་<line/>
འདུན་ལའང་རྒྱལ་པོའི་ཆད་པས་སྤྱི་བོས་ཕྱག་འཚལ་བར་བྱེད་ཀྱི། རབ་ཏུ་དང་བར་གྱུར་པས་ནི། མ་ཡིན་ནོ། །སྦྱིན་པའང་མ་གཏང་ངོ༌། །རྒྱལ་པོའི་ཞབས་འབྲིང་བྱེད་པའི་ཕྱིར་<line/>
སེམས་བསྒོམས་པའང་མ་ཡིན་ནོ། །སངས་རྒྱས་ཀྱི་བཀའ་ཡང་མ་བཏོན་ཏོ། །རྒྱལ་པོའི་ཞབས་ཏོག་བྱེད་པའི་དོན་གྱིས་སམ། འདོད་པ་ཆེ་བའམ། ལོག་པར་ལྟ་བ་ཅན་དང་ཞིང་<line/>
ངན་པ་ཅན་ལ་བྱིན་པའམ། དགེ་བ་བཅུའི་ལས་ཀྱི་ལམ་རྣམས་རྙོག་པ་མེད་པ་དང༌། དུས་རིང་དུ་མ་སྤྱད་པ་དེ་དག་རྣམས་ཛམྦུའི་གླིང་ནས་ཤི་འཕོས་པར་གྱུར་ནས་ལས་ཀྱི་རྐྱེན་<line/>
གྱིས་འདིར་སྐྱེས་པ་ཡིན་ཏེ། རོ་ཕྱེད་དུ་གྱུར་པའི་ཟས་དང་ལྡན་ཞིང་དགེ་བ་དང་མི་དགེ་བའི་ལས་ཀྱི་འབྲས་བུ་རྣམས་མངོན་པར་མི་ཤེས་པ་དང༌། བློ་དམན་པར་གྱུར་པ་དང༌། རྣམ་<line/>
པར་ཤེས་པ་ཉམ་ཆུང་བ་དང་བུད་མེད་ལ་བརྐམ་ཞིང་ཆགས་པ་ཡིན་ཏེ། སྔོན་གྱི་ལས་དེ་དག་རྣམས་ཀྱི་ས་བོན་གྱི་རྐྱེན་གྱིས་ཡིན་ནོ། །སེམས་ཅན་འདི་དག་རྣམས་ནི། རང་གི་ལས་<line/>
ཉིད་ཀྱིས་འགྲོ་བ་ཡིན་ཞིང་ལས་ཀྱི་བགོ་སྐལ་ལ་སྤྱོད་པ་དང༌། ལས་བརྟན་པར་བྱས་པ་དང༌། ལས་ཀྱི་སྐྱེ་གནས་པ་རྣམས་ཡིན་ནོ། །ཇི་ལྟར་ལས་བྱེད་པར་འགྱུར་བ་དགེ་<line/>
</page>
<page index="679" id="340B">བའམ་སྡིག་པའང་རུང་སྟེ། དེ་དང་དེ་དག་ཉིད་ཀྱི་ལས་རྣམས་ཀྱི་སྐལ་བ་ཅན་དུ་འབྱུང་བར་འགྱུར་ཏེ། མི་དགེ་བའི་ལས་ཀྱི་མཐའ་རྣམས་ལ་སྤྱད་པར་གྱུར་ན་ནི། དམྱལ་བ་དང༌། ཡི་<line/>
དྭགས་དང༌། དུད་འགྲོ་རྣམས་སུ་སྐྱེ་བར་འགྱུར་རོ། །ས་བོན་དང་འདྲ་བའི་ལས་རྣམས་དང༌། འདྲ་བའི་འབྲས་བུ་རྣམས་ཡིན་ཏེ། དཔེར་ན། ཀོ་ཏྲ་པའི་ས་བོན་ལས་ནི། ཀོ་ཏྲ་པའི་<line/>
འབྲས་བུ་སྐྱེའི། ཁྲེ་རྒོད་ཀྱི་འབྲས་བུ་ནི། མ་ཡིན་ནོ། །ནས་ཀྱི་ས་བོན་རྣམས་ལས་ནི། ནས་ཀྱི་འབྲས་བུའོ། །དེ་བཞིན་དུ་ཡོན་ཏན་དམན་པ་དང༌། ཞིང་དམན་པ་རྣམས་ལས་ཀྱང་<line/>
འབྲས་བུ་དམན་པ་རྣམས་སྐྱེའོ། །དེ་བཞིན་དུ་ས་བོན་བཟང་པོ་རྣམས་ལས་ནི། འབྲས་བུ་བཟང་པོ་རྣམས་སྐྱེའོ། །དཔེར་ན། འབྲས་ཤཱ་ལི་དམར་པོ་རྣམས་ལས་ནི། འབྲས་ཤ་ལི་<line/>
དམར་པོ་རྣམས་སོ། །མོན་སྲན་སྡེའུ་རྣམས་ལས་ནི། མོན་སྲན་སྡེའུ་རྣམས་སོ། །བུར་ཤིང་རྣམས་ལས་ནི། བུར་ཤིང་རྣམས་སོ། །ཞིང་དང་ཡོན་ཏན་གྱི་ཁྱད་པར་རྣམས་ལས་ཀྱང་<line/>
འབྲས་བུ་རྣམས་ཁྱད་པར་དུ་འབྱུང་ངོ༌། །འདི་ལྟ་སྟེ། ཡོན་ཏན་ཡོད་པ་དང༌། སྡུག་བསྔལ་ཡོད་པ་དང༌། གཉིས་ཀ་ཡོད་པ་རྣམས་སོ། །དེ་ལ་ཡོན་ཏན་ཡོད་པ་ཉིད་ནི། བར་མ་ཡིན་ནོ། །<line/>
ཡོན་ཏན་དང་སྡུག་བསྔལ་ཡོད་པ་ནི། ཁྱད་པར་ཅན་ནོ། །སྡུག་བསྔལ་འབའ་ཞིག་ཡོད་པ་ནི། ཆུང་དུ་ཡིན་ཏེ། སེམས་ཀྱི་ཡོན་ཏན་རྣམས་མ་གཏོགས་པ་ཡིན་ནོ། །འདི་ལྟར་ཕྱི་རོལ་<line/>
</page>
<page index="680" id="341A">༄༅། །གྱི་རྣམས་ལ་ཞིང་རྣམ་པ་གསུམ་ཡིན་ཏེ། ཆུ་བལ་གྱིས་མ་བཅོམ་པ་ནི། བར་མ་ཡིན་ནོ། །རྩྭ་དང་ཆུ་བལ་རབ་ཏུ་ཕལ་ཆེ་བར་གྱུར་པ་དང༌། ཆུ་དང༌། ཆོམ་<line/>
རྐུན་པའི་འཇིགས་པ་དང་རྣམ་པར་བྲལ་བའི་ནི། ཁྱད་པར་དུ་འཕགས་པ་ཡིན་ནོ། །རྩྭ་ལྡུམ་དང་ཆུ་བལ་གྱིས་ཉམས་པར་བྱས་པ་དང༌། ཆུའི་སྐྱོན་དང༌། འཇིགས་པ་དང༌།<line/>
ཆོམ་རྐུན་གྱི་འཇིགས་པ་དང་ལྡན་པར་བརྗོད་པ་རྣམས་ནི། ཆུང་དུ་ཡིན་ཏེ། ཞིང་ལས་པ་རྣམས་ཀྱིས་ཡོངས་སུ་སྦྱང་བ་བྱས་པའི་ལས་རྣམས་ནི། མ་གཏོགས་སོ། །དེ་ལ་ནང་གི་<line/>
བདག་ཉིད་དང་ཕྱི་རོལ་གྱི་དངོས་པོ་དེ་དག་རྣམས་ཀྱང་ལས་ཀྱི་བགོ་སྐལ་ལ་སྤྱོད་པ་དང༌། ལས་བརྟན་པར་བྱས་པ་དང༌། ལས་ཀྱི་སྐྱེ་གནས་པ་ཡིན་ཏེ། གཞན་གྱི་སྟོབས་དང་<line/>
བཅས་པ་ཡིན་ཞིང་ཕན་ཚུན་གྱི་རྐྱེན་ཅན་དུ་གྱུར་པ་དང༌། ཕན་ཚུན་དུ་སྐྱེད་པར་བྱེད་པ་ཡིན་ནོ། །དེ་ལ་ནུབ་ཀྱི་བ་ལང་སྤྱོད་པའི་སྐྱེས་བུ་དེ་དག་རྣམས་ནི། རྙོག་པ་དང་བཅས་པའི་<line/>
ལས་ཀྱི་འབྲས་བུ་རྣམས་ལ་སྤྱོད་པ་ཡིན་ཏེ། རྙོག་པ་དང་བཅས་པའི་ལས་རྣམས་ཀྱིས་འདིར་སྐྱེས་པ་ཡིན་ནོ། །གཞན་ཡང་ཤི་འཕོས་པར་གྱུར་ནས་རང་གི་ལས་ཀྱི་རླུང་<line/>
གིས་འཁོར་བར་ཡོངས་སུ་འཁོར་བར་འགྱུར་རོ། །རྣལ་འབྱོར་སྤྱོད་པ་པ་དེས་ཕྱི་རོལ་གྱི་ལས་དང་ཆོས་རྣམས་ཡང་དག་པ་ཇི་ལྟ་བ་བཞིན་དུ་མངོན་པར་རྟོགས་ནས་གཞན་<line/>
</page>
<page index="681" id="341B">ཡང་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ནུབ་ཀྱི་བ་ལང་སྤྱོད་ཀྱི་གླིང་ལས་འདས་པར་གྱུར་ནས་རིའི་རིགས་སམ། ཆུ་བོའི་རིགས་སམ། རྒྱ་མཚོའི་རིགས་སུ་གྱུར་པ་<line/>
གཞན་ཅི་ཡོད་པ། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནུབ་ཀྱི་བ་ལང་སྤྱོད་དང༌། ཤར་གྱི་ལུས་འཕགས་པོ་གཉིས་ཀྱི་གླིང་དག་གི་<line/>
པར་ན་ཡོད་དེ། ནུབ་ཀྱི་བ་ལང་སྤྱོད་ཀྱི་གླིང་ལས་ནི། འདས་པར་གྱུར་ནས་སྐྱོ་མ་བ་ཞེས་བྱ་བའི་རྒྱ་མཚོ་དཔག་ཚད་སྟོང་ཕྲག་བཅུ་གཉིས་པའོ། །སྐྱོ་མ་དང་འདྲ་བའི་ཆུ་གང་ཡིན་པས་<line/>
གང་བར་གྱུར་པ་སྟེ། དུང་དང༌། ཉ་དང༌། ཉ་ཆེན་པོ་དང༌། ཆུ་སྲིན་ན་ཀྲ་དང༌། ཆུ་སྲིན་མ་ཀ་ར་དང༌། རུས་སྦལ་དང༌། ཆུ་སྲིན་བྱིས་པ་གསོད་ཀྱི་ཡང་ཕུང་པོར་གྱུར་པ་ཡིན་ནོ། །སྐྱོ་མའི་<line/>
ཆུའི་རྒྱ་མཚོ་དེ་ལས་འདས་པར་གྱུར་ནས་བི་དྲུ་མ་འདྲ་བ་ཞེས་བྱ་བའི་རིའི་ཉེ་འཁོར་དུ་དཔག་ཚད་ལྔ་བརྒྱ་པ་ཡོད་དོ། །དེ་ལ་དུག་ཆེན་པོའི་སྤྲུལ་རྣམས་རབ་ཏུ་གནས་སོ། །དེ་ལས་<line/>
འདས་པར་གྱུར་ནས་ཆུ་དྲོན་མོ་ཞེས་བྱ་བའི་རྒྱ་མཚོ་ཡོད་དེ། སྤྲུལ་དེ་དག་རྣམས་ཀྱི་ཁ་རླངས་དྲོན་མོའི་དུག་གིས་དྲོན་མོར་འགྱུར་རོ། །དེ་ལ་ནི། སེམས་ཅན་གྱི་རིགས་ཅུང་ཟད་ཀྱང་<line/>
ཡོད་པ་མ་ཡིན་ཏེ། སྦྲུལ་དུག་ཅན་དེ་དག་གིས་དབུགས་འབྱུང་བས་དུས་བྱེད་པར་འགྱུར་རོ། །དུག་གི་རང་བཞིན་ཡིན་པས་ཆུའང་དྲོན་མོར་འགྱུར་རོ། །དེ་ལས་འདས་པར་གྱུར་ནས་<line/>
</page>
<page index="682" id="342A">༄༅། །ཆུ་དམར་པོ་ཞེས་བྱ་བའི་རྒྱ་མཚོ་དཔག་ཚད་ལྔ་སྟོང་ཡོད་དོ། །དེ་ལ་ཀླུ་དང་ས་འོག་ན་གནས་པར་གྱུར་བའི་ལྷ་མ་ཡིན་རྣམས་ཕན་ཚུན་དུ་<line/>
ཞེ་སྡང་བར་གྱུར་པས་ཟིལ་གྱིས་མནན་ནས་ཟས་ཟོས་པར་གྱུར་པ་དང་འཁྲུག་པར་བྱེད་དོ། །ཀླུང་ན་གནས་པའི་ཀླུ་སྟོབས་ཅན་དེ་དག་གིས་ཀྱང་ལྷ་མ་ཡིན་དེ་དག་རྣམས་<line/>
ཀྱི་སྟོབས་མི་འཕྲོག་གོ །དེ་ལས་འདས་པར་གྱུར་ནས་སྲིན་མོའི་གླིང་དཔག་ཚད་ཉིས་སྟོང་པ་ཡོད་དེ། རལ་པ་ཅན་ཞེས་བྱ་བའི་སྲིན་མོ་དེ་དེ་ལ་རབ་ཏུ་གནས་པ་ཡིན་<line/>
ནོ༑ ༑དྲི་དང་མེ་ཏོག་གི་ཕྲེང་བ་ཁར་འཇུག་ཅིང་ཟ་བའི་ཟས་དང་ལྡན་པ། མིག་བཙུམ་ཙམ་གྱི་བར་ལ་དཔག་ཚད་སྟོང་དུ་ཕྱིན་པར་མགྱོགས་པ། མི་རྣམས་ལ་གླགས་ལྟ་བར་<line/>
བྱེད་པ་དང༌། ཡིད་ཀྱང་རྟག་ཏུ་དེ་ལ་སོང་བར་གྱུར་པ་ཡིན་ཏེ། ཤ་དང་ཁྲག་དང་རུས་པ་རྣམས་ཀྱིས་ནི། གླིང་འདི་ནི། དྲི་མི་ཞིམ་པ་ཡིན་ནོ། །རལ་པ་ཅན་གྱི་གླིང་དེ་ལས་<line/>
འངས་པར་གྱུར་ནས་ཤ་ཟའི་གླིང་དཔག་ཚད་ལྔ་སྟོང་པ་ཡོད་དོ། །དེ་ལ་སྐྲས་ཁྱབ་པ་ཞེས་བྱ་བའི་ཤ་ཟ་རབ་ཏུ་གནས་པ་ཡིན་ནོ། །དེ་ལས་འདས་པར་གྱུར་ནས་གླིང་<line/>
གིས་ལེགས་པར་གང་བ་ཞེས་བྱ་བའི་རི་དཔག་ཚད་ལྔ་སྟོང་པ་ཡོད་དོ། །ལེགས་པར་གང་པའི་རི་ལ་ལྗོན་ཤིང་རྣམས་ཀྱིས་ལེགས་པར་གང་བ་ལ་འདི་ལྟ་སྟེ། ཤིང་ན་<line/>
</page>
<page index="683" id="342B">ལི་ཀེ་ར་དང༌། པ་ན་ས་དང༌། མོ་ཙ་དང༌། ཧི་ན་ཏཱ་ལ་དང༌། ཏ་མཱ་ལ་དང༌། ར་ཀ་ཏ་མཱ་ལ་དང༌། སེར་པོ་དང༌། སེང་ལྡེང་དང༌། ཏི་ལ་ཀཱ་དང༌། ཨརྫུ་ན་དང༌། ཀ་དམ་པ་<line/>
དང༌། ནཱི་པ་དང༌། ནི་ཙུ་ལ་དང༌། ཙམྤ་ཀ་དང༌། ཁརྫུ་ར་དང༌། ཨ་མྲ་དང༌། པི་ཙུ་མ་རྡ་དང༌། བ་ད་རི་དང༌། བ་ཊཱ་ད་དང༌། ཀིངྴུ་ཀ་དང༌། ཀླུའི་མེ་ཏོག་དང༌།<line/>
ཀ་དམྤ་དང༌། མྱ་ངན་མེད་དང༌། སི་ལིནྡྷ་དང༌། ཀེ་ཏ་ཀ་དང༌། ཀརྣི་ཀ་ར་ཤིན་ཏུ་ལྷུག་པ་དང༌། མཱ་ལི་ཀཱ་གསར་པ་དང༌། བཱ་ཊཱ་ལཱ་དང༌། ཀ་བིད་ཐ་དང༌། དཔལ་<line/>
ཤིང་དང༌། ལྷ་ཤིང་དང༌། ཤུག་པ་དང༌། ཀཱ་ར་བཱི་ར་དང༌། མྱ་ངན་མེད་སྔོན་པོ་དང༌། ཀུ་ར་བ་ཀ་དང༌། ཀུན་ད་དང་རྣམས་ཏེ། ཕུང་པོར་སྐྱེས་པའི་ལྗོན་ཤིང་<line/>
རྣམས་ཀྱིས་ལེགས་པར་གང་བ་དང༌། འབབ་ཆུ་བརྒྱ་ཕྲག་གིས་དགའ་བར་གྱུར་པ་ཡིན་ནོ། །ནགས་ཀྱི་ཁམས་རྣམས་དང་ལྡན་པའི་ནང་དེ་ལ་ནི། དྲི་ཟ་རྣམས་<line/>
རྩེ་དགའ་བར་བྱེད་དོ། །ལེགས་པར་གང་བའི་རི་དེ་ལས་འདས་པར་གྱུར་ནས་རྒྱ་མཚོ་དཔག་ཚད་ལྔ་སྟོང་དུ་འོ་མའི་ཆུ་ཞེས་བྱ་བ་ཡིན་ནོ། །དེ་ལ་ནི། ཆུ་འོ་མ་<line/>
དང་འདྲ་བར་ཡོད་དོ། །རོ་འོ་མ་དང་མཉམ་པ་ཡིན་ནོ། །བདག་ཉིད་ཀྱི་དངོས་པོ་དཔག་ཚད་ལྔ་པར་གྱུར་པའི་ཉ་འགའ་ཞིག་རྒྱུ་བར་བྱེད་པ་ཡིན་ནོ། །འོ་མའི་ཆུའི་<line/>
</page>
<page index="684" id="343A">༄༅། །རྒྱ་མཚོ་དེ་ལས་འདས་པར་གྱུར་ནས་བྱེ་མའི་གནས་སྐབས་ཞེས་བྱ་བ་དཔག་ཚད་སྟོང་དུ་ལྗོན་ཤིང་གི་ངམ་གྲོག་ཏུ་གྱུར་པ་ཡིན་<line/>
ནོ༑ ༑དེ་ལས་འདས་པར་གྱུར་ནས་ཀླུའི་དུག་བཅོམ་ཞེས་བྱ་བའི་རྒྱ་མཚོ་དཔག་ཚད་དྲུག་སྟོང་པར་གྱུར་པ། གང་ལ་སྟོབས་ཞེས་བྱ་བའི་ཀླུ་རབ་ཏུ་གནས་པ་<line/>
ཡིན་ནོ༑ ༑ཕན་ཚུན་མི་མཐུན་པར་གྱུར་པ་རྟག་ཏུ་མ་ཞི་བ་ལ་དགའ་བ་ཡིན་ནོ། །ཕན་ཚུན་གྱི་ཀླུའི་དུག་བཅོམ་ཞེས་བྱ་བའི་རྒྱ་མཚོ་དེ་ལས་རིང་དུ་འདས་ནས་<line/>
ཆུ་མཉམ་པར་གྱུར་པ་ཞེས་བྱ་བའི་རྒྱ་མཚོ་ཡོད་དེ། དཔག་ཚད་ཉིས་སྟོང་དུ་ཆུ་བརྟན་ཞིང་གནས་པ་དང་ཆུ་རབ་ཏུ་དང་བ་དང་ཟབ་མོ་ཡིན་ཏེ། ཉ་དང༌། ཆུ་སྲིན་མ་ཀ་ར་<line/>
དང༌། དུང་དང༌། ཆུ་སྲིན་ན་ཀྲ་དང༌། ཆུ་སྲིན་བྱིས་པ་གསོད་རྣམས་ཀྱིས་ཀུན་ཏུ་གང་བར་གྱུར་པ་ཡིན་ནོ། །གཞན་ཡང་ལས་ཀྱི་ཆོས་ཀྱི་རྣམ་པར་སྨིན་པ་རྣམས་<line/>
ཤེས་པའི་རྣལ་འབྱོར་སྤྱོད་པ་པ་དེས་ལྟ་བར་བྱེད་དེ། ཇི་སྐད་དུ་བཤད་པའི་རྒྱ་མཚོ་དང༌། ཆུ་བོ་དང༌། གླིང་དང༌། ནགས་དང༌། རི་དང༌། ལྗོན་ཤིང་རྣམས་དང༌།<line/>
གནས་དེ་དག་རྣམས་གང་ལ་ཡང་བདག་ཅག་མ་སྐྱེས་པ་དང༌། མ་ཤི་བ་དང༌། འཆི་འཕོས་པར་མ་གྱུར་པ་དང༌། སྐྱེས་པར་མ་གྱུར་པ་དང༌། མཐུན་པ་དང་<line/>
</page>
<page index="685" id="343B">ཡིད་དུ་འོང་བ་རྣམས་ཐམས་ཅད་དང་ཡང་ཐ་དད་དུ་གྱུར་པ་དང༌། མེད་པར་གྱུར་པ་དང༌། བྱེ་བར་གྱུར་པ་དང༌། བྲལ་བར་གྱུར་པ་དང༌། གཞན་དུ་གྱུར་པ་དང་ལྡན་པར་མ་<line/>
གྱུར་པ་དང༌། གང་ཡང་ལས་ཀྱི་བགོ་སྐལ་ལ་སྤྱོད་པ། ལས་ཀྱི་སྐྱེ་གནས་པ། ལས་བརྟན་པར་བྱས་པ་རང་གི་ལས་ཀྱི་འབྲས་བུ་མྱོང་བར་གྱུར་པས་འཆི་འཕོ་བ་དང་སྐྱེ་<line/>
བར་མ་གྱུར་པ་དེ་ནི། རྒྱ་མཚོའི་ཡུལ་ཕྱོགས་སམ། རིའི་ཡུལ་ཕྱོགས་སམ། ལྗོན་ཤིང་གི་ཕྱོགས་རྣམས་ལ་ཡང་གཅིག་ཀྱང་མ་མཐོང་ངོ༌། །ལན་བརྒྱ་ཕྲག་དང༌། དེ་<line/>
ནས་སྟོང་ཕྲག་དང༌། ལན་སྟོང་ཕྲག་བརྒྱ་དང༌། ལན་བྱེ་བ་ཕྲག་འབུམ་དུའང་གང་ལ་བདག་ཅག་རྣམས་སྐྱེས་པ་དང༌། ཤི་བ་དང༌། སྐྱེས་པར་གྱུར་པ་མ་ཡིན་པ་ནི། ཁབ་<line/>
ཀྱི་བུག་པ་ཙམ་ཡང་མེད་དོ། །མཐུན་པ་དང་ཡིད་དུ་འོང་བར་གྱུར་པ་རྣམས་ཐམས་ཅད་ཀྱང་ཐ་དད་དུ་གྱུར་པ་དང༌། མེད་པར་གྱུར་པ་དང༌། གྱེས་པར་གྱུར་པ་དང༌། རྣམ་<line/>
པར་བྲལ་བར་གྱུར་པ་དང༌། གཞན་དུ་གྱུར་པར་ནི་ལན་བརྒྱ་ཕྲག་དང༌། ལན་སྟོང་ཕྲག་དང༌། ལན་བརྒྱ་སྟོང་ཕྲག་བྱེ་བར་གྱུར་པ་བརྒྱ་སྟོང་ཕྲག་ཏུ་གྱུར་ཅིང༌། འཁོར་<line/>
པ་ཐོག་མ་མེད་པ་ནས་འདོད་ཆགས་དང༌། ཞེ་སྡང་དང༌། གཏི་མུག་གི་ཞགས་པས་ཀུན་ནས་བཅིངས་ནས་འཁོར་བ་ན་ཡང་དམྱལ་བ་དང༌། ཡི་དྭགས་དང༌། དུད་<line/>
</page>
<page index="686" id="344A">༄༅། །འགྲོའི་གནས་རྣམས་སུ་སྐྱེ་བ་དང༌། འཆི་བ་དང༌། སྐྱེ་བར་འགྱུར་བ་ཡིན་ནོ། །དེའི་ཕྱིར་ན་མྱུར་བ་མྱུར་བར་འཁོར་བ་ལས་ཡིད་འབྱུང་བར་<line/>
གྱིས་ཤིག །འཁོར་བ་ལ་བརྐམ་ཞིང་ཆགས་པར་འགྱུར་བར་མ་བྱེད་དང༌། འཁོར་བ་འདི་ནི། སྡུག་བསྔལ་བ་ཡིན་ནོ། །ཚ་བར་གྱུར་པའི་ཚོར་བ་དང་ལྡན་པ་<line/>
ཡིན་ཞིང༌། རྩུབ་པར་གྱུར་པའི་ཚོར་བ་དང་ལྡན་པ་ཡིན་ཏེ། སྡུག་བསྔལ་དང་ལྷན་ཅིག་ཏུ་གྱུར་པའི་ཚོར་བ་ཡིན་ནོ། །རྒ་བ་དང༌། འཆི་བ་དང༌། མྱ་ངན་དང༌། སྨྲེ་<line/>
སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་མང་བ་ཡིན་ནོ། །ལྟུང་བའི་མཐའ་དང་ཟད་པར་གྱུར་པའི་སྒོ་ཡིན་ནོ། །འདི་ན་ནི། ཤིན་ཏུ་ཕྲ་བར་<line/>
གྱུར་པའི་རྟག་པ་དང་བདེ་བའང་ཡོད་པ་མ་ཡིན་ནོ། །དཔེར་ན། ཉི་མ་ལ་མུན་པ་ཤིན་ཏུ་ཕྲ་བའང་མེད་དོ། །དེ་ལྟར་རྣལ་འབྱོར་སྤྱོད་པ་དེ་ཕྱི་རོལ་གྱི་ལུས་ལ་ལུས་<line/>
ཀྱིས་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་རྣམས་རིག་པར་བྱེད་དེ། ཆུ་མཉམ་པའི་རྒྱ་<line/>
མཚོ་དེ་ལས་རིང་དུ་འདས་ནས་ཆུ་ཀླུང་གི་རིགས་སུ་གྱུར་པའམ། རྒྱ་མཚོའི་རིགས་སུ་གྱུར་པ་གཞན་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་<line/>
</page>
<page index="687" id="344B">སམ༑ ལྷའི་མིག་གིས་མཐོང་བར་གྱུར་པ། ཤར་གྱི་ལུས་འཕགས་པོ་ཞེས་བྱ་བའི་གླིང་ཡོད་དེ། དཔག་ཚད་སྟོང་ཕྲག་བརྒྱད་པ་ཉེ་འཁོར་ཡོངས་སུ་ཟླུམ་པར་གྱུར་པ་<line/>
གྲོང་དང༌། གྲོང་ཁྱེར་དང༌། ཚོང་འདུས་རྣམས་ཕུན་སུམ་ཚོགས་པ་དང༌། ཆུ་ཀླུང་དང༌། ལྗོན་ཤིང་དང༌། ནགས་དང༌། ཉེ་བའི་ནགས་དང༌། ཁྲུས་ཀྱི་རྫིང་བུ་དང༌།<line/>
གླིང་དང༌། རི་དང༌། འབབ་ཆུ་དང༌། ཤིང་ཚང་ཚིང་རྣམས་དཀྲིགས་པ་དང་ལྡན་པའི་ནགས་དང་བཅས་པ་དང༌། མེ་ཏོག་དང༌། འབྲས་བུ་དང༌། རི་དྭགས་དང༌།<line/>
བྱ་རྣམས་ཀྱང་ཕུན་སུམ་ཚོགས་པ་ཡིན་ནོ། །དེ་ལ་རི་དྲུག་པོ་འདི་དག་རྣམས་ནི། ཐམས་ཅད་ལ་ཆེ་བར་གྱུར་པ་ཡིན་ཏེ། འདི་ལྟ་སྟེ། ལོགས་ཆེན་པོ་དང༌། ནགས་<line/>
ཀྱི་ཕྲེང་བ་དང༌། རྨ་བྱའི་ཚོགས་དང༌། ཡི་དྭགས་ཀྱི་ཁྲོད་དང༌། རྒྱ་མཚོ་གྱེན་དུ་འགྲོ་བ་དང༌། མིག་གི་ཕྲེང་བ་དང་རྣམས་སོ། །རི་དེ་དག་རྣམས་ཀྱིས་ཤར་ཕྱོགས་ལུས་<line/>
འཕགས་པོའི་གླིང་ཡོངས་སུ་བསྐོར་བ་ཡིན་ཏེ། ཛམྦུའི་གླིང་རི་བཞིས་ཇི་ལྟ་བུར་ཏེ། སྔར་བཞིན་ནོ། །དེ་ལ་ལོགས་ཆེན་པོའི་རི་རྒྱར་ནི། དཔག་ཚད་སུམ་སྟོང་ཡིན་ཏེ།<line/>
རི་དེ་ལ་དཔག་ཚད་སྟོང་སྟོང་གི་ནགས་གསུམ་ཡོད་དོ། །འདི་ལྟ་སྟེ། སུ་བེ་ལང་གི་ནགས་དང༌། འབབ་ཆུའི་སྒྲ་དང་ལྡན་པའི་ནགས་དང༌། མ་ལི་ཀ་གངྐ་རའི་ནགས་སོ།<line/>
</page>
<page index="688" id="345A">༄༅། །ནགས་ན་ལྗོན་ཤིང་རྣམས་ཕུན་སུམ་ཚོགས་པར་གྱུར་པ་ལ་འདི་ལྟ་སྟེ། ལྭི་ལི་ཀའི་ལྗོན་ཤིང་དང༌། རིའི་ཁྲོད་ནས་སྐྱེས་པའི་ལྗོན་ཤིང་དང༌།<line/>
ཡལ་ག་མཉམ་པའི་ལྗོན་ཤིང་དང༌། བགྲོད་དཀའ་བར་གྱུར་ནས་སྐྱེས་པར་གྱུར་པའི་ལྗོན་ཤིང་དང༌། ཀླུང་ན་སྐྱེས་པའི་ལྗོན་ཤིང་དང༌། ཨུཏྤ་ལ་སྐྱེས་པའི་ལྗོན་<line/>
ཤིང་དང༌། རི་བྲག་ན་སྐྱེས་པའི་ལྗོན་ཤིང་དང༌། ཛམྦུའི་གླིང་གི་ལྗོན་ཤིང་རྣམས་ནི། སྔར་བཞིན་ནོ། །རི་ཆེན་པོའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་<line/>
རྣམས་ནི། མེའི་གཙུག་ཅན་ཞེས་བྱ་བའི་མིང་དུ་འགྱུར་རོ། །ཆུ་ཀླུང་ཡང་འདི་དག་རྣམས་ཡོད་དོ། །འདི་ལྟ་སྟེ། བྱེ་མ་འབྲིམ་པ་དང༌། སཱ་མེ་ཌཱ་དང༌། ཆུ་གཡོ་བ་དང༌།<line/>
ཀླུའི་ཆུ་དང༌། ནགས་ནས་འབྱུང་བ་དང༌། ཙ་ར་ཙ་དང་རྣམས་སོ། །ནགས་ཀྱི་ཕྲེང་བའི་རི་དེའི་ཚད་ནི། དཔག་ཚད་སྟོང་ཡིན་ནོ། །དེ་ལ་ནགས་འདི་དག་རྣམས་ཡོད་<line/>
དོ༑ ༑འདི་ལྟ་སྟེ། ཀུཀྐུ་ཊཱ་ཙཱི་རི་དང༌། ལྷ་ཤིང་གི་ནགས་དང༌། ཙི་ལི་ཀའི་ནགས་དང༌། དུ་བ་པ་དང༌། ཤིན་ཏུ་མ་སྐྱེས་པ་དང་རྣམས་ཡིན་ནོ། །ཆུ་ཀླུང་ཡང་འདི་དག་<line/>
རྣམས་ཡོད་དོ། །འདི་ལྟ་སྟེ། འཁྲི་ཤིང་གིས་གཡོགས་པ་དང༌། རྩེ་མོ་ལ་འཁོར་བ་དང༌། ཆུ་ནག་པོ་དང༌། ལོ་མ་ཤིན་ཏུ་འཕྱང་བ་དང༌། དུ་བ་དགའ་བ་དང་རྣམས་<line/>
</page>
<page index="689" id="345B">སོ༑ ༑རིའི་ནགས་ཀྱི་ཕྲེང་བའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ནི། གྱ་གྱུ་ཅན་ཞེས་བྱ་བའི་མིང་དུ་འགྱུར་རོ། །རིགས་གསུམ་པ་རྨ་བྱའི་ཚོགས་ལ་<line/>
རྣལ་འབྱོར་སྤྱོད་པ་པ་དེས་མཐོང་བར་གྱུར་པ་དཔག་ཚད་སྟོང་ཡིན་ནོ། །དེ་ལ་ནགས་འདི་དག་རྣམས་ཡོད་དོ། །འདི་ལྟ་སྟེ། སྤྲིན་གྱི་ནགས་དང༌། རྟག་ཏུ་གློག་འཁྱུག་<line/>
པ་དང༌། སྒྲ་འཕང་མཐོན་པོ་དང༌། ལྷག་པ་ཐུང་བ་དང༌། མཎྜ་ལཾ་དང་རྣམས་སོ། །ཆུ་ཀླུང་ཡང་འདི་དག་རྣམས་ཡོད་དོ། །འདི་ལྟ་སྟེ། ནི་ཙུ་ལུནད་འབབ་པ་དང༌། དྲང་སྲོང་དགའ་<line/>
བ་དང༌། སྔོན་འབབ་པ་དང༌། བཟང་པོ་དང་རྣམས་ཡིན་ནོ། །རྨ་བྱའི་ཚོགས་ཀྱི་ནགས་ཀྱི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ལ་མགུལ་པ་སྔོན་པོ་<line/>
ཞེས་བྱ་བའི་མིང་དུ་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཤར་ཕྱོགས་ཀྱི་ལུས་འཕགས་པོའི་གླིང་ན་རིའི་<line/>
རིགས་སམ། ཆུ་ཀླུང་གི་རིགས་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རི་གཞན་བཞི་<line/>
པ་རི་དྭགས་ཀྱི་ཁྲོད་ཅེས་བྱ་བ་ཡོད་དོ། །དེ་ལ་ནགས་འདི་དག་རྣམས་ཡོད་དོ། །འདི་ལྟ་སྟེ། རལ་པ་ཅན་གྱི་ནགས་དང༌། ཀུན་དགའ་བའི་ནགས་དང༌། རྟའི་སྤྲིན་གྱི་ནགས་<line/>
</page>
<page index="690" id="346A">༄༅། །དང་རྣམས་སོ། །ལྗོན་ཤིང་དང༌། མེ་ཏོག་དང༌། འབྲས་བུ་ཕུན་སུམ་ཚོགས་པ་རྣམས་ནི། སྔར་གྱི་བཞིན་ནོ། །དེ་ལ་ཆུ་ཀླུང་འདི་དག་རྣམས་<line/>
ཡོད་དོ༑ ༑འདི་ལྟ་སྟེ། ཤིན་ཏུ་གྲོལ་བར་གྱུར་པའི་ཆུ་དང༌། ཉེ་འཁོར་ན་དགའ་བ་དང༌། ཚོགས་པ་རྣམས་ཡིན་ནོ། །རི་དྭགས་ཀྱི་རིགས་ཀྱང་འདི་དག་རྣམས་ཡིན་ནོ། །<line/>
འདི་ལྟ་སྟེ། བཻ་ནེ་ཡཱ་དང༌། ཉེ་འཁོར་གྱི་གྲིབ་མ་ལ་དགའ་བ་དང༌། བལྟས་པས་འབྲོས་པ་དང༌། ཀུ་རངཿ་གཱ་དང༌། ལམ་བཟང་པོ་དང༌། ཕྲག་དོག་ཀླུ་སྐྱེས་དང༌། བ་ལང་<line/>
གི་རྣ་བ་དང༌། གླང་པོ་འཐུང་བ་དང༌། བྱིས་པ་མཆོག་དང༌། གྲིབ་མ་ལ་དགའ་བ་དང༌། རི་བོང་ལུགས་དང༌། རྔ་མོའི་ལུས་དང༌། མཇུག་མ་ནག་པོ་དང༌། མགོ་དཀར་པོ་<line/>
དང༌། རྨ་དང་བཅས་པ་དང༌། སྦྲུལ་གྱི་ལྕེ་དང༌། རང་གི་སོ་བརྒྱ་པ་དང༌། སྡོམ་པ་དང༌། སྦུབས་ཀྱི་མཁྲེན་པ་སྟེ། རི་དྭགས་ཀྱི་ཚོགས་དེ་དག་རྣམས་ཁ་ཅིག་ནི། ཛམྦུའི་<line/>
གླིང་ནའང་ཡོད་པ་མ་ཡིན་ནོ། །རི་ཁྲོད་ཀྱི་རི་ལ་ནགས་དང༌། ཉེ་བའི་ནགས་དང༌། རྫིང་བུ་དང༌། ལྗོན་ཤིང་དང༌། བྱ་དང༌། མེ་ཏོག་དང༌། ཕུན་སུམ་ཚོགས་པ་རྣམས་ནི།<line/>
སྔོན་གྱི་བཞིན་ཏེ། རི་དྭགས་ཀྱི་ཁྲོད་ཀྱི་རི་ལ་ཛམྦུའི་གླིང་གི་མེ་ཏོག་རྣམས་ནི། ཐམས་ཅད་ཀྱང་ཡོད་དོ། །རི་དྭགས་ཀྱི་ཁྲོད་ཀྱི་རིའི་ཉེ་འཁོར་ན་གང་དག་གནས་པའི་སྐྱེས་<line/>
</page>
<page index="691" id="346B">བུ་དེ་དག་རྣམས་ལ་ནི། ཤུགས་སྔོམ་པ་ཞེས་བྱ་བའི་མིང་དུ་འགྱུར་རོ། །ཤར་གྱི་ལུས་འཕགས་གླིང་གི་རི་ལྔ་པ་དེའི་ནགས་ཉེ་བའི་ནགས་དང་རྫིང་བུ་རྣམས་ལ་ལྟ་བར་བྱེད་<line/>
དོ༑ ༑རྒྱ་མཚོ་གྱེན་དུ་འགྲོ་བ་ཞེས་བྱ་བའི་རི་དཔག་ཚད་སྟོང་དང་ལྡན་པའི་ནགས་དང་ཉེ་བའི་ནགས་དང་རྫིང་བུ་རྣམས་ཀྱིས་ཀུན་ནས་གང་བ་ནི། སྔོན་གྱི་བཞིན་ནོ། །དེ་ལ་ཡང་<line/>
ནགས་འདི་དག་རྣམས་ཡོད་དོ། །འདི་ལྟ་སྟེ། ཐིག་ལེ་གསུམ་པ་ཞེས་བྱ་བའི་ནགས་དང༌། མགྲིན་པ་འགག་པ་དང༌། དགའ་བའི་རིའི་ནགས་དང་རྣམས་སོ། །ཆུ་ཀླུང་ཡང་འདི་<line/>
དག་ཡོད་དོ། །འདི་ལྟ་སྟེ། རྭ་གསུམ་པ་དང༌། ཅ་ཅོ་པ་དང༌། རྡོ་བ་འགྲིམ་པ་དང་རྣམས་སོ། །རྒྱ་མཚོ་གྱེན་དུ་འགྲོ་བའི་རིའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་<line/>
ལ་ནི༑ སྒྲིན་པོ་ཞེས་བྱ་བའི་མིང་དུ་འགྱུར་རོ། །རྒྱ་མཚོ་གྱེན་དུ་འགྲོ་བའི་རི་ལ་བལྟ་ས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ལྟ་བར་བྱེད་དོ། །གཞན་<line/>
ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཤར་གྱི་ལུས་འཕགས་པའི་གླིང་དེའི་རིགས་སུ་གྱུར་པ་གཞན་དག་ཡོད་དམ་ཞེ་ན།<line/>
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མིག་གི་ཕྲེང་བ་ཞེས་བྱ་བའི་རི་དཔག་ཚད་སྟོང་དང་ལྡན་པ་ཡོད་དེ། ཉེ་འཁོར་ན་ནགས་<line/>
</page>
<page index="692" id="347A">༄༅། །དང༌། ཉེ་བའི་ནགས་དང༌། རྫིང་བུ་དང༌། འབབ་ཆུ་ཕུན་སུམ་ཚོགས་པར་གྱུར་པ། རྣམ་པ་སྣ་ཚོགས་པའི་རི་དྭགས་དང༌། བྱ་དང༌། མེ་<line/>
ཏོག་དག་འབྲས་བུ་ཕུན་སུམ་ཚོགས་པ་ནི། སྔར་གྱི་བཞིན་ནོ། །མིག་གི་ཕྲེང་བ་ཞེས་བྱ་བའི་རི་དེ་ལས་མི་མཐོང་བའི་ཀླུང་ཞེས་བྱ་བའི་ཆུ་ཀླུང་འབབ་པ་ཡིན་ཏེ། དཔག་<line/>
ཚད་དུ་ཟབ་པ་ཡིན་ནོ། །མིག་གི་ཕྲེང་བའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ལ་ནི། ཉེ་འཁོར་གྱི་མིག་ཅེས་བྱ་བའི་མིང་དུ་འགྱུར་རོ། །དེ་ལྟར་ཤར་<line/>
ཕྱོགས་ལུས་འཕགས་པོའི་གླིང་ནི། རི་དྲུག་གིས་ཡོངས་སུ་བསྐོར་བ་ཡིན་ནོ། །དེའི་ནང་ན་གྲོང་ཁྱེར་ཆེན་པོ་གསུམ་ལ་འདི་ལྟ་སྟེ། དགའ་བ་བཟང་པོ་ཞེས་བྱ་བ་དང༌། ནགས་<line/>
མངོན་པར་དགའ་བ་ཞེས་བྱ་བ་དང༌། ཉེ་འཁོར་ན་རྩེ་དགའ་བ་ཞེས་བྱ་བའོ། །གྲོང་ཁྱེར་གྱི་རྒྱར་ནི། དཔག་ཚད་གསུམ་ཡིན་ནོ། །ལྷག་མར་གྱུར་པ་བར་མ་དང༌། ཐ་ཆུང་<line/>
གི་གྲོང་ཁྱེར་རྣམས་ནི། དྲུག་ཅུ་རྩ་གསུམ་ཡིན་ནོ། །བར་མའི་གྲོང་ཁྱེར་ལ་ཕུང་པོའི་གྲོང་ཁྱེར་ཞེས་བྱ་བ་དང༌། ཉེ་འཁོར་གྱི་སྒྲ་ཞེས་བྱ་བ་དང་ངོ༌། །གྲོང་ཁྱེར་ཆུང་དུ་ལ་<line/>
ཐམས་ཅད་འགྲོ་བ་ཞེས་བྱ་བའི་གྲོང་ཁྱེར་དང༌། འབྲོག་ཏུ་རྣམ་པར་ཆད་པ་ཞེས་བྱ་བའི་གྲོང་ཁྱེར་ཆེན་པོ་དང་སྟེ། དེ་དག་ནི། བར་མ་དང་ཐ་ཆུང་གི་གྲོང་ཁྱེར་རྣམས་ཇི་ལྟར་<line/>
</page>
<page index="693" id="347B">གཙོ་བོར་གྱུར་པ་རྣམས་ཡིན་ནོ། །གྲོང་བྱེ་བ་ཕྲག་གསུམ་དང༌། གྲོང་སྟོང་ཕྲག་བརྒྱ་ལྔ་པ་དང༌། གྲོང་སྟོང་ཕྲག་གསུམ་དང༌། གྲོང་ལྔ་བརྒྱ་དང༌། དྲུག་གིས་ལྷག་པའི་ལྔ་བཅུ་<line/>
དང་རྣམས་ཤར་གྱི་ལུས་འཕགས་གླིང་ན་ཡོད་དོ། །དེ་ལ་འདི་དག་རྣམས་ནི། གྲོང་གི་གཙོ་བོ་ཡིན་ཏེ། འདི་ལྟར་ནམ་མཁའི་དྲི་མ་དང༌། དབུ་བའི་ཚོགས་དང༌། བྲིཀྵི་རང་<line/>
དང༌། སྐྱེ་བོ་ཐམས་ཅད་པ་དང༌། ལོ་འདབ་མང་བ་དང༌། བྷཱི་དཱུ་རི་དང༌། སྨིན་པའི་སྣོད་དང༌། མདོར་བསྡུས་པ་དང༌། བིཥྐ་ཊཱ་དང༌། གནོད་པའི་ནགས་དང༌། ཕན་པར་འཇུག་<line/>
པའི་མིག་དང༌། བཱ་དཱུ་ཏཾ་དང༌། ཟེའུ་འབྲུའི་ལུས་ཀྱི་ཤིང་དང༌། དུས་ཀྱི་ཆུ་དང་རྣམས་ཏེ། དེ་ལྟ་བུ་ལ་སོགས་པའི་གྲོང་རྣམས་ཡིན་ནོ། །གླིང་གི་ཉེ་འཁོར་ཡོངས་སུ་ཟླུམ་པ་<line/>
ཇི་ལྟ་བ་ཁོ་ནར་མི་རྣམས་ཀྱི་བཞིན་གྱི་ཉེ་འཁོར་ཡང་ཡོངས་སུ་ཟླུམ་པ་ཡིན་ནོ། །དེ་ལ་ཛམྦུའི་གླིང་པ་རྣམས་ནི། རྣ་བ་དང༌། སྐྲ་ལ་རྒྱན་འདོགས་སོ། །བྱང་ཕྱོགས་སྒྲ་མི་སྙན་<line/>
པ་རྣམས་ནི། མིག་དང་དཔུང་པ་ལ་རྒྱན་འདོགས་སོ། །བ་ལང་སྤྱོད་པ་རྣམས་ནི། གསུས་པ་དང་མགྲིན་པ་ལ་རྒྱན་འདོགས་སོ། །ཤར་ཕྱོགས་ལུས་འཕགས་པོ་རྣམས་ནི། བརླ་<line/>
དང་ཕྲག་པ་ལ་རྒྱན་འདོགས་སོ། །དེ་ལ་དེ་དག་རྣམས་ཀྱང་སྐྱེས་བུའི་གནས་བཞི་པོ་རྣམས་ཀྱི་རང་རང་གི་ལུས་ལ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལས་ཀྱི་རྣམ་པར་<line/>
</page>
<page index="694" id="348A">༄༅། །སྨིན་པ་རྣམས་ལ་རྗེས་སུ་ལྟ་སྟེ། ལས་གང་གིས་ངེས་པར་སེམས་ཅན་དེ་དག་རྣམས་འདིར་སྐྱེས་པ་ཡིན་ཞིང་ཁྱད་པར་དུ་འཕགས་པ་དང༌། བར་མ་<line/>
དང༌། ཐ་མ་རྣམས་ཀྱང་ཁྱད་པར་དུ་འཕགས་པ་དང༌། བར་མ་དང༌། ཐ་མའི་ལས་རྣམས་ཀྱིས་བྱས་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་<line/>
གིས་མཐོང་བར་གྱུར་པ། སྔོན་སེམས་ཅན་འདི་དག་རྣམས་ལས་དང་ཆོས་དང་རྣམ་པར་སྨིན་པ་རྣམས་མངོན་པར་མི་ཤེས་པར་གྱུར་ཏོ། །དེ་མི་ཤེས་པར་གྱུར་པའི་ཕྱིར་ན་<line/>
ཞིང་ངན་པ་ལ་སྦྱིན་པ་ངན་པ་བྱིན་པ་ཡིན་ཏེ། དཔེར་ན། ཕན་འདོགས་པའི་ངོར་རམ། སེམས་གཞན་དུ་གྱུར་པས་སམ། ཞབས་འབྲིང་གི་ཕྱིར་ཡང་སྡེ་སྔར་བཞིན་ནོ། །<line/>
ལས་དེས་སེམས་ཅན་ཐ་མ་རྣམས་འདིར་སྐྱེས་པར་གྱུར་ཏོ། །བར་མ་རྣམས་ཀྱང་ཚུལ་ཁྲིམས་དམན་པ་རྣམས་ཡིན་ནོ། །འདི་ལྟ་སྟེ། རྒྱལ་པོའི་ཞབས་འབྲིང་དུ་སྲོག་<line/>
གཅོད་པ་སྤོང་བར་བྱེད་པ་སྤངས་པར་གྱུར་ཀྱང་རབ་ཏུ་དང་བའི་སེམས་ཀྱིས་ནི། མ་ཡིན་ནོ། །གང་དེ་དག་རྣམས་ནི། རྒྱུད་དང་རྐྱེན་དེས་ལུས་ཞིག་པར་གྱུར་ནས་བདེ་འགྲོ་མཐོ་<line/>
རིས་ཀྱི་ལྷ་རྣམས་སུ་སྐྱེ་བར་འགྱུར་བ་ནི། བར་མ་ཡིན་ནོ། །ཁྱད་པར་དུ་འཕགས་པ་རྣམས་ནི། ཁྱད་པར་དུ་འཕགས་པའི་ལས་རྣམས་ཀུན་ཏུ་བགྲོད་པར་འགྱུར་བ་ཡིན་ཏེ།<line/>
</page>
<page index="695" id="348B">ཐེག་པ་ཆེན་པོ་ཉན་པར་བྱེད་པ་དང༌། ཡོངས་སུ་རྫོགས་པར་བྱེད་པ་དང༌། རྗེས་སུ་ཡི་རང་བར་བྱེད་པ་དག་གིས་ཡིན་ནོ། །ཐེག་པ་ཆེན་པོ་ཉན་པར་བྱེད་པ་དང༌། སྟོན་པར་བྱེད་པ་དང༌།<line/>
རྗེས་སུ་ཡི་རང་བར་བྱེད་པ་དང༌། ཡོངས་སུ་རྫོགས་པར་བྱེད་པ་མི་གཏོགས་པའི་འཁོར་བའི་དགོན་པ་ནས་ངེས་པར་འབྱུང་བར་བྱེད་པ་གཅིག་ཀྱང་ངས་མ་མཐོང་ངོ༌། །སྦྱིན་པ་རྣམས་<line/>
ཀྱི་མཆོག་ནི། འདི་ཡིན་ནོ། །འདི་ལྟ་སྟེ། ཐེག་པ་ཆེན་པོ་སྒྲོག་པར་བྱེད་པའི་སྦྱིན་པའོ། །ཤེས་རབ་རྣམས་ཀྱི་མཆོག་ཀྱང་འདི་ཡིན་ཏེ། འདི་ལྟར་ཐེག་པ་ཆེན་པོ་ཉན་པར་བྱེད་པའི་<line/>
ཤེས་རབ་བོ། །ཐེག་པ་ཆེན་པོ་སྒྲོག་པའི་ཡོན་ཏན་བརྗོད་པ་རྣམས་ནི། སྔར་གྱི་བཞིན་ནོ། །དེས་ཤར་གྱི་ལུས་འཕགས་པོའི་གླིང་གི་སེམས་ཅན་རྣམས་ཀྱི་ལས་དང་ཆོས་དང་<line/>
རྣམ་པར་སྨིན་པ་རྣམས་མཐོང་བར་གྱུར་ནས་ཡང་དག་པར་ཇི་ལྟ་བ་བཞིན་དུ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་སྟེ། ཤར་གྱི་ལུས་འཕགས་པོའི་གླིང་གི་བར་རྣམས་ན་རིའི་<line/>
རིགས་སམ། ཆུ་ཀླུང་གི་རིགས་གཞན་ཅི་ཡོད་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ཤར་ཕྱོགས་ལུས་འཕགས་པོའི་གླིང་<line/>
དཔག་ཚད་སྟོང་ཕྲག་བརྒྱད་པའི་བར་ལས་རིང་དུ་འདས་ནས་ལྕགས་ཀྱི་ཕུང་པོ་ཞེས་བྱ་བའི་རི་དཔག་ཚད་སུམ་སྟོང་པ་ཡོད་པ་གང་ལས་ཤིན་ཏུ་ཕྲ་བར་གྱུར་པའི་ལྕགས་ཀྱི་ཕྱེ་མ་<line/>
</page>
<page index="696" id="349A">༄༅། །རྣམས་ནི། དཔག་ཚད་སྟོང་ཕྲག་བཅུར་ཐུལ་བ་ཡིན་ནོ། །ལྕགས་ཀྱི་ཕུང་པོའི་རི་དེ་ལས་འདས་པར་གྱུར་ནས་ཁོར་ཡུག་གི་རྣམ་པ་ཞེས་བྱ་བའི་<line/>
རྒྱ་མཚོ་དཔག་ཚད་བདུན་སྟོང་པ་ཡོད་དེ། ཁོར་ཡུག་གི་རྣམ་པར་བྱས་པ་ཉིད་ཀྱི་རི་ལྔས་ཡོངས་སུ་བསྐོར་བ་ཡིན་ནོ། །འདི་ལྟ་སྟེ། ཁབ་ཀྱི་ཁ་དང༌། ལྟོ་ཆེན་པོ་དང༌། བྷཱཎྜཱ་<line/>
ནཱ་དང༌། སྦྲུལ་དང༌། བླ་ལྷག་པ་རྣམས་སོ། །ཁོར་ཡུག་གི་རྣམ་པའི་རྒྱ་མཚོ་དེ་ལས་འདས་པར་གྱུར་ནས་ཁམས་རྣམས་དང་ལྡན་པ་ཞེས་བྱ་བའི་གླིང་དཔག་ཚད་སུམ་<line/>
སྟོང་པ་ཡོད་དོ། །དེ་ལ་རིག་པ་འཛིན་པ་དང༌། གསང་བ་པ་དང༌། མིའམ་ཅི་རྣམས་རབ་ཏུ་གནས་སོ། །གླིང་འདི་ནི། ཤིན་ཏུ་དགའ་བར་གྱུར་པ་ཡིན་ནོ། །ཆུ་ཀླུང་དང་རྫིང་བུ་<line/>
དང་ལྗོན་ཤིང་རྣམས་ཀྱང་ཕུན་སུམ་ཚོགས་པ་ཡིན་ནོ། །ཛམྦུའི་གླིང་དང་ཤར་གྱི་ལུས་འཕགས་པོའི་རི་དྭགས་དང་བྱ་དང་ལྗོན་ཤིང་རྣམས་ཀྱང་སྟེ། གླིང་དེ་ལས་རིང་དུ་འདས་<line/>
པར་གྱུར་ནས་རྒྱུ་སྐར་མང་པོ་ཞེས་བྱ་བའི་རིའི་རྩེ་མོ་རི་རབ་ལྷུན་པོ་ལས་བྱུང་ནས་ཧ་ཅང་མི་རིང་བ་ན་ཡོད་དོ། །དེ་ལ་གནས་ནས་ཀྱང་མཉམ་པ་དང་མི་མཉམ་པའི་ལས་རྣམས་<line/>
ཀྱི་དབང་གིས་ཡིན་ཏེ། ཛམྦུའི་གླིང་གི་མི་རྣམས་ཀྱི་དགེ་བ་དང་མི་དགེ་བའི་ལས་ཀྱི་རླུང་གིས་དེ་ལ་འཆར་བར་བྱེད་པས་འཆར་བ་ཡིན་ནོ། །དེ་དག་རྣམས་ཛམྦུའི་གླིང་དུ་མཐོང་<line/>
</page>
<page index="697" id="349B">བར་གྱུར་ནས་ལས་དང་འབྲས་བུའི་དེ་ཁོ་ན་ཉིད་མི་ཤེས་པའི་བྲམ་ཟེ་རྟོག་གེ་པ་རྣམས་ཀྱིས་གཟས་བྱས་སོ། །སྐར་མས་བྱས་སོ། །ཞེས་རྒྱལ་པོ་དང་རྒྱལ་པོའི་བློན་པོ་ལའང་<line/>
ཀུན་ཏུ་རིག་པར་བྱེད་དོ། །དེ་ལ་དེ་དག་རྣམས་ནི། ལྟ་བ་ཕྱིན་ཅི་ལོག་ཏུ་གྱུར་པའི་བྲམ་ཟེ་རྟོག་གེ་པ་རྣམས་ཀྱིས་མཐོང་བ་ཡིན་ནོ། །དགེ་བ་དང་མི་དགེ་བའི་ལས་རྣམས་ཇི་ལྟ་<line/>
བར་གལ་ཏེ་གཟས་དགེ་བ་བྱས་པ་ཡིན་ན་ཉི་མ་དང་ཟླ་བ་འདི་དག་ཀྱང་གཟའ་ཁྱད་པར་ཅན་ཡིན་ན། དེས་བྱས་པས་ཀྱང་དགེ་བ་དང་མི་དགེ་བའི་དུས་དག་རབ་ཏུ་འཇུག་པ་ཡིན་<line/>
ལ༑ དེའི་ཚེ་དུས་ཐམས་ཅད་མེ་ཏོག་དང་འབྲས་བུ་རྣམས་ཡོད་པར་འགྱུར་རོ། །གང་གི་ཚེ་ཉི་མ་དང་ཟླ་བ་དེ་དག་གཉིས་གཟའ་གཞན་གྱིས་བཟུང་བར་གྱུར་པ་འདི་ལྟ་སྟེ། རཱ་<line/>
ཧུས་ཉི་མ་དང་ཟླ་བ་འདི་དག་དང་རྒྱུ་སྐར་རྣམས་ཐམས་ཅད་ཀྱང་ཕན་ཚུན་དུ་ཡང་གཟས་གནོད་པར་བྱེད་པ་ཡིན་ནོ། །དེའི་ཕྱིར་ན་དགེ་བ་དང་མི་དགེ་བ་དག་གཟའ་དང་རྒྱུ་སྐར་<line/>
གྱིས་མ་བྱས་སོ། །གཞན་ཡང་རྣལ་འབྱོར་སྤྱོད་པ་པ་གཟའ་དང་རྒྱུ་སྐར་གྱིས་བྱས་པ་དང༌། ལྟ་བས་བྱས་པ་དང༌། ལས་ཀྱི་འབྲས་བུ་རྣམས་ཀྱི་ཕྱི་རོལ་གྱི་ལུས་ཀྱིས་ལུས་ལ་རྗེས་<line/>
སུ་ལྟ་ཞིང་གནས་སོ། །དེ་ལ་གཟས་བྱས་པ་དང༌། རྒྱུ་སྐར་མང་བོའི་རྒྱ་མཚོའི་ཆར་པ་དང༌། རི་རབ་ལྷུན་པོ་དང༌། འཆར་བའི་རྩེ་མོ་རྣམས་ལ་ཀུན་ཏུ་བལྟས་པར་གྱུར་པས་ཀྱང་<line/>
</page>
<page index="698" id="350A">༄༅། །ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རྒྱུ་<line/>
སྐར་མང་པོའི་རྒྱ་མཚོ་དཔག་ཚད་བདུན་སྟོང་པ་དེ་ལས་འདས་པར་གྱུར་ནས་བྷ་ར་ཏ་ལྷག་པར་གནས་པ་ཞེས་བྱ་བའི་གླིང་ཡོད་དེ། བྲག་དང་ཆུ་ཀླུང་དང་ལྗོན་ཤིང་རྣམས་ཕུན་<line/>
སུམ་ཚོགས་པ་ཡིན་ནོ། །ཛམྦུའི་གླིང་གི་ལྗོན་ཤིང་དང་མེ་ཏོག་དང་འབྲས་བུ་ཐམས་ཅད་ཀྱང་སྟེ། དཔག་ཚད་ནི། སུམ་སྟོང་ཡིན་ནོ། །རིག་པ་འཛིན་པ་དང་གསང་བ་བ་ལྷག་<line/>
པར་གནས་པ་ཡིན་ཏེ། དེ་ནི། འདོད་པའི་རང་བཞིན་གྱི་ལྗོན་ཤིང་དང་མེ་ཏོག་དང་འབྲས་བུ་རྣམས་ཕུན་སུམ་ཚོགས་པ་ཡིན་ནོ། །དེ་ལས་རིང་དུ་འདས་ནས་མཚམས་ཀྱི་མཐའི་རི་ཞེས་བྱ་<line/>
བ་སྟེ༑ ཤར་གྱི་ལུས་འཕགས་པོ་དང་ཛམྦུའི་གླིང་པ་རྣམས་ཐམས་ཅད་ཀྱི་ཡང་མཚམས་སུ་གྱུར་པ་ཡིན་ནོ། །རྒྱ་མཚོ་འདིའང་ཆུ་བསིལ་བ་ཡིན་ནོ། །ཤར་གྱི་ལུས་འཕགས་<line/>
པོ་དང༌། ཛམྦུའི་གླིང་གི་བར་དཔག་ཚད་སུམ་སྟོང་དུ་དུང་དང༌། ཉ་ཆེན་པོ་དང༌། ཆུ་སྲིན་ན་ཀྲ་དང༌། ཆུ་སྲིན་མ་ཀ་ར་དང༌། རུས་སྦལ་དང༌། ཆུ་སྲིན་བྱིས་པ་གསོད་དང༌། ཆུ་སྲིན་<line/>
ཀུརྨྨ་དང༌། ཉ་རྣམས་རབ་ཏུ་གནས་སོ། །མཚམས་ཀྱི་རི་དེ་ལས་འདས་པར་གྱུར་ནས་དམར་པོ་ཞེས་བྱ་བའི་རྒྱ་མཚོ་ཡོད་དེ། ཛམྦུའི་གླིང་གི་ངོས་གཞན་ཞིག་ན་དཔག་ཚད་ལྔ་<line/>
</page>
<page index="699" id="350B">སྟོང་དུ་དམར་པོའི་མདོག་གིས་ཀུན་ཏུ་གང་བར་སྣང་བ་ཛམྦུའི་གླིང་ལས་ཧ་ཅང་མི་རིང་བ་ན་ཡོད་དོ། །དེ་ལ་ཡང་ཉ་ཤིན་ཏུ་མང་བ་ཡིན་ནོ། །ཁྲག་རབ་ཏུ་ཕལ་ཆེ་བ་ཡིན་ནོ། །ཕན་ཚུན་<line/>
དུའང་འཚོ་བར་གྱུར་པའི་སྲོག་གཅོད་པར་བྱེད་དོ། །བདག་ཉིད་ཀྱང་ཟ་བར་བྱེད་དོ། །ཁྲག་རབ་ཏུ་ཕལ་ཆེ་བ་དེའི་ཕྱིར་ན་ཆུ་དེ་ཡང་དམར་པོ་ཡིན་ནོ། །དམར་པོར་ཀུན་ཏུ་སྣང་བའི་<line/>
ཕྱིར་ཡང་རྒྱ་མཚོ་དམར་པོའི་ཐ་སྙད་དུ་འབྱུང་བ་ཡིན་ནོ། །དེ་ལས་རིང་དུ་འདས་ནས་སྔོན་པོ་ཞེས་བྱ་བའི་རྒྱ་མཚོ་དཔག་ཚད་བདུན་སྟོང་དང་ལྡན་པ་སྟེ། ཆུ་ཀླུང་དེ་ཐམས་ཅད་ཀྱང་ཉས་<line/>
གང་བ་དང་མཆོག་ཏུ་ཟབ་པ་ཡིན་ནོ། །དེ་ལས་འདས་པར་གྱུར་ནས་རིན་པོ་ཆེའི་གླིང་ཞེས་བྱ་བའི་རྒྱ་མཚོ་དཔག་ཚད་སུམ་སྟོང་པ་ཡོད་དེ། རི་དང་རིན་པོ་ཆེ་དང་ལྡན་པ་གསེར་གྱི་བྱེ་<line/>
མ་དང༌། རྡོ་དང༌། ཥ་ཤྱཱ་ཀ་དང༌། མུ་སཱ་ར་གལྦའི་རྡོ་དང༌། མུ་ཏིག་གི་ཕྱེ་མ་དང༌། བི་དྲུ་མའི་ལྗོན་ཤིང་དང༌། སུ་ཀུ་མཱ་རི་ཀཱ་མང་བ་དང༌། རིན་པོ་ཆེ་དུ་མ་ལྡན་པ་ཡིན་ནོ། །དེ་ལ་<line/>
མངར་བའི་དུག་སེམས་འཕེན་པར་བྱེད་པ་ཞེས་བྱ་བ་ལྗོན་ཤིང་ལས་སྐྱེས་པའི་འབྲས་བུ་དེ་དག་བྱའམ་མིའང་རུང་སྟེ། ཛམྦུའི་གླིང་པར་གཏོགས་པ་རྣམས་ཀྱིས་གང་གི་ཚེ་ཟོས་<line/>
པར་གྱུར་པའི་ཉི་མ་བདུན་པ་ལ་འཆི་བར་བྱེད་དོ། །བྱ་གང་དག་གིས་ཟ་བར་བྱེད་པ་དེ་དག་རྣམས་ཀྱང་དུས་བྱེད་དོ། །རིན་པོ་ཆེའི་གླིང་དེ་ལས་འདས་པར་གྱུར་ནས་ལན་ཚྭ་ཞེས་བྱ་<line/>
</page>
<page index="700" id="351A">༄༅། །བའི་རྒྱ་མཚོ་དཔག་ཚད་སྟོང་ཕྲག་བདུན་དུ་ཉ་ཆེན་པོ་དང༌། ཤུ་ག་ཏི་དང༌། རུས་སྦལ་དང༌། ན་ཀྲ་དང༌། ཆུ་སྲིན་དང༌། ཀླུ་དང༌། བྱ་རྣམས་ཀྱིས་གང་<line/>
བར་གྱུར་པའི་སྲིན་པོ་དང་ཤ་ཟ་རྣམས་ཀྱིས་བྲེལ་དོག་ཏུ་གྱུར་པ། ཆུའི་ནང་ན་སྐྱེས་པའི་བི་དྲུ་མ་དཀར་པོ་དང༌། ཆུའི་ནང་ན་ནུབ་པར་གྱུར་པའི་རི་ཡིན་ནོ། །ཛམྦུའི་གླིང་གི་<line/>
འཁོར་དུ་གྱུར་པའི་གླིང་ལྔ་བརྒྱས་ཡོངས་སུ་བསྐོར་བ་ཡིན་ནོ། །ཛམྦུའི་གླིང་ན་ཡོད་པའི་གཙོ་བོར་གྱུར་པ་རྣམས་དཔེར་བྱ་ན། འདི་ལྟ་སྟེ། གསེར་གྱི་ས་གཞི་དང་ལྡན་<line/>
པ་དང༌། རིན་པོ་ཆེའི་རྡོ་བ་དང་ལྡན་པ་དང༌། ཀེ་ཏ་ཀ་དང༌། མཱ་ལི་ཀཱ་གླིང་དང༌། དུང་དང༌། མུ་ཏིག་དང༌། མེ་ཀ་ལ་འབྱུང་བ་དང༌། གཤོལ་མདའ་བ་དང༌། དཀའ་ཐུབ་དང་འབྲེལ་<line/>
པ་དང༌། ཀུན་ཏུ་བཟང་པོའི་ནགས་རྣམས་དང༌། རྨ་བྱའི་ནགས་དང༌། དྲིའི་ཕྲེང་བ་དང༌། རྭ་གསུམ་པ་དང༌། སྡེ་དཔུང་བཟང་པོ་དང༌། སྥཱ་ནཱ་ཤེ་ཏུ་དང༌། ལངྐའི་གྲོང་ཁྱེར་ན་ངེས་པར་གནས་<line/>
པའི་སྲིན་པོ་དང༌། རི་བཅུ་གཉིས་ལ་ངེས་པར་གནས་པ་དང༌། ལྷུན་པོའི་བི་ལྭ་ཀཿ་དང༌། རི་ལ་ངེས་པར་གནས་པ་དང༌། དུང་དང༌། མུ་ཏིག་དམར་པོ་དང༌། ཁ་བ་འཁོར་བ་དང༌།<line/>
དངུལ་དང་བཅས་པའི་བྱེ་མས་ཡོངས་སུ་བསྐོར་བ་དང༌། ལམ་མེད་པ་དང༌། གསེར་ལ་སོགས་པའི་ལྕགས་རི་ལྔས་བསྐོར་བ་དང༌། ཤུཀྟིའི་གནས་དང༌། བུ་མོའི་ཤིང་<line/>
</page>
<page index="701" id="351B">གིས་བསྐོར་བ་དང༌། དེ་དག་རྣམས་ནི། སྐྱེས་བུ་རྐང་པ་དང་ལྡན་པ་རྣམས་ཀྱི་སྟེ། ཇི་ལྟར་ཁྱད་པར་དུ་གྱུར་པའི་གླིང་དེ་དག་རྣམས་ཀྱིས་ཛམྦུའི་གླིང་ཡོངས་སུ་བསྐོར་བ་ཡིན་<line/>
ཞིང༌། དཔག་ཚད་བདུན་སྟོང་དུ་དགའ་བར་གྱུར་པ་དང༌། རི་རྣམས་ནི། སྔར་གྱི་བཞིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་<line/>
ཏེ༑ ཉི་མ་དང་ཟླ་བ་འདི་དག་གི་འོད་ཀྱི་ཚད་ཇི་ཙམ་ཞིག་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རི་རབ་ལྷུན་པོ་<line/>
དང་སྐྱེས་བུའི་གནས་བཞིའི་ལོགས་བཞི་དང༌། སྐྱེས་བུའི་གནས་བཞི་པོ་དང༌། དེ་དག་རྣམས་ཉི་མ་དང་ཟླ་བ་འདི་དག་གིས་རབ་ཏུ་གསལ་བར་བྱེད་དོ། །རྒྱ་མཚོའང་རི་དེའི་<line/>
ལོགས་དེ་ནས་དཔག་ཚད་སྟོང་ཕྲག་བརྒྱད་ཅུ་རྩ་བཞི་ཡིན་པ་ལས་དེའི་ཕྱིར་ནི། རབ་ཏུ་གསལ་བར་བྱེད་དོ། །ཕྱེད་ནི། མཆོག་ཏུ་འཇིགས་པར་གྱུར་པའི་མུན་པས་ཀུན་ཏུ་<line/>
ཁྱབ་པར་གྱུར་ཏོ། །ཕ་རོལ་ན་ནི། འཁོར་ཡུག་ཏུ་བྱེ་བ་ཕྲག་སུམ་ཅུ་རྩ་དྲུག་ཏུ་གྱུར་པའི་ཤིན་ཏུ་བཟོད་པར་དཀའ་བའི་ལས་ཀྱི་མེའི་རྡོ་རྗེའི་རང་བཞིན་རབ་ཏུ་འབར་བར་གྱུར་པ་<line/>
འཁོར་ལོ་ཁྱུད་མོ་ཞེས་བྱ་བའི་རི་ཡོད་པ་གང་ལ་རྒྱ་མཚོའི་ཆུ་རིང་པར་གྱུར་ན་ནི། འོ་མར་འགྱུར་རོ། །དེ་ཇི་སྲིད་དུ་ཉེ་བར་གྱུར་པས་ནི། དེ་དག་ཞོར་འགྱུར་རོ། །ཞོ་ཡང་མར་<line/>
</page>
<page index="702" id="352A">༄༅། །གསར་ཉིད་དུ་འགྱུར་རོ། །ཇི་སྲིད་དུ་ཀུན་ནས་རེག་པར་གྱུར་པས་ནི། མར་འདིའང་ཞུ་བའི་མར་དུ་འགྱུར་རོ། །མར་ཞུ་བ་དེ་དག་དམྱལ་བའི་མེ་<line/>
དེ་དག་རྣམས་ཀྱིས་འཚིག་པར་བྱེད་དེ། དེ་བཞིན་དུ་ཆུས་ཀྱང་ས་གཞི་འདི་ནུབ་པར་བྱེད་དོ། །དེ་ཁོ་ན་བཞིན་དུ་འདོད་པའི་ཁམས་འདི་ཡང་ཡིན་ཏེ། རྣལ་འབྱོར་སྤྱོད་པ་པ་<line/>
འདིས་ཡང་དག་པ་ཇི་ལྟ་བ་བཞིན་དུ་རིག་པར་འགྱུར་རོ། །རྣལ་འབྱོར་སྤྱོད་པ་པ་དེས་ཡང་དག་པ་ཇི་ལྟ་བ་བཞིན་དུ་ཤེས་ཤིང་མཐོང་ལ། ཡོངས་སུ་ཆུབ་པར་བྱེད་པའི་<line/>
བློས་ཀྱང་གང་ཞིག་རྟག་པའམ། བརྟན་པའམ། ཐེར་ཟུག་ཏུ་གྱུར་པའམ། ཡོངས་སུ་མི་འགྱུར་བའི་ཆོས་ཅན་དུ་གྱུར་པའམ། གང་ལའང་བདག་ཅག་རྣམས་ཐོག་མ་དང་<line/>
ཐ་མ་མེད་པའི་འཁོར་བ་རྣམས་སུ་ལས་ཀྱི་འབྲས་བུའི་བགོ་སྐལ་ལ་སྤྱོད་པ་དང༌། རང་གི་ལས་ཀྱི་འབྲས་བུས་མནར་བ་དང༌། ལན་བརྒྱ་ཕྲག་དང༌། དེ་ནས་སྟོང་ཕྲག་རྣམས་<line/>
སུའང་ཤི་འཕོས་པ་དང༌། སྐྱེས་པར་མ་གྱུར་པའི་གནས་གཅིག་དང་ཡང་ལྡན་པས་ནི། དེས་གཅིག་ཀྱང་མ་མཐོང་ངོ༌། །ཡང་དག་པ་ཇི་ལྟ་བ་བཞིན་དུ་རྟག་པར་རྒྱུན་དུ་ནང་<line/>
དང༌། གཞན་དང༌། ནང་དང་ཕྱིའི་ལུས་རྣམས་ལ་ཡང་ལྟ་བར་བྱེད་པས་ནི། ལུས་ལ་ཀུན་ཏུ་ཆགས་པར་མི་འགྱུར་རོ། །སྡུག་པར་གྱུར་པའི་སྒྲ་དང༌། རོ་དང༌། གཟུགས་དང༌།<line/>
</page>
<page index="703" id="352B">དྲི་དང༌། རེག་བྱ་རྣམས་ཀྱིས་ཀྱང་འཕྲོག་པར་མི་འགྱུར་རོ། །དེ་ལྟར་ནཱ་ལ་ཏིའི་གྲོང་གི་བྲམ་ཟེ་དང་ཁྱིམ་བདག་རྣམས་དང༌། ལུས་དྲན་པ་ཉེ་བར་གཞག་པ་ལ་མངོན་པར་<line/>
བརྩོན་པའི་དགེ་སློང་རྣམས་ཀྱང་བདུད་ཀྱི་དྲུང་ན་རབ་ཏུ་མི་གནས་སོ། །དེ་ལྟར་ལུས་དྲན་པ་ཉེ་བར་གཞག་པ་ཐོས་པར་གྱུར་པས་ཀྱང་རབ་ཏུ་མང་པོ་རྣམས་ཀྱིས་འཇིགས་<line/>
ཚོགས་ལ་ལྟ་བའི་མིག་སྤྲིན་ཕུག་ནས་བླ་ན་མེད་པའི་ཆོས་རྣམས་ལ་ཆོས་ཀྱི་མིག་སྐྱེས་པར་གྱུར་ཏོ། །དགེ་སློང་དག །ངས་ཇི་སྐད་དུ་ལུས་དྲན་པ་ཉེ་བར་གཞག་པ་བསྟན་པར་<line/>
བྱའོ༑ ༑ཞེས་བརྗོད་པ་ལ་བཤད་པ་ནི། དེ་དག་རྣམས་ཡིན་ནོ། །དགེ་སློང་དག །དེ་དག་རྣམས་རི་དང༌། རིའི་ཁྲོད་དང༌། རིའི་ཕུག་དང༌། དུར་ཁྲོད་དང༌། བླ་གབ་མེད་པ་དང་རྣམས་སུ་རྩྭ་<line/>
སོག་གི་ཕུང་པོ་ལ་བསམ་གཏན་དུ་གྱིས་ཤིག །བག་མེད་པས་གནས་པར་མ་བྱེད་ཅིག །ཕྱི་ནས་འཆི་བའི་དུས་ན་འགྱོད་པར་འགྱུར་བ་མ་བྱེད་དང༌། འདི་ནི། ཁྱེད་རྣམས་ལ་རྗེས་<line/>
སུ་གདམས་པ་ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་ལ་དགེ་སློང་དེ་དག་རྣམས་ཀྱང་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་<line/>
དོ༑ ༑ལུས་དྲན་པ་ཉེ་བར་གཞག་པའོ། །སྟོང་ཕྲག་སུམ་ཅུ་རྩ་དྲུག་པ་འཕགས་པ་དམ་པའི་ཆོས་དྲན་པ་ཉེ་བར་གཞག་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།<line/>
</page>
<page index="704" id="353A">༄༅། །ཆོས་རྣམས་ཐམས་ཅད་རྒྱུ་ལས་བྱུང༌། །རྒྱུ་དེ་དེ་བཞིན་གཤེགས་པས་གསུངས། །དེ་ཡི་འགོག་པ་གང་ཡིན་པ། །དགེ་སྦྱོང་ཆེན་པོས་དེ་སྐད་གསུངས། །ཉེ་བར་<line/>
མཁོ་བ་ཐམས་ཅད་ལེགས་པར་སྐྲུན་པ་ལ་སོགས་པ་ཕུན་སུམ་ཚོགས་པའི་དངོས་པོ་མཐའ་དག་དང་ལྡན་པས་གཞིའི་ཡོན་ཏན་དང་རིག་པའི་གནས་མཐའ་དག་གི་འབྱུང་<line/>
གནས་སུ་གྱུར་པ་སྦྱང་ཞིང་སྒྲིན་ལ་སྐྱེ་བོ་ཐམས་ཅད་བློ་དང་ལྡན་པས་ཛམྦུའི་གླིང་གི་ཡུལ་རྣམས་ཀྱི་མིག་ཏུ་དགོངས་ནས་སྟོན་པ་ཡང་དག་པར་རྫོགས་པའི་སངས་རྒྱས་མངོན་<line/>
པར་རྫོགས་པར་སངས་རྒྱས་པ་ནི། ཀླུང་ཆེན་པོ་འབབ་པ་ཆུ་བོ་གངྒཱའི་འགྲམ་གྱིས་བསྡུས་པ་ཆེས་ཡངས་པར་གྱུར་པ་རྒྱ་གར་གྱི་ཡུལ་ལོ། །དེའི་ཡང་དབུས་སུ་གཏོགས་པ་ལས་<line/>
ཤར་གྱི་ཆ་ཡུལ་ཆེན་པོ་ཤར་ཕྱོགས་བ་ལེནྡྲ་ཞེས་བྱ་བའི་གཙུག་ལག་ཁང་ཆེན་པོ་སྟོན་པའི་བསྟན་པའི་མིག་དང༌། རྩ་བ་དང༌། གཞིར་གྱུར་པ། དཔལ་དང་ལྡན་པའི་རྒྱལ་པོའི་<line/>
སྲས་ཕུན་སུམ་ཚོགས་པའི་དཔལ་གྱིས་གཞན་ལས་མཐོ་བས་མངའ་ཆེར་སྒྱུར་པའི་སའི་བདག་པོ་ན་བཻ་པཱ་ལ་ཞེས་བྱ་བས་མཐོ་རིས་དང་ཐར་པའི་ཐེམ་སྐས་མཁས་ཤིང་བཙུན་ལ་<line/>
དུལ་བའི་སྐྱེས་བུ་དམ་པ་རྣམས་ཀྱི་བཞུགས་གནས་སུ་མཛད་པའི་གཙུག་ལག་ཁང་ཛ་གངྒཱ་ལ་ན་མཁས་པའི་སྐྱེ་རྒུ་པཎྜི་ཏ་རྣམས་མང་དུ་བྱུང་ཞིང་མང་གིས་ཀྱང་ཆེན་པོ་ལས་ཆེན་<line/>
</page>
<page index="705" id="353B">པོར་གྱུར་པ། ལྔ་བརྒྱ་པའི་ཐམས་ཅད་མཁྱེན་པར་འཇིག་རྟེན་ལས་སྒྲོག་པ། སྔོན་གྱི་སློབ་དཔོན་ཆེན་པོ་རྣམས་དང་མཚུངས་པ་ཡིན་ཞེས་བྱ་བའི་བསྔགས་པས་པཎྜི་ཏ་རྣམས་ཀྱིས་བསྔགས།<line/>
པར་མཛད་པ། འཇིག་རྟེན་གྱི་ཕུན་སུམ་ཚོགས་པས་ང་རྒྱལ་བའི་རྒྱལ་པོ་དང་བློན་པོ་རྣམས་ཀྱིས་ལུས་ཀྱི་མགོ་ལྟར་གཉའ་བར་ཁུར་བ། མཁས་པའི་ང་རྒྱལ་ཅན་པཎྜི་ཏ་དང༌། འཇིག་རྟེན་<line/>
པ་རྣམས་ཀྱིས་གཙུག་གི་ནོར་བུ་ལྟར་འཛིན་པ། ཚེ་འདི་རིང་དུ་སྤངས་པའི་སྐྱེ་བོ་ཐར་པ་སྒྲུབ་པ་ལ་བརྩོན་པ་རྣམས་ཀྱིས་སྐྱོན་ལེགས་པར་མཐོང་བས་ལམ་འདྲེན་པའི་མིག་དང་འདྲ་བར་<line/>
འདྲེན་པར་ལྟ་བ། ཡུལ་གྱི་མི་ཐམས་ཅད་ཀྱིས་བུ་གཅིག་པ་ལྟར་སྙིང་དུ་སྡུག་ཅིང་མཐུན་པར་གྱུར་པས་དམུ་རྒོད་ལྟ་བུར་ལོག་པར་སྒྲུབ་པ་རྣམས་ལ་ཆེས་མཐུན་པར་འཛིན་པས་ཡིད་འཕྲོག་<line/>
པར་མཛད་པ། འགྲོ་བ་ཉམ་ཐག་པ་རྣམས་གཟིགས་ནས་བརྩེ་བའི་ཟུག་རྡུས་སེམས་གདུངས་ཀྱང་ཐུགས་རྗེའི་ཕྱག་བརྐྱང་པས་སྐལ་བ་དང་མཐུན་པར་རྗེས་སུ་འཛིན་པར་མཛད་པ། སྤྱིར་<line/>
ལུང་བསྟན་པའི་མདོ་སྡེ་སྟག་རྣའི་རྒྱུ་སྐར་ལས་ཡོན་ཏན་དུ་མ་དང་ལྡན་པའི་རྩོམ་པ་པོ་ཆེན་པོ་ཉིད་དང༌། ལུས་བརྗེས་ནས་མཐོ་རིས་སུ་སྐྱེ་བ་བཞེས་པར་ལུང་བསྟན་པ། འཕགས་པ་<line/>
བྱམས་པ་དང་མཇལ་བར་བཞེད་པའི་སྲེད་པ་དང༌། ཆོས་ཀྱི་སྲེད་པ་དང༌། ཆོས་ཀྱི་སྲེད་པ་བླ་ལྷག་པ་མངའ་བ། ཆགས་སྡང་ལ་སོགས་པ་ཐམས་ཅད་ནི། ཤས་ཆུང་བར་གྱུར་པའི་སྐྱེས་བུ་<line/>
</page>
<page index="706" id="354A">༄༅། །དེའི་བསྔགས་པ་སྤྲོ་བར་ནི། སུས་ནུས། མདོར་བསྡུ་ན་འཇིག་རྟེན་མི་ཆོས་ཀྱི་མཁྱེན་པ་ཆེ་ཞིང་བཟང་བ་གསེར་གྱི་ས་གཞི་དང་འདྲ་བ་ལ་དམ་པའི་ཆོས་ཕུན་སུམ་<line/>
ཚོགས་པ། མཁས་པ་དང༌། བཙུན་པ་དང༌། ཞི་བ་དང༌། དུལ་བ་དང༌། མཉེན་པ་དང༌། དེས་པ་དང༌། བདེན་པར་སྨྲ་བ། གཡོ་མེད་པ། དྲང་པོའི་རང་བཞིན་ཅན། སྒྲུབ་པ་ལ་སྙིང་པོར་<line/>
མཛད་པའི་དཔག་བསམ་གྱི་ལྗོན་ཤིང་ལོ་འདབ་རྒྱས་པ། གཡུའི་མཎྜལ་དང་མཚུངས་པར་འཁྲུངས་པ་ལས་ཚེ་འདི་དང༌། གཞན་དང༌། གནས་སྐབས་དང༌། མཐར་ཐུག་པའི་དགེ་བའི་<line/>
ལོ་ཏོག་ཕུན་སུམ་ཚོགས་པའི་མེ་ཏོག་དང་འབྲས་བུ་ཡོངས་སུ་རྒྱས་ཤིང་རྣམ་པར་སྨིན་པས་བདག་དང་གཞན་ལ་ཕན་པའི་ཕ་རོལ་ཏུ་བྱོན་པས་ཅུང་ཟད་ཀྱང་དོན་མེད་པ་མ་ཡིན་པ། རིག་<line/>
པའི་གནས་ལྔ་ལ་ཐོགས་པ་མེད་པའི་མཁྱེན་པ་དང་ལྡན་པའི་དཔལ་གྱིས་མཛེས་པའི་པཎྜི་ཏ་ཆེན་པོ་ཤཱནྟ་ཨཱ་ཀར་གུཔྟའི་ཞལ་སྔ་ནས་དང༌། མཁས་པ་ཆེན་པོ་སྐྱེས་བུ་དམ་པ་འདུལ་<line/>
བ་འཛིན་པའི་ཡང་མཆོག་ཏུ་གྱུར་པ་པཎྜི་ཏ་ཆེན་པོ་ཨ་བྷ་ཡཱ་ཀར་གུཔྟ་དང༌། ཐོས་པ་འཛིན་པས་འཇམ་དཔལ་དང་འདྲ་བར་གྲགས་པ་སྤོབས་པའི་ཤེས་རབ་ཅན་རྣམས་ཀྱི་མཆོག་<line/>
པཎྜི་ཏ་ཆེན་པོ་ཤཱཀྱ་རཀྵི་ཏ་དང༌། པཎྜི་ཏ་ཆེན་པོ་བཱིཪྻ་ཨཱ་ཀ་ར་ཤཱནྟི་ལ་སོགས་པ་རྣམས་ལ་རྒྱ་དཔེ་ལྔ་དང༌། གཞན་ཡང་ཡུལ་དབུས་མ་ག་དྷ་ཞེས་བྱ་བ་དེ་བཞིན་གཤེགས་པའི་རྟེན་<line/>
</page>
<page index="707" id="354B">མང་དུ་བཞུགས་ཤིང་སངས་རྒྱས་པའི་སྐྱེ་བོ་དཀོན་མཆོག་གསུམ་ལ་དད་པས་ཡུལ་གང་བའི་མ་ག་དྷའི་ཡུལ་སྨད་ན་རྒྱལ་པོ་བྱང་ཆུབ་སེམས་དཔའ་དེ་བ་པཱ་ལས་མཛད་པའི་གཙུག་ལག་<line/>
ཁང་ཆེན་པོ་བསྟན་པའི་མིག་ཏུ་གྱུར་པ་བི་ཀྲ་མ་ཤཱི་ལ་ན་ཡང་མཁས་པའི་སྐྱེ་བོ་མང་དུ་ཟིན་ཀྱང་ཤཱཀྱ་རཀྵི་ཏ་དེ་ཉིད་དང༌། སྒྲ་དང༌། སྙན་དངགས་དང༌། ལེགས་པར་དཔྱད་པའི་སྐད་ཀྱི་ལུགས་<line/>
ལ་མཁས་པའི་པཎྜི་ཏ་ཆེན་པོ་སུ་བྷཱུ་ཏི་ཙནྡྲ་དང༌། མངོན་པ་ལ་མཁས་པ་ཨ་ཌི་ཏ་ཙནྡྲ་ལ་སོགས་པ་རྣམས་ལ་རྒྱ་དཔེ་གཉིས་ལ་ལེགས་པར་མཉན་ཅིང་གུས་པས་ཐད་དུ་བསྟེན་ནས་དོན་དང་<line/>
ཚིག་མ་ལུས་པར་རྟོགས་པའི་བཤད་པ་ཞུས་ནས་ཤིན་ཏུ་དཀའ་བའི་གནས་རྣམས་ལ་ནི། ཕྱིར་ཞིང་ལེགས་པར་དཔྱད་པས་དོན་དགྲོལ་བའི་ཐབས་ཞུས་ཏེ། འགྱུར་གྱི་ཡན་ལག་རྒྱ་གར་<line/>
གྱིས་སྐྲྀ་ཏ་དང༌། འཕྲལ་སྐད་གཉིས། བོད་ཀྱི་ཆོས་སྐད་དང༌། འཕྲལ་སྐད་གཉིས་ཏེ་བཞི་ལ་དབང་འབྱོར་པའི་ཤེས་རབ་ཀྱི་སྣང་བ་ཐོབ་མོད་ཀྱིས་ཀྱང༌། སྤྱིར་མདོ་སྡེ་ལ་དོན་གྱི་གནས་མང་<line/>
བས་ཚིག་དོན་ཕལ་ཆེར་བརླིང་ཞིང་ལྷག་པར་ཡང་མདོ་འདི་དོན་དུ་མ་ཚིག་ཟུར་རྣམས་ཀྱིས་ངག་གཅིག་ཏུ་འབྲེལ་པར་སྟོན་པ་ནི། ཚིག་མཛེས་པའི་རྒྱན་གྱིས་དོན་གསལ་བར་མཛད་<line/>
པ་སྙན་དངགས་ཀྱི་དབང་ཕྱུག་འགྲན་གྱི་དོ་ཟླ་མེད་པ་རྣམས་ཀྱི་མཛད་པའི་རིམ་པ་ཡིན་པའི་ཕྱིར་ན་སྦྱངས་པ་ཞན་པ་རྣམས་ལ་སླ་བ་མ་ཡིན་ལ། ཁྱད་པར་དུ་ཡང་གཞུང་ཉུང་བས་དོན་དུ་མ་<line/>
</page>
<page index="708" id="355A">༄༅། །སྟོན་པའི་མདོ་དུམ་བུ་རྣམས་ནི། སྤྱི་སོར་བསྒྱུར་བར་མངོན་ཡང་བློའི་ནོར་ཅན་རྣམས་ཀྱིས་ནི། དེ་ཉིད་ལ་དོན་དུ་མ་ངེས་ནུས་ལ། བྱེ་བྲག་ཏུ་གསལ་བཏབ་ན་ནི།<line/>
དོན་གཅིག་སྟོན་པར་འཁྲུལ་པའི་ཕྱིར་དང༌། ཚིག་ཇི་ཙམ་པས་བརྗོད་པ་དེ་ཙམ་དུ་བསྒྱུར་བར་རིགས་པའི་ཡང་ཕྱིར་ཏེ། མདོར་ན་རྒྱ་བོད་ཀྱི་དོན་ཐུན་མོང་བ་བརྡ་ཐ་དད་པའི་བྱེད་པ་མ་<line/>
ཉམས་པར་བྱས་ནས་སྔོན་གྱི་བསྒྱུར་བ་ལ་མཁས་པ་རྣམས་ཀྱིས་བཀས་བཅད་ལ་སོགས་པའི་ལུགས་དང་ཡང་མི་འགལ་བར་བྱང་ཕྱོགས་པ་ཚབ་ཀྱི་རྒྱུད་དུ་སྐྱེས་པའི་དགེ་སློང་ཚུལ་<line/>
ཁྲིམས་རྒྱལ་མཚན་གྱིས་དམ་པའི་ཆོས་ལ་གུས་པས་རྒྱ་གར་གྱི་རྒྱལ་པོ་ཕུན་སུམ་ཚོགས་པའི་དཔལ་གྱི་རྒྱལ་མཚན་གྱི་དབང་ཕྱུག་གཞན་པས་ཆེས་མཐོ་བ་དང་ལྡན་པ་ར་མ་པཱ་<line/>
ལའི་རིང་ལ་ཐེག་པ་ཆེན་པོའི་མདོ་སྡེ་དམ་པའི་ཆོས་དྲན་པ་ཉེ་བར་གཞག་པ་ཞེས་བྱ་བའི་ཤས་ཤིག་འགྱུར་བའི་འཕྲོ་ཡོངས་སུ་རྫོགས་པར་བྱས་ནས་བསྒྱུར་བའོ།། །།<line/>
སླད་ཀྱིས་ཞུས་ཐུག་ལ་ནི། དགེ་བའི་བཤེས་གཉེན་ཞང་བུ་གཅིག་པ་ཞེས་རབ་ཏུ་གྲགས་ཤིང་སྐྱེ་རྒུ་རྣམས་སྒྲོག་པ་ཡང་འཇིག་རྟེན་པ་ནི། རང་ལ་ཕན་པའི་རྒྱུ་མཚན་གྱིས་རྗོད་པ་དེ་<line/>
དག་རྣམས་ཀྱི་གཤིས་ཡིན་པའི་ཕྱིར་ཏེ། སྐྱེས་བུ་དེས་ནི། སེམས་ཅན་ལ་བུ་གཅིག་པ་བཞིན་དུ་དགོངས་པས་སྲས་གཅིག་པའོ། །དེས་ནི། ཐུགས་རྗེ་ཆེན་པོ་དང་ལྡན་པ་མཚོན་ནོ། །ཆོས་<line/>
</page>
<page index="709" id="355B">ལ་གནས་པ་རྣམས་ལ་ཤེས་རབ་འོད་ཅེས་གྲགས་པ་ཡང་ཐེག་པའི་རིམ་པ་དང་མཐུན་པར་མཁྱེན་ཅིང་བདེན་པ་གཉིས་ལ་སོགས་པའི་སྒོར་བསྡུ་བས་མོས་པ་དང༌། ངེས་པ་དང༌། མངོན་དུ་<line/>
རྟོགས་ཤིང་ཤེས་ནས་རང་དང་གཞན་གྱི་ཉོན་མོངས་པ་དང་ཤེས་བྱའི་སྒྲིབ་པའི་མུན་པ་འཇོམས་པའི་འོད་མཛད་པའི་ཕྱིར་ཏེ། དེས་ནི། ཤེས་རབ་ཆེན་པོའི་ངད་ལྡན་པ་དང༌། བདག་དང་<line/>
གཞན་གྱི་དོན་ཕུན་སུམ་ཚོགས་པ་བསྟན་ཏོ། །དམ་པའི་སྐྱེ་བོ་དེས་གྲོགས་མཛད་ནས་དགེ་སློང་ཚུལ་ཁྲིམས་རྒྱལ་མཚན་ཉིད་ཀྱིས་དག་པར་བྱས་སོ། །དེ་ལྟར་ན་དང་པོའི་གཞི་འགྱུར་དང༌།<line/>
ཞུ་ཆེན་དང༌། ཚིག་དོན་གྱི་འབྲེལ་དཔྱད་པ་དང༌། ཞུ་ཆུང་དང༌། ཡང་འབྲེལ་དཔྱད་པ་དང་ལྔར་ཞུས་ཤིང་གཏུགས་ཏེ་གཏན་ལ་ཕབ་པའོ། །དམ་ཆོས་མདོ་སྡེ་རིན་ཆེན་ཐེག་པ་ཀུན་གྱི་གཞི་<line/>
དང་རྩ་བ་བཅུད་དུ་གྱུར་པའི་ཐེག་ཆེན་དྲན་གཞག་འདི། །ལེགས་བསྒྱུར་དངོས་དང་དེ་ཡི་གྲོགས་བྱེད་ཐམས་ཅད་དང་ནི་ནམ་མཁའི་མཐས་གཏུགས་འགྲོ་ཀུན་དགེ་བ་དྲི་མེད་ཀྱིས། །སྲིད་ན་<line/>
བདེ་སྦྱིན་སྐྱབས་གནས་རྫོགས་པའི་བྱང་ཆུབ་འབྲས་ལྡན་ས་ཡི་གནས་སྐབས་ལྗོན་ཤིང་ལོ་འདབ་ཕུན་ཚོགས་ཤོག །དང་པོར་ཚེ་འདི་བརྗེས་ནས་སངས་རྒྱས་ཞིང་དག་སྐྱེ་ཞིང་འཁོར་ཚེ་གཞན་<line/>
ལ་ཕན་པ་འབའ་ཞིག་བྱེད་པར་ཤོག །བམ་པོའི་གྲངས་ནི། མ་བཅད་དོ། །གཞུང་ཚད་ནི། སྟོང་ཕྲག་སུམ་ཅུ་རྩ་དྲུག་ཏུ་རྒྱ་དཔེ་རང་ལ་བཞུགས་སོ། །ཤླཽ་ཀ་སུམ་བརྒྱ་ལ་བམ་པོར་བྱས་ན་བརྒྱ་ཉི་ཤུའོ།། །།<line/>
<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
