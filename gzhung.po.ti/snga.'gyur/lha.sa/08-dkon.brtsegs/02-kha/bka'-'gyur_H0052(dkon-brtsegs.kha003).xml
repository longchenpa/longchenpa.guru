<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="36" index="3"/>
<offset page="456" line="1" col="5"/>
<range start="1" end="78"/>
<title>འཕགས་པ་ཆོས་ཀྱི་དབྱིངས་ཀྱི་རང་བཞིན་དབྱེར་མེད་པ་བསྟན་པ་ཞེས་བྱ་བ་ཐེག་པ་ཆེན་པོའི་མདོ། </title>
<section>དཀོན་བརྩེགས། </section>
<volume>ཁ</volume>
<status asof="31Jan2012">checked, but not manually proofread</status>
</info>
<pageset>
<page index="1" id="229B">།།རྒྱ་གར་སྐད་དུ། ཨཱཪྻ་དྷརྨ་དྷཱ་ཏུ་པྲ་ཀྲྀ་ཏི་ཨ་ས་མ་བྷེ་<line/>
ད་ནི་ར་དེ་ཤ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་ཆོས་ཀྱི་དབྱིངས་ཀྱི་རང་བཞིན་དབྱེར་མེད་པར་བསྟན་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང་བྱང་ཆུབ་<line/>
སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོང་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་<line/>
དགའ་ར་བ་ན་དགེ་སློང་བརྒྱད་སྟོང་གི་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་སངས་རྒྱས་ཀྱི་ཞིང་སྣ་ཚོགས་ཐ་དད་པས་ནས་འདུས་པ་ཁྲི་ཉིས་སྟོང་དང༌། ལྷའི་བུ་ཐམས་<line/>
ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་ཞུགས་པ་སུམ་ཁྲི་ཉིས་སྟོང་དང་ཐབས་ཅིག་ཏུ་བཞུགས་སོ། །དེའི་ཚེ་ན་འཇམ་དཔལ་གཞོན་ནུར་གྱུར་པ་<line/>
དང༌། ལྷའི་བུ་རིན་ཆེན་མཆོག་ཅེས་བྱ་བ་ཡང་འཁོར་དེ་ཉིད་དུ་འདུས་ཏེ་འདུག་པར་གྱུར་ཏོ། །དེ་ནས་ལྷའི་བུ་རིན་ཆེན་མཆོག་འདི་སྙམ་དུ་སེམས་ཏེ། འདི་ལྟར་བཅོམ་ལྡན་འདས་ཀྱིས་<line/>
འཇམ་དཔལ་གཞོན་ནུར་གྱུར་པ་ལ་ཆོས་སྟོན་པར་སྐུལ་བར་མཛད་དེ། བསྐུལ་ནས་ཀྱང་བཤད་ལ། ཅི་ནས་ཀྱང་བདུད་ཀྱི་གནས་ཐམས་ཅད་སྤ་བཀོང་པར་འགྱུར་བ་དང༌། བདུད་སྡིག་ཅན་<line/>
</page>
<page index="2" id="230A">[BP]<line/>
</page>
<page index="3" id="230B">[BP]<line/>
</page>
<page index="4" id="231A">༄༅། །འབྱུང་བར་འགྱུར། འཇམ་དཔལ་གྱིས་སྨྲས་པ། བཙུན་པ་ཤཱ་རདྭ་ཏིའི་བུ། བྱིས་པ་སོ་སོའི་སྐྱེ་བོ་འཇིག་ཚོགས་ལ་ལྟ་བའི་ཕྱིན་ཅི་ལོག་གིས་བསླད་ཅིང་ངར་<line/>
འཛིན་པ་དང༌། ང་ཡིར་འཛིན་པ་ལ་གནས་པ་རྣམས་ལ་ནི། བདག་དང་གཞན་གྱི་འདུ་ཤེས་འབྱུང་ངོ༌། །བདག་དང་གཞན་གྱི་འདུ་ཤེས་པ་ལ་གནས་པ་དེ་དག་ལ་ནི། དགེ་བ་དང༌།<line/>
མི་དགེ་བའི་སེམས་དང་སེམས་ལས་བྱུང་བ་དག་འབྱུང་སྟེ། སེམས་དང་སེམས་ལས་བྱུང་བའི་ཆོས་དེ་དག་གིས་དགེ་བ་དང་མི་དགེ་བའི་ལས་མངོན་པར་འདུ་བྱ་བ་དག་མངོན་པར་<line/>
འདུ་བྱེད་ཅིང་དེ་དག་ལ་རྒྱུ་དེ་དང༌། རྐྱེན་དེ་དང༌། ངོ་བོ་ཉིད་དེའི་རྣམ་པར་སྨིན་པ་ཉིད་མངོན་པར་འགྲུབ་པར་འགྱུར་རོ། །བཙུན་པ་ཤཱ་རདྭ་ཏིའི་བུ། དེ་དག་གིས་ཇི་ཙམ་དུ་སྲིད་པའི་<line/>
འགྲོ་བར་སྐྱེ་བ་ཡོངས་སུ་བཟུང་བ་དེ་ཙམ་དུ་ཀུན་ནས་ཉོན་མོངས་པ་ཞེས་བྱའོ། །བཙུན་པ་ཤཱ་རདྭ་ཏིའི་བུ། ཀུན་ནས་ཉོན་མོངས་པ་དེ་ཡང་ཆོས་ཀྱི་དབྱིངས་ཀྱི་རང་བཞིན་ཉིད་ཡིན་<line/>
པས་ཀུན་ནས་ཉོན་མོངས་པ་ཉིད་ཆོས་ཀྱི་དབྱིངས་ཀྱི་རང་བཞིན་དུ་ཡོངས་སུ་ཤེས་པ་གང་ཡིན་པ་དེ་ཉིད་རྣམ་པར་བྱང་བ་ཞེས་བྱ་སྟེ། དོན་དམ་པར་ནི། དེ་ལ་ཀུན་ནས་ཉོན་མོངས་<line/>
པའམ༑ རྣམ་པར་བྱང་བའམ། གང་ཀུན་ནས་ཉོན་མོངས་པར་འགྱུར་བའམ། རྣམ་པར་བྱང་བར་འགྱུར་བ་ཅི་ཡང་མེད་དོ། །འཇམ་དཔལ་གཞོན་ནུར་གྱུར་པས་བསྟན་པ་འདི་བཤད་<line/>
</page>
<page index="5" id="231B">པ་ན། དགེ་སློང་ལྷག་པའི་ང་རྒྱལ་ཅན་བརྒྱ་ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དེ་ནས་ཚེ་དང་ལྡན་པར་ཤཱ་རདྭ་ཏིའི་བུས་འཇམ་དཔལ་གཞོན་ནུར་གྱུར་པ་ལ་<line/>
འདི་སྐད་ཅེས་སྨྲས་སོ། །འཇམ་དཔལ། ཁྱོད་ཀྱིས་བསྟན་པ་འདི་བཤད་པ་ན། དགེ་སློང་ལྷག་པའི་ང་རྒྱལ་ཅན་བརྒྱ་ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ཏེ།<line/>
འཇམ་དཔལ། ཆོས་ཀྱི་དབྱིངས་ནི། ཁྱོད་ལས་ཕྱད་པར་འབྱུང་ངོ༌། །འཇམ་དཔལ་གྱིས་སྨྲས་པ། བཙུན་པ་ཤཱ་རདྭ་ཏིའི་བུ། ཅི་ཆོས་ཀྱི་དབྱིངས་ཀྱི་རང་བཞིན་སྔོན་བཅིངས་པར་གྱུར་<line/>
ལ༑ ད་གྲོལ་བ་ཞིག་ཡིན་སྙམ་མམ། སྨྲས་པ། འཇམ་དཔལ། ཆོས་ཀྱི་དབྱིངས་ཀྱི་རང་བཞིན་ནི། སྔོན་བཅིངས་པར་གྱུར་པ་ཡང་མ་ཡིན་ལ། ད་གྲོལ་བར་ཡང་མ་ཡིན་ནོ། །སྨྲས་པ།<line/>
བཙུན་པ་ཤཱ་རདྭ་ཏིའི་བུ། འོ་ན་དགེ་སློང་དེ་དག་གི་སེམས་ཅི་ཞིག་ལས་རྣམ་པར་གྲོལ། སྨྲས་པ། འཇམ་དཔལ། དེ་བཞིན་གཤེགས་པས་ཉན་ཐོས་མང་པོ་བཏུལ་ཏེ། དེ་དག་གི་<line/>
སེམས་ནི། ལེན་པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །འཇམ་དཔལ་གྱིས་སྨྲས་པ། བཙུན་པ་ཤཱ་རདྭ་ཏིའི་བུ། ཅི་ཁྱོད་བཅོམ་ལྡན་འདས་ཀྱི་ཉན་ཐོས་ཡིན་<line/>
ནམ༑ སྨྲས་པ། འཇམ་དཔལ། དེ་དེ་བཞིན་ཏེ། ཁོ་བོ་ནི། བཅོམ་ལྡན་འདས་ཀྱི་ཉན་ཐོས་ཡིན་ནོ། །སྨྲས་པ། བཙུན་པ་ཤཱ་རདྭ་ཏིའི་བུ། ཅི་ཁྱོད་ཀྱི་སེམས་ལེན་པ་མེད་པར་ཟག་པ་<line/>
</page>
<page index="6" id="232A">༄༅། །རྣམས་ལས་རྣམ་པར་གྲོལ་ལམ། སྨྲས་པ། འཇམ་དཔལ། རྣམ་པར་གྲོལ་ལོ། །སྨྲས་པ། བཙུན་པ་ཤཱ་རདྭ་ཏིའི་བུ། ཅི་ཁྱོད་ཀྱི་སེམས་འདས་ལ་རྣམ་པར་<line/>
གྲོལ་ལམ། འོན་ཏེ་མ་འོངས་པ་དང༌། ད་ལྟར་བྱུང་བ་རྣམ་པར་གྲོལ། བཙུན་པ་ཤཱ་རདྭ་ཏིའི་བུ། སེམས་འདས་པ་ནི། ཟད་པའི་མཚན་ཉིད་ཡིན་ལ། སེམས་མ་འོངས་པ་ནི། མ་<line/>
ཐོབ་པའི་མཚན་ཉིད་ཡིན། སེམས་ད་ལྟར་བྱུང་བ་ནི། མི་གནས་པའི་མཚན་ཉིད་ཡིན་ན། བཙུན་པ་ཤཱ་རདྭ་ཏིའི་བུ། ཁྱོད་ཀྱི་སེམས་རྣམ་པར་གྲོལ་བ་དེ་གང་ཡིན། ཚེ་དང་ལྡན་<line/>
པ་ཤཱ་རདྭ་ཏིའི་བུས་སྨྲས་པ། འཇམ་དཔལ། སེམས་འདས་པ་ཡང་རྣམ་པར་གྲོལ་བ་མ་ཡིན་ལ། མ་འོངས་པ་དང༌། ད་ལྟར་བྱུང་བ་ཡང་མ་ཡིན་ནོ། །འཇམ་དཔལ་གྱིས་སྨྲས་པ། བཙུན་<line/>
པ་ཤཱ་རདྭ་ཏིའི་བུ། འོ་ན་ཁྱོད་ཀྱི་སེམས་རྣམ་པར་གྲོལ་བ་དེ་གང་ཡིན། སྨྲས་པ། འཇམ་དཔལ། ཀུན་རྫོབ་རྣམ་པར་གཞག་པས་སེམས་རྣམ་པར་གྲོལ་བར་བསྟན་པར་ཟད་ཀྱི། དོན་<line/>
དམ་པར་ནི། འདི་ལ་གང་བཅིངས་པའམ་གྲོལ་བའི་སེམས་དམིགས་སུ་མེད་དོ། །འཇམ་དཔལ་གྱིས་སྨྲས་པ། བཙུན་པ་ཤཱ་རདྭ་ཏིའི་བུ། ཁྱོད་ཆོས་ཀྱི་དབྱིངས་ཀྱི་རང་བཞིན་ལ་ཀུན་<line/>
རྫོབ་དང༌། དོན་དམ་པ་ཡོད་པར་འདོད་དམ། སྨྲས་པ། འཇམ་དཔལ། ཆོས་ཀྱི་དབྱིངས་ཀྱི་རང་བཞིན་ལ་ནི། ཀུན་རྫོབ་དང༌། དོན་དམ་པ་དམིགས་སུ་མེད་དོ། །འཇམ་དཔལ་གྱིས་<line/>
</page>
<page index="7" id="232B">སྨྲས་པ༑ བཙུན་པ་ཤཱ་རདྭ་ཏིའི་བུ། འོ་ན་ཇི་ལྟར་ཀུན་རྫོབ་རྣམ་པར་བཞག་པས་སེམས་རྣམ་པར་གྲོལ་བར་སྟོན། སྨྲས་པ། འཇམ་དཔལ། ནམ་ཡང་སེམས་རྣམ་པར་གྲོལ་བ་ཅི་ཡང་མེད་དམ།<line/>
འཇམ་དཔལ་གྱིས་སྨྲས་པ། བཙུན་པ་ཤཱ་རདྭ་ཏིའི་བུ། གལ་ཏེ་སེམས་ཤིག་ནང་ངམ། ཕྱི་རོལ་ལམ། གཉི་གའི་བར་ན་དམིགས་སུ་ཡོད་ན་ནི། སེམས་རྣམ་པར་གྲོལ་བར་འགྱུར་བ་ཞིག་<line/>
ན༑ བཙུན་པ་ཤཱ་རདྭ་ཏིའི་བུ། སེམས་ནི། ནང་ངམ། ཕྱི་རོལ་ལམ། གཉི་ག་མེད་པར་ཡང་དམིགས་སུ་མེད་པས་དེ་ལ་བཅིངས་པའམ། རྣམ་པར་གྲོལ་བ་ཅི་ཡང་མེད་དོ། །དེ་ནས་འཁོར་དེ་<line/>
ལས་དགེ་སློང་ཉིས་བརྒྱས་འཇམ་དཔལ་གཞོན་ནུར་གྱུར་པས་བསྟན་པ་འདི་ཐོས་པ་དང་སྟན་ལས་ལངས་ཏེ་དོང་ནས་ཚིག་འདི་སྐད་ཅེས་སྨྲས་ཏེ། གལ་ཏེ་འདི་ལ་སུ་ལ་ཡང་རྣམ་པར་གྲོལ་བ་<line/>
མེད་ཅིང་སུ་ཡང་རྣམ་པར་མི་གྲོལ་ན། འུ་བུ་ཅག་གི་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོ་ལ་དོན་ཅི་ཞིག་ཡོད། གལ་ཏེ་ངེས་པར་འབྱུང་བ་ཅི་ཡང་མེད་ན། ལམ་<line/>
སྒོམ་པ་ལ་དོན་ཅི་ཞིག་ཡོད་ཅེས་དགེ་སློང་དེ་དག་སྨོད་ཅིང་ཡི་ཆད་ནས་འཁོར་དེ་ནས་དོང་ངོ༌། །དེ་ནས་འཇམ་དཔལ་གཞོན་ནུར་གྱུར་པས་དགེ་སློང་དེ་དག་འདུལ་བའི་དབང་རིག་ནས་<line/>
ལམ་གང་ནས་དགེ་སློང་དེ་དག་དོང་པའི་ལམ་དེའི་མདུན་དུ་སྤྲུལ་པའི་དགེ་སློང་ཞིག་སྤྲུལ་ཏོ། །དེ་ནས་དགེ་སློང་དེ་དག་སྤྲུལ་པའི་དགེ་སློང་དེ་ག་ལ་བ་དེར་དོང་སྟེ་ལྷགས་ནས་སྤྲུལ་པའི་<line/>
</page>
<page index="8" id="233A">༄༅། །དགེ་སློང་དེ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ། ཁྱོད་ག་ལས་འོངས། དེ་ནས་སྤྲུལ་པའི་དགེ་སློང་དེས་དགེ་སློང་དེ་དག་ལ་འདི་སྐད་ཅེས་སྨྲས་སོ། །<line/>
ཚེ་དང་ལྡན་པ་དག །ཁོ་བོ་ནི། འཇམ་དཔལ་གཞོན་ནུར་གྱུར་པའི་ཆོས་བསྟན་པ་ལ་མ་བཞུགས། མ་ཤེས། མ་མོས། ཡིད་མ་ཆེས་ནས་ཁོ་བོ་འཁོར་དེ་ནས་དོང་ངོ༌། །དེ་ནས་དགེ་སློང་ཉིས་<line/>
བརྒྱ་པོ་དེ་དག་གིས་ཀྱང་འདི་སྐད་ཅེས་སྨྲས་སོ། །ཁོ་བོ་ཅག་ཀྱང་འཇམ་དཔལ་གཞོན་ནུར་གྱུར་པའི་ཆོས་བསྟན་པ་ལ་མ་ཞུགས། མ་ཤེས། མ་མོས། ཡིད་མ་ཆེས་ནས་ཁོ་བོ་ཅག་<line/>
འཁོར་དེ་ནས་དོང་ངོ༌། །དེ་ནས་སྤྲུལ་པའི་དགེ་སློང་དེས་དགེ་སློང་ཉིས་བརྒྱ་པོ་དེ་དག་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག་གིས་འཇམ་དཔལ་གཞོན་ནུར་གྱུར་པའི་ཆོས་<line/>
བསྟན་པ་ལ་མི་མཐུན་པ་ཅི་ཞིག་ཐོས་ནས་ཁྱེད་ཅག་འཁོར་དེ་ནས་དོང༌། དེ་དག་གིས་སྨྲས་པ། ཚེ་དང་ལྡན་པ་འཇམ་དཔལ་གཞོན་ནུར་གྱུར་པ་ནི། འདི་ལ་སུ་ལ་ཡང་ཐོབ་པ་མེད།<line/>
མངོན་པར་རྟོགས་པ་མེད། རྣམ་པར་གྲོལ་བ་མེད་པར་སྟོན་པས་ཁོ་བོ་ཅག་འདི་སྙམ་དུ་སེམས་ཏེ། གལ་ཏེ་འདི་ལ་སུ་ལ་ཡང་ཐོབ་པ་མེད། མངོན་པར་རྟོགས་པ་མེད། རྣམ་པར་<line/>
གྲོལ་བ་མེད་ན། འུ་བུ་ཅག་གི་རབ་ཏུ་བྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོ་ལ་དོན་ཅི་ཡོད། འུ་བུ་ཅག་གི་ཚངས་པར་སྤྱོད་པ་ལ་གནས་པ་ལ་དོན་ཅི་ཡོད། གལ་ཏེ་འདི་<line/>
</page>
<page index="9" id="233B">ལ་ངེས་པར་འབྱུང་བ་ཅི་ཡང་མེད་ན། ལམ་སྒོམ་པ་ལ་དོན་ཅི་ཡོད་སྙམ་དུ་བསམ་ནས་ཁོ་བོ་ཅག་འཁོར་དེ་ནས་དོང་ངོ༌། །དེ་ནས་སྤྲུལ་པའི་དགེ་སློང་དེས་དགེ་སློང་དེ་དག་ལ་འདི་སྐད་ཅེས་སྨྲས་སོ། །<line/>
ཚེ་དང་ལྡན་པ་དག །ཅི་ཁྱེད་ཅག་མ་མོས་ནས་དོང་བར་ཟད་དམ། འོན་ཏེ་སྤངས་ཤིང་མི་སྙན་པར་བརྗོད་ནས་དོང༌། །དེ་དག་གིས་སྨྲས་སོ། །ཁོ་བོ་ཅག་ནི། མ་མོས་ནས་དོང་བར་ཟད་ཀྱི། ཁོ་བོ་ཅག་<line/>
གིས་སྤངས་པ་ཡང་མེད་ལ་མི་སྙན་པར་བརྗོད་པ་ཡང་མེད་དོ། །དེ་ནས་སྤྲུལ་པའི་དགེ་སློང་དེས་དགེ་སློང་དེ་དག་ལ་ལེགས་སོ། །ཞེས་བྱ་བ་བྱིན་ནས་འདི་སྐད་ཅེས་ཀྱང་སྨྲས་སོ། །ཚེ་དང་ལྡན་པ་དག །<line/>
རྩོད་པ་མེད་པ་ནི། དགེ་སྦྱོང་གི་ཆོས་ཀྱི་མཆོག་ཡིན་པས་མི་སྙན་པར་བརྗོད་པར་མི་བྱ། བརྩོད་པར་མི་བྱའོ། །རེ་ཞིག་ཇེ་འགྲོ་བར་བྱའོ། །ཚེ་དང་ལྡན་པ་དག། ཅི་སེམས་འདི་སྔོན་པོ་ཞེས་བྱ་<line/>
བ་ཞིག་གམ། སེར་པོ་ཞེས་བྱ་བ་ཞིག་གམ། དམར་པོ་ཞེས་བྱ་བ་ཞིག་གམ། དཀར་པོ་ཞེས་བྱ་བ་ཞིག་གམ། བཙོད་ཀ་ཞེས་བྱ་བ་ཞིག་གམ། ཤེལ་གྱི་ཁ་དོག་ལྟ་བུ་ཞེས་བྱ་བ་ཞིག་<line/>
གམ༑ ཡང་དག་པ་ཞེས་བྱ་བ་ཞིག་གམ། ཡང་དག་པ་མ་ཡིན་པ་ཞེས་བྱ་བ་ཞིག་གམ། རྟག་པ་ཞེས་བྱ་བ་ཞིག་གམ། མི་རྟག་པ་ཞེས་བྱ་བ་ཞིག་གམ། གཟུགས་ཅན་ཞེས་བྱ་བ་ཞིག་<line/>
གམ༑ གཟུགས་ཅན་མ་ཡིན་པ་ཞེས་བྱ་བ་ཞིག་གམ་ཞེས་རྟོགས་ཤིག། །དེ་དག་གིས་སྨྲས་པ། ཚེ་དང་ལྡན་པ། སེམས་ནི། གཟུགས་ཅན་མ་ཡིན་པ། བསྟན་དུ་མེད་པ། སྣང་བ་མེད་པ་<line/>
</page>
<page index="10" id="234A">༄༅། །ཐོགས་པ་མེད་པ། གནས་མེད་པ། རྣམ་པར་རིག་བྱེད་མ་ཡིན་པའོ། །དེ་ནས་སྤྲུལ་པའི་དགེ་སློང་དེས་དགེ་སློང་དེ་དག་ལ་འདི་སྐད་ཅེས་སྨྲས་སོ། །ཚེ་དང་<line/>
ལྡན་པ་དག །ཅི་གཟུགས་ཅན་མ་ཡིན་པ། བསྟན་དུ་མེད་པ། སྣང་བ་མེད་པ། ཐོགས་པ་མེད་པ། གནས་མེད་པ། རྣམ་པར་རིག་བྱེད་མ་ཡིན་པའི་སེམས་དེ་ནང་ན་གནས་སོ། །ཞེས་<line/>
བྱ་བའམ། ཕྱི་རོལ་ན་གནས་སོ། །ཞེས་བྱ་བའམ། གཉི་གའི་བར་ན་གནས་སོ། །ཞེས་བྱ་བར་དམིགས་སུ་ཡོད་སྙམ་མམ། སྨྲས་པ། དེ་ནི། མ་ཡིན་ནོ། །སྨྲས་པ། ཚེ་དང་ལྡན་པ་<line/>
པ་དག །གལ་ཏེ་སེམས་དེ་གཟུགས་ཅན་མ་ཡིན། བསྟན་དུ་མེད་པ། སྣང་བ་མེད། ཐོགས་པ་མེད། གནས་མེད། རྣམ་པར་རིག་བྱེད་མ་ཡིན། ནང་ན་ཡང་མེད། ཕྱི་རོལ་ན་ཡང་<line/>
མེད། གཉི་ག་མེད་པར་ཡང་དམིགས་སུ་མེད་ན། ཅི་དེ་ལ་ཡང་དག་པར་ཡོངས་སུ་གྲུབ་པ་ཡོད་སྙམ་མམ། དེ་དག་གིས་སྨྲས་པ། དེ་ནི། མ་ཡིན་ནོ། །སྨྲས་པ། ཚེ་དང་ལྡན་པ་དག་<line/>
གང་ཡང་དག་པ་མ་ཡིན་ཞིང་ཡོངས་སུ་གྲུབ་པ་མ་ཡིན་པ་དེ་ལ་ཅི་རྣམས་པར་གྲོལ་བ་ཡོད་སྙམ་མམ། དེ་དག་གིས་སྨྲས་པ། དེ་ནི། མ་ཡིན་ནོ། །སྨྲས་པ། ཚེ་དང་ལྡན་པ་དག།<line/>
དེ་ལས་བསམ་ནས་འཇམ་དཔལ་གཞོན་ནུར་གྱུར་པས་འདི་སྐད་དུ། ཆོས་ཀྱི་དབྱིངས་ཀྱི་རང་བཞིན་ལ་ནི། ཀུན་ནས་ཉོན་མོངས་པར་འགྱུར་བ་ཡང་མེད་ལ། རྣམ་པར་བྱང་བར་<line/>
</page>
<page index="11" id="234B">འགྱུར་བ་ཡང་མེད་དོ། །ཞེས་བསྟན་ཏོ། །ཚེ་དང་ལྡན་པ་དག །ཡང་བྱིས་པ་སོ་སོའི་སྐྱེ་བོ་ཕྱིན་ཅི་ལོག་གིས་བསླད་པ་རྣམས་ལ་ནི། ངར་འཛིན་པ་དང༌། ང་ཡིར་འཛིན་པ་ཡོངས་སུ་འཛིན་པ་<line/>
འབྱུང་ངོ༌། །ངར་འཛིན་པ་དང༌། ང་ཡིར་འཛིན་པ་ལ་གནས་ཏེ་རྟག་ཏུ་ཡུལ་རྣམས་ལ་སྤྱོད་ཅིང་གནས་པ་དེ་དག་ལ་ནི། དམིགས་པ་ལས་བྱུང་བའི་སེམས་འབྱུང་སྟེ། དམིགས་པ་ཟད་<line/>
ན་ཟད་པར་འགྱུར་ལ་བྱུང་ནས་ཞིག་ཅིང་ཞུ་སྟེ་གནས་པ་མེད་དོ། །སེམས་ཀྱི་དམིགས་པ་གང་གིས་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོར་འགྱུར་བ་དང༌། ལམ་<line/>
སྒོམ་པར་བྱེད་པའི་སེམས་དེ་ནི། རང་བཞིན་གྱིས་མེད་པ་དང༌། ཡང་དག་པ་མ་ཡིན་པ་དང༌། བྱུང་བ་མ་ཡིན་པའོ། །མེད་པ་དང༌། ཡང་དག་པ་མ་ཡིན་པ་དང༌། བྱུང་བ་མ་ཡིན་པ་གང་<line/>
ཡིན་པ་དེ་ལ་ནི། སྐྱེ་བ་ཡང་མེད། འཇིག་པ་ཡང་མེད། གནས་པ་ཡང་མེད་དོ། །གང་ལ་སྐྱེ་བ་མེད་པ་དང༌། འཇིག་པ་མེད་པ་དང༌། གནས་པ་མེད་པ་དེ་ལ་ནི། བཅིངས་པ་ཡང་མེད། རྣམ་<line/>
པར་གྲོལ་བ་ཡང་མེད་དོ། །དེ་ལ་ནི། ཐོབ་པ་ཡང་མེད། མངོན་པར་རྟོགས་པ་ཡང་མེད་དོ། །ཚེ་དང་ལྡན་པ་དག །དེ་ལས་བསམ་ནས་འཇམ་དཔལ་གཞོན་ནུར་གྱུར་པས་འདི་སྐད་དུ། ཆོས་<line/>
ཀྱི་དབྱིངས་ཀྱི་རང་བཞིན་ལ་ནི། ཀུན་ནས་ཉོན་མོངས་པར་འགྱུར་བ་ཡང་མེད། རྣམ་པར་བྱང་བར་འགྱུར་བ་ཡང་མེད་དོ། འདི་ལ་ནི། སུ་ལ་ཡང་ཐོབ་པ་མེད། མངོན་པར་རྟོགས་པ་ཡང་<line/>
</page>
<page index="12" id="235A">༄༅། །མེད༑ རྣམ་པར་གྲོལ་བ་ཡང་མེད་དོ། །ཞེས་སྨྲས་སོ། །དེ་ནས་སྤྲུལ་པའི་དགེ་སློང་དེས་བསྟན་པ་འདི་བཤད་པ་ན་དགེ་སློང་དེ་དག་ལེན་པ་མེད་པར་ཟག་<line/>
པ་རྣམས་ལས་སེམས་རྣམ་པར་གྲོལ་ལོ། །དེ་དག་སེམས་རྣམ་པར་གྲོལ་ནས་འཇམ་དཔལ་གཞོན་ནུར་གྱུར་པ་ག་ལ་བ་དེར་དོང་སྟེ་ཕྱིན་པ་དང༌། རང་རང་གི་བླ་གོས་འཇམ་དཔལ་<line/>
གཞོན་ནུར་གྱུར་པ་ལ་མངོན་པར་བཀབ་ནས་ཚིག་འདི་སྐད་ཅེས་ཀྱང་སྨྲས་སོ། །འཇམ་དཔལ། ཁྱོད་ཀྱིས་ནི། ཁོ་བོ་ཅག་ཡོངས་སུ་བསྐྱབས་སོ། །འདི་ལྟར་ཁོ་བོ་ཅག་ཀྱང་དམ་<line/>
པའི་ཆོས་སྤོང་བར་མ་ཞུགས་པས་ད་ཕྱིན་ཆད་ཆོས་འདུལ་བ་ཟབ་མོ་ལ་འཇུག་པ་ལས་ཕྱི་རོལ་ཏུ་གྱུར་པ་མ་ཡིན་ནོ། །དེ་ནས་ཚེ་དང་ལྡན་པ་རབ་འབྱོར་གྱིས་དགེ་སློང་དེ་དག་ལ་<line/>
འདི་སྐད་ཅེས་སྨྲས་སོ། །ཚེ་དང་ལྡན་པ་དག་གིས་ཅི་ཞིག་ཐོབ་ཅིང་ཅི་ཞིག་མངོན་པར་རྟོགས་ན། རང་རང་གི་བླ་གོས་འཇམ་དཔལ་གཞོན་ནུར་གྱུར་པ་ལ་མངོན་པར་བཀབ།<line/>
དེ་དག་གིས་སྨྲས་པ། བཙུན་པ་རབ་འབྱོར། ཁོ་བོ་ཅག་གིས་ནི། ཅི་ཡང་ཐོབ་པ་མེད་ཅིང་མངོན་པར་རྟོགས་པ་མེད་པས་དེའི་ཕྱིར་ཁོ་བོ་ཅག་གིས་རང་རང་གི་བླ་གོས་འཇམ་དཔལ་<line/>
གཞོན་ནུར་གྱུར་པ་ལ་མངོན་པར་བཀབ་བོ། །བཙུན་པ་རབ་འབྱོར། གང་གི་ཚེ་ཁོ་བོ་ཅག་ལ་ཐོབ་པའི་འདུ་ཤེས་ཡོད་པར་གྱུར་པ་དེའི་ཚེ་ན། ཁོ་བོ་ཅག་སྟན་ལས་ལངས་ཏེ་འཁོར་<line/>
</page>
<page index="13" id="235B">དེ་ནས་དོང་ངོ༌། །གང་གི་ཚེ་ཁོ་བོ་ཅག་ཐོབ་པའི་འདུ་ཤེས་དེ་དང་བྲལ་བར་གྱུར་པའི་ཚེ་སླར་ལྷགས་སོ། །རབ་འབྱོར་གྱིས་སྨྲས་པ། ཚེ་དང་ལྡན་པ་དག། ཁྱེད་ཅི་ལས་བསམ་སྟེ་དེ་སྐད་སྨྲ།<line/>
དེ་དག་གིས་སྨྲས་པ། བཙུན་པ་རབ་འབྱོར། ཐོབ་པ་ཞེས་བྱ་བ་དེ་ནི། གཡོ་བ་ཡིན་ནོ། །དེ་ནི། རློམ་སེམས་ཡིན་ཏེ། གང་ལ་གཡོ་བ་ཡོད་པ་དང༌། རློམ་སེམས་ཡོད་པ་དེ་ལ་ནི།<line/>
ཐོབ་པ་མེད་ཅིང་མངོན་པར་རྟོགས་པ་མེད་དོ། །བཙུན་པ་རབ་འབྱོར། གང་ལ་ཐོབ་པ་མེད་ཅིང་མངོན་པར་རྟོགས་པ་མེད་པ་དེ་ནི། རློམ་སེམས་ཐམས་ཅད་ཡང་དག་པར་བཅོམ་<line/>
པ་ཡིན་ནོ། །ཚེ་དང་ལྡན་པ་རབ་འབྱོར་གྱིས་སྨྲས་པ། ཚེ་དང་ལྡན་པ་དག །ཁྱེད་ཅག་སུས་བཏུལ། དེ་དག་གིས་སྨྲས་པ། བཙུན་པ་རབ་འབྱོར། གང་ཐོབ་པ་མེད་པ་དང༌། མངོན་པར་རྟོགས་<line/>
པ་མེད་པ་དང༌། གང་སྐྱེ་བ་མེད་པ་དང༌། ཡོངས་སུ་མྱ་ངན་ལས་འདའ་བ་མེད་པ་དང༌། གང་མཉམ་པར་གཞག་པ་མེད་པ་དང༌། སེམས་རྣམ་པར་གཡེང་བ་མེད་པ་དེས་རབ་ཏུ་བཏུལ་<line/>
ཏོ༑ ༑སྨྲས་པ། ཚེ་དང་ལྡན་པ་དག །ཅི་ཁྱེད་ཅག་བཏུལ་བ་ཡིན་ནམ། དེ་དག་གིས་སྨྲས་པ། འཇམ་དཔལ་གཞོན་ནུར་གྱུར་པ་ལ་དྲིས་ཤིག །དེ་ནས་ཚེ་དང་ལྡན་པ་ཀུན་དགའ་བོས་<line/>
འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། དགེ་སློང་འདི་དག་སུས་བཏུལ། འཇམ་དཔལ་གྱིས་སྨྲས་ལ། བཙུན་པ་ཀུན་དགའ་བོ། གང་ལ་ཕུང་པོ་<line/>
</page>
<page index="14" id="236A">༄༅། །རྣམས་མེད་པ་དང༌། ཁམས་རྣམས་མེད་པ་དང༌། སྐྱེ་མཆེད་རྣམས་མེད་པ་དང༌། གང་སོ་སོའི་སྐྱེ་བོ་མ་ཡིན་པ་དང༌། སློབ་པ་མ་ཡིན་པ་དང༌། མི་སློབ་<line/>
པ་མ་ཡིན་པ་དང༌། ཉན་ཐོས་མ་ཡིན་པ་དང༌། བྱང་ཆུབ་སེམས་དཔའ་མ་ཡིན་པ་དང༌། དེ་བཞིན་གཤེགས་པ་མ་ཡིན་པ་དང༌། གང་ལུས་དང་ལྡན་པ་མ་ཡིན་པ་དང༌། ངག་དང་<line/>
ལྡན་པ་མ་ཡིན་པ་དང༌། སེམས་དང་ལྡན་པ་མ་ཡིན་པ་དང༌། མཚུངས་པར་ལྡན་པ་མ་ཡིན་པ་དང༌། བྲལ་བ་མ་ཡིན་པ་དེས་བཏུལ་ཏོ། །སྨྲས་པ། འཇམ་དཔལ། དེ་སྟོན་པ་སུ་<line/>
ཞིག །འཇམ་དཔལ་གྱིས་སྨྲས་པ། བཙུན་པ་ཀུན་དགའ་བོ། འདི་ཇི་སྙམ་དུ་སེམས། དེ་བཞིན་གཤེགས་པས་སྤྲུལ་པ་ཞིག་སྤྲུལ་ན། དེ་མཚུངས་པར་ལྡན་པ་ཡིན་སྙམ་མམ།<line/>
སྨྲས་པ། འཇམ་དཔལ། དེ་ནི། ཆོས་གང་དང་ཡང་མཚུངས་པར་ལྡན་པ་ཡང་མ་ཡིན། བྲལ་བ་ཡང་མ་ཡིན་ནོ། །འཇམ་དཔལ་གྱིས་སྨྲས་པ། བཙུན་པ་ཀུན་དགའ་བོ། ཆོས་<line/>
ཐམས་ཅད་སྤྲུལ་པའི་ངོ་བོ་ཉིད་ཡིན་ནམ། སྨྲས་པ། འཇམ་དཔལ། དེ་དེ་བཞིན་ནོ། །འཇམ་དཔལ་གྱིས་སྨྲས་པ། བཙུན་པ་ཀུན་དགའ་བོ། དགེ་སློང་འདི་དག་ནི། སྤྲུལ་པས་བཏུལ་<line/>
བ་ཡིན་ཏེ། སྤྲུལ་པའི་འདུལ་བ་ཅི་འདྲ་བར་ཉན་ཐོས་ཐམས་ཅད་ཀྱི་འདུལ་བ་ཡང་དེ་འདྲའོ། །བཙུན་པ་ཀུན་དགའ་བོ། གང་དག་དེ་ལྟར་བཏུལ་བ་དེ་དག་ནི། ཡང་དག་པར་བཏུལ་བ་<line/>
</page>
<page index="15" id="236B">ཡིན་ནོ༑ ༑གང་དག་ཆོས་འདུལ་བ་འདི་ལ་མོས་པར་མི་བྱེད་པ་དེ་དག་ནི། ལྷག་པའི་ང་རྒྱལ་ཅན་དུ་རིག་པར་བྱའོ། །དེ་ནས་ཚེ་དང་ལྡན་པ་ཀུན་དགའ་བོས་འཇམ་དཔལ་གཞོན་ནུར་<line/>
གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཇི་ལྟར་ན། དགེ་སློང་ལྷག་པའི་ང་རྒྱལ་ཅན་དུ་རིག་པར་བྱ། འཇམ་དཔལ་གྱིས་སྨྲས་པ། བཙུན་པ་ཀུན་དགའ་བོ། འདི་ལ་དགེ་<line/>
སློང་ཚུལ་ཁྲིམས་ཀྱི་ཕུང་པོ་ཡོངས་སུ་དག་པས་ཡོངས་སུ་དག་པར་རློམ་སེམས་སུ་བྱེད་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱའོ། །ཏིང་ངེ་འཛིན་དང༌། ཤེས་རབ་དང༌། རྣམ་<line/>
པར་གྲོལ་བ་དང༌། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་དག་པས་ཡོངས་སུ་དག་པར་རློམ་སེམས་སུ་བྱེད་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱའོ། །བདག་<line/>
གིས་ཐོབ་བོ། །བདག་གིས་མངོན་སུམ་དུ་བྱས་སོ། །སྙམ་དུ་སེམས་ཤིང་རློམ་སེམས་སུ་བྱེད་པ་དང༌། ཡོངས་སུ་རྟོག་པར་བྱེད་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱའོ། །འཇིག་<line/>
ཚོགས་ལ་ལྟ་བས་སྐྲག་ཅིང་བགྲོད་པ་གཅིག་པའི་ལམ་གྱི་རོ་མྱོང་བར་བྱེད་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། སྟོང་པ་ཉིད་གང་གིས་འཇིག་ཚོགས་<line/>
ལ་ལྟ་བ་སྤོང་བའི་སྟོང་པ་ཉིད་དེས་བགྲོད་པ་གཅིག་པའི་ལམ་ཡང་སྟོང་པའི་ཕྱིར་ཏེ། སྟོང་པ་དེ་ལྟ་བུ་ལ་སྟོང་པ་ཉིད་ཀྱིས་ཡང་དག་པར་མི་འཇུག་པ་ནི། ལྷག་པའི་ང་རྒྱལ་ཅན་དུ་<line/>
</page>
<page index="16" id="237A">༄༅། །ཤེས་པར་བྱའོ། །བཙུན་པ་ཀུན་དགའ་བོ། གཞན་ཡང་དགེ་སློང་གང་འཇིག་ཚོགས་ལ་ལྟ་བའི་སྟོང་པ་ཉིད་གང་ཡིན་པ་དང༌། བགྲོད་པ་གཅིག་པའི་<line/>
ལམ་གྱི་སྟོང་པ་ཉད་དེ་ལ་སྟོང་པ་ཉིད་ཀྱིས་མཉམ་པར་བྱེད་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། བཙུན་པ་ཀུན་དགའ་བོ། སྟོང་པ་ཉིད་ཀྱང་གཞན་མ་<line/>
ཡིན་ལ། འཇིག་ཚོགས་ལ་ལྟ་བ་ཡང་གཞན་མ་ཡིན་ཏེ། འཇིག་ཚོགས་ལ་ལྟ་བ་ཉིད་སྟོང་པ་ཉིད་ཡིན་པ་དང༌། སྟོང་པ་ཉིད་ཀྱང་གཞན་མ་ཡིན་ལ་ལམ་ཡང་གཞན་མ་ཡིན་ཏེ།<line/>
ལམ་ཉིད་སྟོང་པ་ཉིད་ཡིན་པའི་ཕྱིར་རོ། །བཙུན་པ་ཀུན་དགའ་བོ། གཞན་ཡང་དགེ་སློང་གང་མ་རིག་པ་དང༌། སྲིད་པའི་སྲེད་པས་འཇིགས་ཤིང་མ་རིག་པ་ལས་རྣམ་པར་གྲོལ་བའི་<line/>
རོ་མྱོང་བར་བྱེད་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། གང་ལ་གཉིས་སུ་འདུ་ཤེས་འཇུག་པ་དེ་ནི། རྣམ་པར་གྲོལ་བ་མ་ཡིན་པའི་ཕྱིར་རོ། །བཙུན་པ་<line/>
ཀུན་དགའ་བོ་།གཞན་ཡང་དགེ་སློང་གང་འདོད་ཆགས་དང༌། ཞེ་སྡང་དང༌། གཏི་མུག་རྣམས་ཀྱིས་སྐྲག་ཅིང་རྣམ་པར་ཐར་པའི་སྒོ་གསུམ་པོ་དག་གི་རོ་མྱོང་བར་བྱེད་པ་དང༌། ཕྱིན་<line/>
ཅི་ལོག་བཞིས་སྐྲག་ཅིང་འདུ་ཤེས་བཞིའི་རོ་མྱོང་བར་བྱེད་པ་དང༌། སྒྲིབ་པ་ལྔས་སྐྲག་ཅིང་དབང་པོ་ལྔའི་རོ་མྱོང་བར་བྱེད་པ་དང༌། སྐྱེ་མཆེད་དྲུག་གིས་སྐྲག་ཅིང་མངོན་པར་<line/>
</page>
<page index="17" id="237B">ཤེས་པ་དྲུག་གི་རོ་མྱང་བར་བྱེད་པ་དང༌། རྣམ་པར་ཤེས་པའི་གནས་བདུན་གྱིས་སྐྲག་ཅིང་བྱང་ཆུབ་ཀྱི་ཡན་ལག་བདུན་གྱི་རོ་མྱང་བར་བྱེད་པ་དང༌། ལོག་པ་ཉིད་བརྒྱད་ཀྱིས་སྐྲག་ཅིང་<line/>
འཕགས་པའི་ལམ་བརྒྱད་པའི་རོ་མྱོང་བར་བྱེད་པ་དང༌། འདུས་བྱས་ཀྱི་དངོས་པོ་དགུས་སྐྲག་ཅིང་མཐར་གྱིས་གནས་པའི་སྙོམས་པར་འཇུག་པ་དགུའི་རོ་མྱང་བར་བྱེད་པ་དང༌། མི་དགེ་<line/>
བ་བཅུའི་ལས་ཀྱི་ལམ་གྱིས་སྐྲག་ཅིང་མི་སློབ་པའི་ཆོས་བཅུའི་རོ་མྱང་བར་བྱེད་པ་དང༌། འདུས་བྱས་ཀྱི་ཁམས་ཀྱིས་སྐྲག་ཅིང་འདུས་མ་བྱས་ཀྱི་ཁམས་དག་གི་རོ་མྱང་བར་བྱེད་པ་ནི། ལྷག་<line/>
པའི་ང་རྒྱལ་ཅན་དུ་ཤེས་པར་བྱའོ། །དེ་ཅིའི་ཕྱིར་ཞེ་ན། བཙུན་པ་ཀུན་དགའ་བོ། དེ་དག་ཐམས་ཅད་ནི། གཡོ་བ་དང༌། རློམ་སེམས་དང༌། སྤྲོས་པ་ཡིན་ཏེ། བཙུན་པ་ཀུན་དགའ་བོ། ཇི་<line/>
ཙམ་དུ་གཡོ་བ་དང༌། རློམ་སེམས་དང༌། སྤྲོས་པ་དང༌། སེམས་མཐོ་བ་དང༌། དམའ་བ་དང༌། འཛིན་པ་དང༌། སྤོང་བ་དང༌། ཡོངས་སུ་རྟོག་པ་དང༌། རྟེན་པ་དང༌། ལྷག་པར་ཞེན་<line/>
པ་དང༌། སྒྲོ་འདོགས་པ་ཡོད་པ་དེ་ཙམ་དུ་ལྷག་པར་བྱེད་པ་དང་ལྡན་པའི་ལྷག་པའི་ང་རྒྱལ་ཡིན་པའི་ཕྱིར་ཏེ། བཙུན་པ་ཀུན་དགའ་བོ། དེ་ལྟ་བུའི་དགེ་སློང་ནི། ལྷག་པའི་ང་རྒྱལ་ཅན་དུ་<line/>
ཤེས་པར་བྱའོ། །དེ་ཅིའི་ཕྱིར་ཞེ་ན། བཙུན་པ་ཀུན་དགའ་བོ། འདུས་བྱས་ཀྱི་ཁམས་ཀྱི་སྟོང་པ་ཉིད་གང་ཡིན་པའི་སྟོང་པ་དང༌། འདུས་མ་བྱས་ཀྱི་ཁམས་ཀྱི་སྟོང་པ་ཉིད་གང་ཡིན་པའི་སྟོང་<line/>
</page>
<page index="18" id="238A">༄༅། །པ་དང༌། སྟོང་པ་ཉིད་ལ་མཉམ་པ་ཉིད་དུ་མི་འཇུག་པ་ནི། ལྷག་པའི་ང་རྒྱལ་ཅན་དུ་ཤེས་པར་བྱ་བ་ཡིན་པའི་ཕྱིར་རོ། །དེ་ནས་ཚེ་དང་ལྡན་པ་ཀུན་<line/>
དགའ་བོས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཇི་ལྟར་ན་དགེ་སློང་ལྷག་པའི་ང་རྒྱལ་མེད་པ་ཡིན། འཇམ་དཔལ་གྱིས་སྨྲས་པ། བཙུན་པ་<line/>
ཀུན་དགའ་བོ། གང་གི་ཚེ་དགེ་སློང་ནང་ཉེ་བར་ཞི་བས་ཡུལ་ཐམས་ཅད་ཀྱང་ཉེ་བར་ཞི་བར་མཐོང་ཞིང༌། མཉམ་པ་ཞེས་བྱ་བའམ། མི་མཉམ་པ་ཞེས་བྱ་བའམ། རིག་པ་ཞེས་<line/>
བྱ་བའམ། མ་རིག་པ་ཞེས་བྱ་བའམ། དམིགས་སུ་ཞེས་བྱ་བའམ། མི་དམིགས་པ་ཞེས་བྱ་བའམ། འདུས་བྱས་ཞེས་བྱ་བའམ། འདུས་མ་བྱས་ཞེས་བྱ་བར་རློམ་སེམས་<line/>
སུ་མི་བྱེད། རྟོག་པར་མི་བྱེད། རྣམ་པར་རྟོག་པར་མི་བྱེད། གཉིས་སུ་འབྱེད་པར་མི་བྱེད། གཅིག་ཏུ་སྡུད་པར་མི་བྱེད། ལེན་པར་མི་བྱེད། འདོར་བར་མི་བྱེད། འཕྲོ་བར་མི་<line/>
བྱེད༑ མངོན་པར་ཞེན་པར་མི་བྱེད་ཅིང༌། ཆོས་ཐམས་ཅད་ཡང་དག་པའི་མཐའ་དང་མཉམ་པར་ཡང་དག་པར་རྗེས་སུ་མཐོང་ལ། མཉམ་པ་མེད་པ་དང༌། མི་མཉམ་པ་མེད་<line/>
པར་མཉམ་པ་ཉིད་ཀྱིས་མཉམ་པས་མཉམ་པར་བྱ་བའམ། མི་མཉམ་པར་བྱ་བའི་ཆོས་གང་ཡང་མེད་དེ། མཉམ་པ་ཉིད་གང་ཡིན་པ་དེ་ཡང་ཡང་དག་པར་རྗེས་སུ་མི་མཐོང་<line/>
</page>
<page index="19" id="238B">ཞིང་རློམ་སེམས་སུ་མི་བྱེད། རྟོག་པར་མི་བྱེད། རྣམ་པར་རྟོག་པར་མི་བྱེད། མངོན་པར་ཞེན་པར་ཡང་མི་བྱེད་ན། ཐོབ་པའམ། མངོན་པར་རྟོགས་པའམ། མངོན་སུམ་དུ་བྱ་བས་<line/>
རློམ་སེམས་སུ་བྱེད་པ་ལྟ་ཅི་སྨོས་ཏེ། དེ་ནི། གནས་མེད་དོ། །བཙུན་པ་ཀུན་དགའ་བོ། དེ་ལྟར་ན། དགེ་སློང་ལྷག་པའི་ང་རྒྱལ་མེད་ཅིང་གཉེན་པོ་མེད་པ་དང༌། ཕྱོགས་མེད་པ་དང༌། རང་<line/>
གི་ཕྱོགས་དང་གཞན་གྱི་ཕྱོགས་དང་བྲལ་བ་དང༌། ཚོར་བ་ཐམས་ཅད་རྒྱུན་བཅད་པ་དང༌། ཚོར་བ་དང༌། ཚོར་བ་མེད་པ་ཐམས་ཅད་དང༌། དམིགས་པ་དང༌། རྣམ་པར་རྟོག་པ་དང༌།<line/>
ཡིད་ལ་བྱེད་པ་ཐམས་ཅད་དང་བྲལ་བ་དང༌། འཆིང་བ་མེད་པ་དང༌། ཉེ་བར་ལེན་པ་མེད་པ་དང༌། ཞི་བ་དང༌། རབ་ཏུ་ཞི་བ་དང༌། ཉེ་བར་ཞི་པ་ཡིན་ཏེ། དེ་ནི། ངར་འཛིན་པ་དང༌།<line/>
ང་ཡིར་འཛིན་པ་དང་བྲལ་བས་ཆོས་གང་ལ་ཡང་སྤང་བའམ། མངོན་པར་རྟོགས་པའམ། མངོན་སུམ་དུ་བྱ་བ་ཡོད་པའི་ཆོས་དེ་ཡང་དག་པར་རྗེས་སུ་མི་མཐོང་སྟེ། དེ་ལྟར་ཞུགས་<line/>
པའི་དགེ་སློང་ནི། ལྷག་པའི་ང་རྒྱལ་མེད་པ་ཡིན་ནོ། །དེས་ན། ནམ་མཁའི་ཁམས་མཉམ་པ་ཉིད་ཀྱིས་ཆོས་ཐམས་ཅད་མཉམ་པ་ཉིད་དུ་རྟོགས་པས་ན། ཆོས་གང་ལ་ཡང་དགེ་བ་<line/>
ཞེས་བྱ་བའམ། མི་དགེ་བ་ཞེས་བྱ་བའམ། ཁ་ན་མ་ཐོ་བ་དང་བཅས་པ་ཞེས་བྱ་བའམ། ཁ་ན་མ་ཐོ་བ་མེད་པ་ཞེས་བྱ་བའམ། ཟག་པ་དང་བཅས་པ་ཞེས་བྱ་བའམ། ཟག་པ་མེད་པ་<line/>
</page>
<page index="20" id="239A">༄༅། །ཞེས་བྱ་བའམ། འཇིག་རྟེན་པ་ཞེས་བྱ་བའམ། འཇིག་རྟེན་ལས་འདས་པ་ཞེས་བྱ་བའམ། འདུས་བྱས་ཞེས་བྱ་བའམ། འདུས་མ་བྱས་ཞེས་བྱ་བར་སྒྲོ་<line/>
འདོགས་པར་མི་བྱེད་དོ། །དེ་ནི། སྒྲོ་འདོགས་པ་མེད་པ་ཉིད་ཀྱིས་ཀྱང་རློམ་སེམས་སུ་མི་བྱེད། རྟོག་པར་མི་བྱེད། རྣམ་པར་རྟོག་པར་མི་བྱེད་དེ། ཡང་དག་པར་རྗེས་སུ་མི་མཐོང་<line/>
ངོ༌། །དེས་ན། ཆོས་ཐམས་ཅད་སྒྲོ་བཏགས་པ་མེད་པར་མཉམ་པ་ཉིད་ཀྱིས་མཉམ་ཞིང་ནམ་མཁའ་ལྟར་མཉམ་པ་ཉིད་དུ་རྟོགས་པ་ཡིན་ནོ། །བཙུན་པ་ཀུན་དགའ་བོ། གང་དེ་<line/>
ལྟར་མོས་པའི་དགེ་སློང་ནི། ཡང་དག་པར་ཤིན་ཏུ་རྣམ་པར་གྲོལ་བ་ཞེས་བྱ་སྟེ། དེ་ལྟར་ན། ལྷག་པའི་ང་རྒྱལ་མེད་པ་ཡིན་ནོ། །དེ་ལ་དགོངས་ནས་བཅོམ་ལྡན་འདས་ཀྱིས་འདི་<line/>
སྐད་དུ། ཇི་ལྟར་ན། ནམ་མཁའ་ལག་མཐིལ་ལ་མི་ཆགས་པ་ལྟར་དགེ་སྦྱོང་གི་ཆོས་ཀྱང་དེ་བཞིན་ནོ། །ཞེས་གསུངས་སོ། །བསྟན་པ་འདི་བཤད་པ་ན་དགེ་སློང་ཉིས་བརྒྱ་ལེན་<line/>
པ་མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དེ་ནས་ལྷའི་བུ་རིན་ཆེན་མཆོག་གིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ།<line/>
ཇི་ལྟར་ན། བྱང་ཆུབ་སེམས་དཔའ་ལྷག་པའི་ང་རྒྱལ་མེད་པ་ཡང་དག་པའི་ཤེས་པ་བརྡ་སྤྲོད་པར་བྱེད་པ་ཡིན། འཇམ་དཔལ་གྱིས་སྨྲས་པ། ལྷའི་བུ། གང་གི་ཚེ་བྱང་ཆུབ་སེམས་<line/>
</page>
<page index="21" id="239B">དཔས་ཐམས་ཅད་མཁྱེན་པ་ཉིད་ཀྱི་སེམས། མི་མཉམ་པ་དང་མཉམ་པའི་སེམས། འཇིག་རྟེན་གསུམ་པོ་ཐམས་ཅད་ལས་ཁྱད་པར་འཕགས་པའི་སེམས། ཉོན་ཐོས་དང་རང་<line/>
སངས་རྒྱས་ཐམས་ཅད་ལས་ཡང་དག་པར་འདས་པའི་སེམས་དེ་ནང་ན་གནས་པར་ཡང་མི་མཐོང༌། ཕྱི་རོལ་ན་ཡང་མ་ཡིན། གཉིས་ཀ་མེད་པར་ཡང་མ་ཡིན། ཕྱི་རོལ་གྱི་ཡུལ་ལ་རྒྱུ་ཞིང་<line/>
གནས་པར་ཡང་མི་མཐོང་ལ་དགེ་བའི་རྩ་བ་གསག་པར་བྱ་བ་དང༌། སེམས་ཅན་ཡོངས་སུ་སྨིན་པར་བྱ་བ་དང༌། དམ་པའི་ཆོས་ཡོངས་སུ་གཟུང་བའི་ཕྱིར་ཡང་རྒྱུ་ཞིང་ཐམས་ཅད་<line/>
མཁྱེན་པ་ཉིད་ཀྱི་སེམས་དེ་ཡང་སེམས་ཅན་གཞན་རྣམས་དང༌། གང་ཟག་གཞན་དག་ལ་རྗོད་པར་བྱེད་ལ། སེམས་དེ་ཡང་ཡང་དག་པའི་མཐའི་ངོ་བོ་ཉིད་དུ་རྟོགས་པར་<line/>
གྱུར་ཏེ། དྲིས་ན་སེམས་ཀྱི་ངོ་བོ་ཉིད་ཀྱིས་སེམས་ཅན་ཐམས་ཅད་ཀྱི་ངོ་བོ་ཉིད་རྟོགས་ཤིང༌། སེམས་ཅན་ཐམས་ཅད་ཀྱི་ངོ་བོ་ཉིད་ཀྱིས་ཆོས་ཐམས་ཅད་ཀྱི་ངོ་བོ་ཉིད་རྟོགས་ལ།<line/>
ཆོས་ཐམས་ཅད་ཀྱི་ངོ་བོ་ཉིད་ཀྱིས་དགེ་བའི་རྩ་བ་ཐམས་ཅད་ཀྱི་ངོ་བོ་ཉིད་རྟོགས་ཤིང༌། དགེ་བའི་རྩ་བ་ཐམས་ཅད་ཀྱི་ངོ་བོ་ཉིད་ཀྱིས་བྱང་ཆུབ་སེམས་དཔའི་ངོ་བོ་ཉིད་བརྡ་སྤྲོད་པར་<line/>
བྱེད་པ་དེ་ནི། ལྷའི་བུ། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་ཡིན་ནོ། །ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་དཔའ་སྦྱིན་པ་སྦྱིན་པ་ན་གང་གཏོང་<line/>
</page>
<page index="22" id="240A">༄༅། །བར་བྱེད་པ་དང༌། གང་གིས་གཏོང་བར་བྱེད་པ་དང༌། གང་ལ་གཏོང་བར་བྱེད་པ་དང༌། གང་དུ་གཏོང་བར་བྱེད་པ་དང༌། གང་དུ་ཡོངས་སུ་བསྔོ་བར་བྱེད་པ་<line/>
ད་དག་ཤིན་ཏུ་གཏོང་བས་གཏོང་བར་བྱེད་ཅིང་རྟེན་པར་མི་བྱེད། གནས་པར་མི་བྱེད། མངོན་པར་ཞེན་པར་མི་བྱེད། རེ་བར་མི་བྱེད། དམིགས་པར་མི་བྱེད་ལ། ཡང་དག་<line/>
པར་རྗེས་སུ་མི་མཐོང་བ་ས་དྲིས་ན། ཤིན་ཏུ་གཏོང་བ་ཉིད་དང༌། ཤིན་ཏུ་མི་དམིགས་པ་ཉིད་དང༌། ཤིན་ཏུ་སྟོང་པ་ཉིད་གང་ཡིན་པ་དེ་དག་ཉིད་གཏོང་བའི་ངོ་བོ་ཉིད་དུ་<line/>
རྟོགས་ཤིང༌། གཏོང་བའི་ངོ་བོ་ཉིད་ཀྱིས་ཡང་དག་པའི་མཐའི་ངོ་བོ་ཉིད་རྟོགས་ལ། ཡང་དག་པའི་མཐའི་ངོ་བོ་ཉིད་ཀྱིས་ཆོས་ཐམས་ཅད་ཀྱི་ངོ་བོ་ཉིད་རྟོགས་ཏེ། ཆོས་<line/>
ཐམས་ཅད་ཀྱི་ངོ་བོ་ཉིད་ཀྱིས་སེམས་ཅན་ཐམས་ཅད་ཀྱི་ངོ་བོ་ཉིད་རྟོགས་ཤིང༌། སེམས་ཅན་ཐམས་ཅད་ཀྱི་ངོ་བོ་ཉིད་ཀྱིས་བྱང་ཆུབ་སེམས་དཔའི་ངོ་བོ་ཉིད་བརྡ་སྤྲོད་པར་<line/>
བྱེད་དོ༑ ༑ལྷའི་བུ། དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་སྦྱིན་པས་ཡོངས་སུ་དག་པ་ཡིན་ནོ། །ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་<line/>
དཔས་ལུས་ཉེ་བར་ཞི་བས་ཚུལ་ཁྲིམས་ཉེ་བར་ཞི་བར་རྟོགས་ཏེ། ངག་ཉེ་བར་ཞི་བ་དང༌། སེམས་ཉེ་བར་ཞི་བས་ཚུལ་ཁྲིམས་ཉེ་བར་ཞི་བར་རྟོགས་ཤིང༌། ལུས་དང༌།<line/>
</page>
<page index="23" id="240B">ངག་དང༌། སེམས་ཉེ་བར་ཞི་བས་བྱང་ཆུབ་ཉེ་བར་ཞི་བར་རྟོགས་ལ། བྱང་ཆུབ་ཉེ་བར་ཞི་བས་སེམས་ཅན་ཉེ་བར་ཞི་བར་རྟོགས་ཏེ། སེམས་ཅན་ཉེ་བར་ཞི་བས་ཆོས་ཐམས་ཅད་<line/>
ཉེ་བར་ཞི་བར་རྟོགས་ཤིང༌། ཆོས་ཐམས་ཅད་ཉེ་བར་ཞི་བས་ཡང་དག་པའི་མཐའ་ཉེ་བར་ཞི་བ་ཞེས་བྱ་བར་རྟོགས་ལ། དེ་ཡང་དག་པའི་མཐའ་ཉེ་བར་ཞི་བས་ཞི་བ་དང༌། རབ་ཏུ་<line/>
ཞི་བ་དང༌། ཉེ་བར་ཞི་བར་གྱུར་པས་དྲིས་ན། ཆོས་ཐམས་ཅད་ཉེ་བར་ཞི་བ་ཉིད་དུ་བརྡ་སྤྲོད་པར་བྱེད་དེ། ལྷའི་བུ། དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་<line/>
པ་ཚུལ་ཁྲིམས་ཀྱིས་ཡོངས་སུ་དག་པ་ཡིན་ནོ། །ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་དཔས་ཤིན་ཏུ་ཟད་པའི་ཆོས་ཉིད་དང༌། ཤིན་ཏུ་སྐད་ཅིག་པའི་ཆོས་ཉིད་<line/>
དང༌། ཤིན་ཏུ་ཡ་མ་བརླའི་ཆོས་ཉིད་དུ་རིག་ནས་སེམས་ཅན་ཐམས་ཅད་ཀྱི་ཉེས་པར་བྱས་པ་ཡང་བཟོད་ཅིང༌། གང་གི་ཚེ་ཕྱི་ནང་གི་སེམས་ཀུན་ནས་མི་སློང་བར་བཟོད་པ་<line/>
དང༌། གང་གིས་ཁོང་ཁྲོ་བར་འགྱུར་བའི་ཡིད་ལ་བྱེད་པའི་ཕྱི་རོལ་ཏུ་མི་གཏོང་ཞིང༌། སེམས་ཅན་ཐམས་ཅད་ཀྱི་ཉེས་པར་སྤྱད་པ་བཟོད་པ་དང༌། སེམས་ཅན་དེ་དག་གི་<line/>
ངོ་བོ་ཉིད་གང་ཡིན་པ་དེ་ནི། བཟོད་པའི་ངོ་བོ་ཉིད་ཡིན་པ་དང༌། བཟོད་པའི་ངོ་བོ་ཉིད་གང་ཡིན་པ་དེ་ནི། བྱང་ཆུབ་ཀྱི་ངོ་བོ་ཉིད་ཡིན་པ་དང༌། བྱང་ཆུབ་ཀྱི་ངོ་བོ་ཉིད་གང་ཡིན་<line/>
</page>
<page index="24" id="241A">༄༅། །པ་དེ་ནི༑ ཆོས་ཐམས་ཅད་ཀྱི་ངོ་བོ་ཉིད་ཡིན་པར་རྟོགས་ཤིང་ཆོས་ཐམས་ཅད་ཀྱང་ཡང་དག་པའི་མཐའི་ངོ་བོ་ཉིད་དུ་རྟོགས་ཏེ། དྲིས་ན། ཤིན་<line/>
ཏུ་ཟད་པའི་ཆོས་ཉིད་དང༌། ཤིན་ཏུ་སྐད་ཅིག་པའི་ཆོས་ཉིད་དང༌། ཤིན་ཏུ་ཡ་མ་བརླའི་ཆོས་ཉིད་དུ་རྟོགས་པས་རྒྱུ་བ་མེད་པ་ཉིད་ཀྱིས་བཟོད་པ་བརྡ་སྤྲོད་པར་བྱེད་དེ།<line/>
ལྷའི་བུ༑ དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་བཟོད་པས་ཡོངས་སུ་དག་པ་ཡིན་ནོ། །ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་<line/>
དཔས་ཡིད་ལ་བྱེད་པ་ཐམས་ཅད་ཀྱིས་དབེན་པའི་ཆོས་རྟོགས་ཤིང་སྒྲོ་འདོགས་པ་མེད་ལ་བཏང་སྙོམས་དང་ལྡན་པའི་བརྩོན་འགྲུས་དང་ལྡན་པས་བརྩམ་པ་གང་རྩོམ་<line/>
པ་དེ་དབེན་པ་ཉིད་དུ་ཡང་དག་པར་རྗེས་སུ་མཐོང་བ་དང༌། དེ་ནང་དབེན་པས་ཕྱི་རོལ་ཏུ་རྒྱུ་བ་མེད་པར་སེམས་ཅན་རྣམས་ཡོངས་སུ་སྨིན་པར་བྱ་བའི་ཕྱིར་རྒྱུ་ཞིང༌། བརྩོན་<line/>
འགྲུས་དབེན་པས་སེམས་ཅན་དབེན་པར་རྟོགས་ལ། སེམས་ཅན་དབེན་པས་བྱང་ཆུབ་དབེན་པར་རྟོགས་པ་དང༌། བྱང་ཆུབ་དབེན་པའི་ཆོས་ཐམས་ཅད་དབེན་པར་<line/>
རྟོགས་པ་དང༌། ཆོས་ཐམས་ཅད་དབེན་པས་ཡང་དག་པའི་མཐའ་དབེན་པར་རྟོགས་པས་དྲིས་ན། བརྩོན་འགྲུས་དེ་དག་ཉིད་ཀྱི་རང་བཞིན་དབེན་པ་ཇི་ལྟ་བ་བཞིན་<line/>
</page>
<page index="25" id="241B">དུ་དབེན་པར་བརྡ་སྤྲོད་པར་བྱེད་དེ། ལྷའི་བུ། དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་བརྩོན་འགྲུས་ཀྱིས་ཡོངས་སུ་དག་པ་ཡིན་ནོ། །ལྷའི་བུ། གཞན་ཡང་<line/>
གང་གི་ཚེ་བྱང་ཆུབ་སེམས་དཔས་ཆོས་ཐམས་ཅད་མཉམ་ཞིང་བྱེ་བྲག་མེད་པར་གྱུར་པར་བསམ་གཏན་བྱེད་དེ། བསམ་གཏན་དེ་ལས་སེམས་གནས་པར་འཇོག་ཅིང་གནས་ད་<line/>
ལ་ཡང་རྣམ་པར་ཤེས་པ་གནས་པར་མི་བྱེད་པ་དང༌། དེས་རྣམ་པར་ཤེས་པ་མི་གནས་ཤིང་སེམས་མཉམ་པ་ཉིད་ཀྱིས་བསམ་གཏན་མཉམ་པ་ཉིད་དུ་རྟོགས་པ་དང༌། བསམ་<line/>
གཏན་མཉམ་པ་ཉིད་ཀྱིས་བྱང་ཆུབ་མཉམ་པ་ཉིད་དུ་རྟོགས་པ་དང༌། བྱང་ཆུབ་མཉམ་པ་ཉིད་ཀྱིས་སེམས་ཅན་ཐམས་ཅད་མཉམ་པ་ཉིད་དུ་རྟོགས་པ་དང༌། སེམས་ཅན་ཐམས་<line/>
ཅད་མཉམ་པ་ཉིད་ཀྱིས་ཆོས་ཐམས་ཅད་མཉམ་པ་ཉིད་དུ་རྗེས་སུ་རྟོགས་པས་དེ་ལྟར་ཆོས་ཐམས་ཅད་མཉམ་པ་ཞེས་བྱ་བར་རིག་ལ་དྲིས་ན། རང་བཞིན་ཇི་ལྟ་བ་བཞིན་དུ་མཉམ་<line/>
པ་ཉིད་ཀྱིས་ཆོས་ཐམས་ཅད་མཉམ་པ་ཉིད་དུ་བརྡ་སྤྲོད་པར་བྱེད་དེ། ལྷའི་བུ། དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་བསམ་གཏན་གྱིས་ཡོངས་སུ་<line/>
དག་པ་ཡིན་ནོ། །ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་དཔའ་ཤེས་རབ་ཀྱི་མིག་གིས་རྣམ་པར་སྦྱངས་པའི་ཡེ་ཤེས་ཀྱིས་ཆོས་ཐམས་ཅད་མཐོང་སྟེ། ཇི་ལྟར་ཆོས་<line/>
</page>
<page index="26" id="242A">༄༅། །གང་ཡང་ཡང་དག་པར་རྗེས་སུ་མི་མཐོང་བ་དེ་ལྟར་མཐོང་ཞིང་གང་གི་ཚེ་ཆོས་གང་ཡང་ཡང་དག་པར་རྗེས་སུ་མི་མཐོང་བ་དེའི་ཚེ་ཅི་ཡང་<line/>
མ་ཡིན་པར་འགྱུར་རོ། །དེ་ཅི་ཡང་མ་ཡིན་པའི་ཤེས་པ་ཐོབ་པས་མི་རྒྱུ། རབ་ཏུ་མི་རྒྱུ། རྣམ་པར་མི་རྒྱུའོ། །དེས་རྒྱུ་བ་དང༌། རབ་ཏུ་རྒྱུ་བ་དང༌། རྣམ་པར་རྒྱུ་བ་ཐམས་ཅད་<line/>
ཡང་དག་པར་རྒྱུན་བཅད་པས་མི་འཁོར་རོ། །རྣམ་པར་མི་འཁོར་རོ། །དེ་ཅིའི་ཕྱིར་ཞེ་ན། དེས་གང་གིས་འཁོར་བར་འགྱུར་བའི་རབ་ཏུ་རྒྱུ་བ་དེ་འདི་ལྟ་སྟེ། འདོད་པ་དང༌།<line/>
ཆགས་པ་དང༌། སྨོན་པའི་རྒྱུན་བཅད་པའི་ཕྱིར་ཏེ། དེ་འདོད་པ་དོན་དུ་གཉེར་བ་ཐམས་ཅད་མེད་པར་སེམས་ཅན་ཡོངས་སུ་སྨིན་པར་བྱ་བ་དང༌། བྱང་ཆུབ་ཀྱི་ཕྱོགས་<line/>
ཀྱི་ཆོས་རྣམས་ཡང་དག་པར་བསྡུ་བ་དང༌། དམ་པའི་ཆོས་ཡོངས་སུ་གཟུང་བ་དང༌། དཀོན་མཆོག་གསུམ་གྱི་གདུང་རྒྱུན་མི་བཅད་པའི་ཕྱིར་བསམ་བཞིན་དུ་སྐྱེ་བ་རྣམས་<line/>
སུ་རྒྱུ་བར་བྱེད་དེ། དེ་ནི། རྒྱུ་བ་མེད་པ་ཉིད་ཀྱིས་རྒྱུ་བར་བྱེད་ཅིང༌། ཆོས་རྣམས་ཀྱི་རང་བཞིན་རྣམ་པར་དག་པའི་མཚན་ཉིད་ཀྱང་རྣམ་པར་འཁྲུག་པར་མི་བྱེད་དེ། དེ་ནི།<line/>
དེའི་ཤེས་རབ་ཡིན་པས་དེ་ཤེས་རབ་ཀྱི་རང་བཞིན་གྱིས་བྱང་ཆུབ་ཏུ་རབ་ཤེས་པ་དང༌། བྱང་ཆུབ་ཀྱི་རང་བཞིན་གྱིས་སེམས་ཅན་གྱི་རང་བཞིན་དང༌། སེམས་ཅན་གྱི་<line/>
</page>
<page index="27" id="242B">རང་བཞིན་གྱིས་ཆོས་ཐམས་ཅད་ཀྱི་རང་བཞིན་རྟོགས་ཤིང༌། ཆོས་ཐམས་ཅད་ཀྱང་ཡང་དག་པའི་མཐའི་རང་བཞིན་དུ་རབ་ཏུ་ཤེས་ཏེ། དྲིས་ན། ཆོས་ཀྱི་དབྱིངས་ཀྱི་རང་བཞིན་<line/>
དབྱེར་མེད་པ་དེ་ཉིད་བརྡ་སྤྲོད་པར་བྱེད་དེ། ལྷའི་བུ། དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་ཤེས་རབ་ཀྱི་མིག་གིས་ཡོངས་སུ་དག་པ་ཡིན་ནོ། །ལྷའི་<line/>
བུ༑ གཞན་ཡང་གང་གི་ཚེ་བྱང་ཆུབ་སེམས་དཔའ་ལུས་ལ་ལུས་ཀྱི་རྗེས་སུ་ལྟ་ཞིང་དྲན་པ་ཉེ་བར་གཞག་པས་གནས་པ་ན། དེས་སྔོན་གྱི་མཐའི་ལུས་ནི། མ་སྐྱེས་པར་རབ་ཏུ་<line/>
ཤེས་སོ། །ཕྱི་མའི་མཐའི་ལུས་ནི། འཕོ་བ་མེད་པར་རབ་ཏུ་ཤེས་སོ། །ད་ལྟར་བྱུང་བའི་ལུས་ལ་ནི། རྩྭ་དང༌། ཤིང་དང༌། རྩིག་པ་དང༌། བོང་བ་དང༌། མིག་ཡོར་གྱི་ངོ་བོ་ཉིད་<line/>
ལྟ་བུར་སོ་སོར་རྟོག་པར་བྱེད་དེ། དེ་དེ་ལྟར་ལུས་ལ་ལུས་ཀྱི་རྗེས་སུ་ལྟ་ཞིང་གནས་པས་ལུས་ཀྱི་རང་བཞིན་སྐྱེ་བ་མེད་པར་རིག་ནས་ལུས་ཀྱི་རྣམ་པར་རིག་པ་དང་ལྡན་པའི་ཡིད་<line/>
ལ་བྱེད་པ་ཀུན་ནས་སློང་བར་མི་བྱེད་དོ། །ཡིད་ལ་བྱེད་པ་ཀུན་ནས་སློང་བར་མི་བྱེད་པ་གང་ཡིན་པ་དེ་ནི། ལྷག་པར་བྱེད་པ་ལ་མི་གནས་པ་ཡིན་ཏེ། དེ་ལྷག་པར་བྱེད་པ་དང་<line/>
བྲལ་ཞིང༌། རྣམ་པར་ཤེས་པ་མི་གནས་པས་ལུས་ལ་ལུས་ཀྱི་རྗེས་སུ་ལྟ་ཞིང་དྲན་པ་ཉེ་བར་གཞག་པ་སྒོམ་ཡང་ཆོས་གང་ལ་ཡང་སྒོམ་པར་མི་བྱེད། རྣམ་པར་འཇིག་པར་<line/>
</page>
<page index="28" id="243A">༄༅། །མི་བྱེད་དོ། །དེས་ཆོས་ཐམས་ཅད་དངོས་པོ་མེད་པར་རིག་ནས་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན་སེམས་གང་གིས་དེ་ལྟར་ལུས་ལ་ལུས་<line/>
ཀྱི་རྗེས་སུ་ལྟ་ཞིང་གནས་པའི་སེམས་དེ་ཡང་སྒྱུ་མའི་ཆོས་ཉིད་དང༌། བྲག་ཅའི་ཆོས་ཉིད་ལྟ་བུར་རབ་ཏུ་ཤེས་སོ། །དེ་ལྟར་རབ་ཏུ་ཤེས་པས་བདེ་བའི་ཚོར་བ་ལ་ཡང་རྗེས་སུ་<line/>
ཆགས་པ་མེད་ལ། སྡུག་བསྔལ་གྱི་ཚོར་བ་ལ་ཡང་ཁོང་ཁྲོ་བ་མེད་ཅིང༌། སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ལ་ཡང་རྨོངས་པ་མེད་པས། མ་རིག་པ་<line/>
བག་ལ་ཉལ་བར་མི་འགྱུར་ཏེ། གང་གི་ཚེ་ཚོར་བ་རྣམས་ཀྱིས་མི་འཕྲོག་པ་དེ་ནི། དེའི་ཚོར་བ་རྣམས་ལ་ཚོར་བའི་རྗེས་སུ་ལྟ་བའི་དྲན་པ་ཉེ་བར་གཞག་པ་ཡིན་ནོ། །དེ་དེ་<line/>
ལྟར་ཚོར་བའི་རྗེས་སུ་ལྟ་ཞིང་གནས་པ་ན་ཆོས་ཐམས་ཅད་ལ་ཚོར་བའི་རྒྱུ་བ་དག་གིས་སེམས་མི་རྒྱུ་བས་དེ་ཆོས་ཐམས་ཅད་ལ་སེམས་མི་གནས་པའི་ཕྱིར་བྱང་ཆུབ་ཀྱི་སེམས་<line/>
སྤོང་བར་མི་བྱེད། འདོར་བར་མི་བྱེད། ཡོངས་སུ་གཏོང་བར་མི་བྱེད་དེ། དེ་ནི། དེའི་སེམས་ལ་སེམས་ཀྱི་རྗེས་སུ་ལྟ་བའི་དྲན་པ་ཉེ་བར་གཞག་པ་ཡིན་ནོ། །དེ་ཆོས་ཤེས་<line/>
པ་མངོན་སུམ་དུ་གྱུར་པས་ཆོས་རྣམས་ལ་ཆོས་ཀྱི་རྗེས་སུ་ལྟ་ཞིང་གནས་པ་ན་དྲན་པ་མེད་ཅིང་ཡིད་ལ་བྱེད་པ་མེད་པས་ཆོས་ཉིད་ལ་འཇུག་པར་བྱེད་ཅིང༌། ལུས་དང༌། ཚོར་<line/>
</page>
<page index="29" id="243B">བ་དང༌། སེམས་དང༌། ཆོས་རྣམས་ལ་འདུ་ཤེས་དང༌། ཡིད་ལ་བྱེད་པ་དང༌། ལྟ་བ་དང༌། ཀུན་ནས་དཀྲིས་པ་དག་གིས་གནས་པར་མི་བྱེད་དེ། དེ་ནི། དེའི་ཆོས་ལ་ཆོས་ཀྱི་རྗེས་<line/>
སུ་ལྟ་བའི་དྲན་པ་ཉེ་བར་གཞག་པ་ཡིན་ནོ། །དེས་ཆོས་ཐམས་ཅད་རང་བཞིན་གྱིས་མ་བྱུང་ཞིང་དངོས་པོ་མེད་པ་དང༌། ནམ་མཁའི་ངོ་བོ་ཉིད་ལྟ་བུར་རྟོགས་པས་དྲིས་ན། དྲན་པ་<line/>
མེད་པ་དང༌། མངོན་པར་འདུ་བྱ་བ་མེད་པས་དྲན་པ་ཉེ་བར་གཞག་པ་བརྡ་སྤྲོད་པར་བྱེད་དེ། ལྷའི་བུ། དེ་ནི། བྱང་ཆུབ་སེམས་དཔའི་ཡང་དག་པའི་ཤེས་པ་བརྡ་སྤྲོད་པ་དྲན་པ་ཉེ་བར་<line/>
གཞག་པས་ཡོངས་སུ་དག་པ་ཡིན་ནོ། །ལྷའི་བུ། གཞན་ཡང་བྱང་ཆུབ་སེམས་དཔའི་ཡང་དག་པའི་ཤེས་པ་ནི། གང་ཐམས་ཅད་མཁྱེན་པ་ཉིད་ཀྱི་སེམས་དེ་ལ་ཀུན་ཤེས་<line/>
པར་བྱེད། རྣམ་པར་རིག་པར་བྱེད། གནས་པར་བྱེད། མི་སྤོང་བར་བྱེད། རྣམ་པར་མི་གཡེང་བར་བྱེད། མི་བརྗེད་པར་བྱེད་པ་དང༌། དང་པོར་དགེ་བའི་རྩ་བ་རྣམས་ཀྱི་ཐོག་མར་<line/>
འགྲོ་བ་དང༌། སེར་སྣའི་སེམས་ལ་མི་འཇུག་པ་དང༌། བདོག་པ་ཐམས་ཅད་ཡོངས་སུ་གཏོང་བའི་རྗེས་སུ་འཇུག་པ་དང༌། འཆལ་བའི་ཚུལ་ཁྲིམས་ཀྱི་སེམས་སྤོང་བ་དང༌། ཚུལ་<line/>
ཁྲིམས་ཀྱི་ཕུང་པོ་ལ་གནས་པ་མེད་པ་དང༌། སེམས་ཅན་ཐམས་ཅད་ལ་གནོད་སེམས་མེད་ཅིང་རྩོད་པ་མེད་པ་དང༌། ལུས་དང་ངག་དང་སེམས་ཀྱིས་རྨ་མི་འབྱིན་པ་དང༌། ཉན་<line/>
</page>
<page index="30" id="244A">༄༅། །ཐོས་དང་རང་སངས་རྒྱས་ཀྱི་བརྩོན་འགྲུས་མི་རྩོམ་པ་དང༌། ཐེག་པ་ཆེན་པོའི་བརྩོན་འགྲུས་རྩོམ་པ་དང༌། མི་དགེ་བའི་ཆོས་རྣམས་ཡིད་ལ་<line/>
མི་བྱེད་ཅིང་མི་དྲན་པ་དང༌། བསམ་གཏན་དང༌། སྙོམས་པར་འཇུག་པ་ཐམས་ཅད་ལ་མི་གནས་པར་སྒོམ་པ་དང༌། ལྟ་བའི་རྣམ་པ་ཐམས་ཅད་ལ་མི་རྒྱུ་བ་དང༌། ཆོས་ཐམས་<line/>
ཅད་ལ་འཕྲོ་བར་མི་བྱེད་པ་དང༌། ཆོས་ཐམས་ཅད་ལ་རྣམ་པ་མེད་པར་འཇུག་པ་དང༌། སེམས་ཅན་རྣམས་ཀྱི་བསམ་པའི་རྣམ་པ་ལ་འཇུག་པ་དང༌། ཡུལ་རྣམས་ལ་མི་<line/>
རྒྱུ་བ་དང༌། འཕགས་པའི་སྐྱེ་བོ་རྣམས་ཀྱི་རྗེས་སུ་འཇུག་པ་དང༌། འཕགས་པ་མ་ཡིན་པའི་སྐྱེ་བོ་རྣམས་དང་མ་འདྲེས་པ་དང༌། ལུས་དང༌། ངག་དང༌། ཡིད་ཀྱི་ལས་<line/>
མ་སྨད་པ་དང༌། བག་ཡོད་པ་ལྷུར་ལེན་ཅིང༌། སངས་རྒྱས་ཀྱི་ཆོས་ཡོངས་སུ་ཚོལ་བ་དང༌། བསྟང་མི་དགོས་པར་དགོས་པ་ཐམས་ཅད་ཉམས་འོག་ཏུ་ཆུད་པར་བྱེད་པ་<line/>
དང༌། འདོད་ཆགས་དང༌། ཞེ་སྡང་དང༌། གཏི་མུག་སྤངས་པས་རྣམ་པར་དག་པ་དང༌། ཚུལ་ཁྲིམས་ལ་སྐྱོན་མེད་པའི་ཕྱིར་ཡོངས་སུ་གདུང་བ་མེད་པ་དང༌། ལོག་པར་<line/>
ཞུགས་པ་རྣམས་དང་མ་འབྲེལ་པ་དང༌། ནང་ཤིན་ཏུ་དག་པས་ཚུལ་འཆོས་པ་མེད་པ་དང༌། ངག་གི་ལས་ཡོངས་སུ་དག་པས་ཁ་གསག་མེད་པ་དང༌། རང་གི་རྙེད་<line/>
</page>
<page index="31" id="244B">པས་ཆོག་ཤེས་པས་ཚོལ་བ་མེད་པ་དང༌། འཚོ་བ་ངན་པ་རྣམ་པར་སྤངས་པས་ཐོབ་ཀྱིས་འཇལ་བ་མེད་པ་དང༌། ངན་དོན་ཙམ་གྱིས་ཆོག་ཤེས་པས་རྣམ་པར་གཡེ་བ་མེད་པ་<line/>
དང༌། ཁམས་གསུམ་ལ་འདུན་པ་དང་བྲལ་བས་འདོད་པ་ཆུང་བ་དང༌། སྡིག་པ་འདོད་པ་དང་བྲལ་བས་ཆོག་ཤེས་པ་དང༌། ཆོས་ཐམས་ཅད་དབེན་པར་མོས་པས་དབེན་པ་དང་<line/>
འཇིག་རྟེན་པའི་སྤྱོད་པ་སྤངས་པས་དོན་ཉུང་བ་དང༌། སྤྲོས་པ་ཐམས་ཅད་ཡང་དག་པར་བཅས་པས་སྤྲོས་པ་མེད་པ་དང༌། འདུན་པ་དང༌། ཞེ་སྡང་དང༌། འཇིགས་པ་དང༌། གཏི་<line/>
མུག་དང་བྲལ་བས་འགྲོ་བ་མེད་པ་དང༌། ང་རྒྱལ་ངེས་པར་བཅོམ་པས་ཆོས་ལ་དགའ་བ་དང༌། སེམས་ཤིན་ཏུ་དུལ་བས་ཅང་ཤེས་པ་དང༌། ཚུལ་ཁྲིམས་ཀྱི་ཕུང་པོ་ཀུན་ཏུ་<line/>
སྲུང་བ་དང༌། ཏིང་ངེ་འཛིན་གྱི་ཕུང་པོས་སེམས་གནས་པ་མེད་པ་དང༌། ཤེས་རབ་ཀྱི་ཕུང་པོས་སེམས་རྣམ་པར་གྲོལ་བ་དང༌། འཕགས་པའི་རིགས་མི་འདོར་བ་དང༌། བྱང་<line/>
ཆུབ་ཀྱི་སེམས་ལ་དམ་བཅས་པ་མ་ཉམས་པ་དང༌། རྙེད་པ་དང་བཀུར་སྟི་ཐམས་ཅད་དོན་དུ་མི་གཉེར་བ་དང༌། སེམས་ཅན་ཕ་རོལ་དག་གི་ངོར་བྱེད་པ་མེད་པ་དང༌། གཞན་<line/>
ཀུན་ཏུ་བསྲུང་བའི་ཕྱིར་བདག་རྗེས་སུ་སྲུང་བ་དང༌། རང་གི་སེམས་ལ་ངེས་པར་སེམས་པས་གཞན་གྱི་འཁྲུལ་པ་རྣམས་མི་ཚོལ་བ་དང༌། ཚུལ་ཁྲིམས་ལེགས་པར་བསྡམས་<line/>
</page>
<page index="32" id="245A">༄༅། །པས་འཇིགས་པ་ཐམས་ཅད་དང་བྲལ་བ་དང༌། སློབ་དཔོན་གྱི་དཔེ་མཁྱུད་མེད་པས་ཆོས་ཀྱི་བགོ་བཤའ་བྱེད་པ་དང༌། སེམས་ཅན་ཐམས་ཅད་<line/>
ཀྱི་སེམས་ཀྱི་སྤྱོད་པ་རྣམས་རྗེས་སུ་སྲུང་བ་དང༌། དང་པོར་དགེ་བའི་ཆོས་ཐམས་ཅད་ལ་ཐོག་མར་འགྲོ་བ་དང༌། ཆོས་ཐམས་ཅད་རོ་གཅིག་པས་སྤྱོད་པ་ཐ་དད་པ་མེད་པ་དང༌།<line/>
རློམ་སེམས་ཐམས་ཅད་ཡང་དག་པར་བཅོམ་པས་རློམ་སེམས་མེད་པ་དང༌། སྐྱེ་བ་མེད་པར་ཡང་སོ་སོར་རྟོག་ལ་སེམས་ཅན་ཡོངས་སུ་སྨིན་པར་བྱ་བའི་ཕྱིར་བསམ་<line/>
བཞིན་དུ་སྐྱེ་བ་ཡང་ཡོངས་སུ་འཛིན་པ་དང༌། ཆོས་ཐམས་ཅད་ལ་གཟོད་མ་ནས་སྟོང་པ་ཉིད་དུ་ཡང་སོ་སོར་རྟོག་ལ་ལྟ་བ་ཐམས་ཅད་གདུལ་བའི་ཕྱིར་སེམས་ཅན་ཡོངས་<line/>
སུ་སྨིན་པར་ཡང་བྱེད་པ་དང༌། མཚན་མ་མེད་པ་ཡོངས་སུ་འདྲིས་པར་ཡང་བྱེད་ལ་མཚན་མ་ལ་སྤྱོད་པའི་སེམས་ཅན་རྣམས་ལ་ཡང་ལྟ་བ་དང༌། སྨོན་པའི་ཤེས་པ་ཡང་<line/>
མེད་ལ༑ ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་ཕྱིར་སྨོན་ལམ་ཐམས་ཅད་ཀྱང་ཡོངས་སུ་རྫོགས་པར་བྱེད་པ་དང༌། མངོན་པར་འདུ་བྱེད་པ་མེད་པར་ཡང་སོ་སོར་རྟོག་<line/>
ལ་དགེ་བའི་རྩ་བ་མངོན་པར་འདུ་བྱ་བས་ཀྱང་ངོམས་མི་མྱོང་བ་དང༌། དངོས་པོ་ནི། དངོས་པོ་མེད་པར་སྣང་བས་དངོས་པོ་དང༌། དངོས་པོ་མེད་པ་ལ་རྟོག་པ་དང༌། ལྷག་<line/>
</page>
<page index="33" id="245B">པར་བྱེད་པ་དང་བྲལ་བའི་ཕྱིར་ཡིད་ལ་བྱེད་པ་མེད་པ་དང༌། སེམས་ཅན་བདག་མེད་པ་ལ་སྦྱོར་བས་བདག་ལ་བདག་མེད་པ་དང༌། ཉོན་མོངས་པ་ཡོངས་སུ་བཏང་བ་དང༌། སེམས་<line/>
ཅན་ཡོངས་སུ་མ་བཏང་བས་བཏང་བ་དང༌། མ་བཏང་བ་དང༌། ཐབས་དང་ཤེས་རབ་བསྒོམས་པས་ཞི་ཞིང་ཞི་ལ་ཉེ་བར་ཞི་བ་དང༌། ཉན་ཐོས་དང་རང་སངས་རྒྱས་ཐམས་ཅད་<line/>
དང་མ་འདྲེས་པས་འགྲོ་བ་མ་ཡིན་པར་འགྲོ་བ་དང༌། བདུད་ཀྱི་ལམ་ལས་ཡང་དག་པར་འདས་པས་ལམ་མ་ཡིན་པའི་ལམ་དང༌། བྱིས་པ་སོ་སོའི་སྐྱེ་བོ་ཐམས་ཅད་དང་མ་འདྲེས་<line/>
པས་སྤྱོད་པ་མ་ཡིན་པ་སྤྱོད་པ་དང༌། ཆོས་ཐམས་ཅད་ལ་རྟོག་པས་གདེག་པ་མེད་ཅིང་གཞག་པ་མེད་པ་མཉམ་པ་ཉིད་དང༌། གཞན་ལ་ལྷག་པར་རློམ་སེམས་སུ་མི་བྱེད་<line/>
པས་བདག་མི་སྒྲོག་པ་དང༌། སངས་རྒྱས་ཀྱི་ཆོས་རྣམས་ཡོངས་སུ་རྫོགས་པས་ཤེས་པ་མི་མཉམ་པ་དང་མཉམ་པ་དང༌། ཆོས་ཐམས་ཅད་མ་སྐྱེས་པ་དང་མ་འགག་པར་བཟོད་<line/>
པས་མི་སྐྱེ་བའི་ཆོས་ལ་བཟོད་པ་སྟེ། ལྷའི་བུ། དེ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །ལྷའི་བུ། མི་སྐྱེ་བ་དང༌། མི་འབྱུང་བ་ནི། བྱང་ཆུབ་སེམས་དཔའི་ཤེས་པ་མ་ཡིན་<line/>
གྱི༑ སྐྱེ་བའི་འཁོར་བ་ཡོངས་སུ་འཛིན་པ་ནི། བྱང་ཆུབ་སེམས་དཔའི་ཤེས་པ་ཡིན་ཏེ། སངས་རྒྱས་ཀྱི་ཆོས་ཡོངས་སུ་རྫོགས་པར་འགྱུར་རོ། །སྐྱོ་ཞིང་འདོད་ཆགས་དང་བྲལ་བ་ནི།<line/>
</page>
<page index="34" id="246A">༄༅། །བྱང་ཆུབ་སེམས་དཔའི་ཤེས་པ་མ་ཡིན་གྱི། སངས་རྒྱས་ཀྱི་ཆོས་ཐམས་ཅད་ཡང་དག་པར་རིག་པར་བྱ་བ་ལ་དགའ་ཞིང་མཆོག་ཏུ་དགའ་བ་ནི། བྱང་<line/>
ཆུབ་སེམས་དཔའི་ཤེས་པ་ཡིན་ནོ། །མཚམས་སྦྱོར་བ་མེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། སྐྱེ་བར་མཚམས་སྦྱོར་བའི་ཤེས་པ་ནི། བྱང་ཆུབ་སེམས་<line/>
དཔའི་ཤེས་པ་ཡིན་ནོ། །ཡོངས་སུ་གཅོད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། དགེ་བའི་རྩ་བ་རྒྱུན་ཆགས་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །དགེ་<line/>
བའི་རྩ་བ་དང་ཞེ་འགྲས་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། དགེ་བའི་རྩ་བས་ངོམས་མི་མྱོང་བ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །ཁམས་གསུམ་དུ་<line/>
མཚམས་མི་སྦྱོར་བར་བྱེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། སེམས་ཅན་ཡོངས་སུ་སྨིན་པར་བྱ་བའི་ཕྱིར་བསམ་བཞིན་དུ་སྐྱེ་བ་ཡོངས་སུ་འཛིན་པ་ནི། བྱང་ཆུབ་<line/>
སེམས་དཔའི་ཤེས་པ་ཡིན་ནོ། །རང་གི་ཉོན་མོངས་པ་སྤོང་བ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི་།སེམས་ཅན་ཐམས་ཅད་ཀྱི་ཉོན་མོངས་པ་སྤང་པའི་ཕྱིར་བརྩོན་པ་ནི།<line/>
བྱང་ཆུབ་སེམས་དཔའི་ཤེས་པ་ཡིན་ནོ། །བདག་གི་ཕྱིར་བྱེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱ་བའི་ཕྱིར་བྱེད་པ་<line/>
</page>
<page index="35" id="246B">ནི༑ བྱང་ཆུབ་སེམས་དཔའི་ཤེས་པ་ཡིན་ནོ། །ཡལ་བར་འདོར་བ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། སེམས་ཅན་ཡོངས་སུ་སྨིན་པར་བྱ་བར་སྦྱོར་བ་ནི། བྱང་ཆུབ་སེམས་<line/>
དཔའི་ཤེས་པ་ཡིན་ནོ། །འདོད་ཆགས་དང༌། ཞེ་སྡང་དང༌། གཏི་མུག་དང༌། ཉོན་མོངས་པ་ཟད་པར་བྱེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། འདོད་ཆགས་དང༌། ཞེ་<line/>
སྡང་དང༌། གཏི་མུག་དང༌། ཉོན་མོངས་པ་ཡོངས་སུ་ཤེས་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །འགོག་པའི་ཆོས་མངོན་སུམ་དུ་བྱེད་པ་ནི། བྱང་ཆུབ་སེམས་དཔའི་<line/>
ཤེས་པ་མ་ཡིན་གྱི། འགོག་པ་ཡོངས་སུ་འདྲིས་པར་བྱེད་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །ཟག་པ་ཟད་པར་བྱེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་<line/>
གྱི༑ དགེ་བའི་རྩ་བས་ཟག་པ་དབྲི་བར་བྱེད་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །རྣམ་པར་ཐར་པ་གསུམ་མངོན་སུམ་དུ་བྱེད་པ་ནི། བྱང་ཆུབ་སེམས་དཔའི་ཤེས་པ་མ་<line/>
ཡིན་གྱི༑ རྣམ་པར་ཐར་པ་གསུམ་ལ་ཡོངས་སུ་འདྲིས་པར་བྱེད་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །ཕུང་པོ་ལྔའི་ཁུར་འདོར་བ་ནི། བྱང་ཆུབ་སེམས་དཔའི་ཤེས་པ་མ་<line/>
ཡིན་གྱི༑ སེམས་ཅན་ཐམས་ཅད་ཀྱི་ཁུར་འདོར་བར་བྱེད་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །དབང་པོ་དྲུག་འགོག་པར་བྱེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་<line/>
</page>
<page index="36" id="247A">༄༅། །གྱི༑ སེམས་ཅན་ཐམས་ཅད་ཀྱི་དབང་པོ་མཆོག་དང་མཆོག་མ་ཡིན་པ་ཤེས་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །སྐྱེ་བ་ཟད་པར་བྱེད་པ་<line/>
ནི༑ བྱང་ཆུབ་སེམས་དཔའི་ཤེས་པ་མ་ཡིན་གྱི། སྐྱེ་བའི་མཚམས་སྦྱོར་བར་བྱེད་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །ཉན་ཐོས་དང་རང་སངས་རྒྱས་ཀྱི་རྣམ་པར་<line/>
གྲོལ་བའི་འབྲས་བུ་ཐོབ་པར་བྱེད་པ་ནི། བྱང་ཆུབ་སེམས་དཔའི་ཤེས་པ་མ་ཡིན་གྱི། བྱང་ཆུབ་ཀྱི་སྙིང་པོར་རྣམ་པར་གྲོལ་བའི་འབྲས་བུས་སེམས་ཅན་ཐམས་ཅད་ཉེ་བར་འཚོ་བར་<line/>
བྱེད་པ་ནི། བྱང་ཆུབ་སེམས་དཔའི་ཤེས་པ་ཡིན་ནོ། །ཡང་དག་པའི་ཤེས་པ་བརྡ་སྤྲོད་པའི་ལེའུ་བསྟན་པ་འདི་བཤད་པ་ན་འཁོར་དེ་ལས་སྲོག་ཆགས་ཁྲིས་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །བཅོམ་ལྡན་འདས་ཀྱིས་ཀྱང་འཇམ་དཔལ་གཞོན་ནུར་གྱུར་བ་ལ་ལེགས་སོ། །ཞེས་བྱ་བ་བྱིན་ཏེ། འཇམ་དཔལ། ལེགས་སོ། །ལེགས་<line/>
སོ༑ ༑ཁྱོད་ཀྱིས་བྱང་ཆུབ་སེམས་དཔའ་རྣམས་ཀྱི་ཤེས་པ་བརྡ་སྤྲོད་པ་དེ་ལགས་པར་སྨྲས་སོ། །འཇམ་དཔལ། བྱང་ཆུབ་སེམས་དཔའ་གང་དག་ཤེས་པ་བརྡ་སྤྲོད་པ་བསྟན་པ་འདི་<line/>
ཐོས་ན་མོས་པར་འགྱུར་ཞིང་མི་སྐྲག་མི་དངས་ལ་དངང་བར་མི་འགྱུར་བ་དེ་དག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་དེ་<line/>
</page>
<page index="37" id="247B">བཞིན་གཤེགས་པ་རྣམས་ཀྱི་ཡང་དག་པའི་ཤེས་པ་བརྡ་སྤྲོད་པར་འགྱུར་རོ། །བམ་པོ་གཉིས་པ་སྟེ། ཐ་མ། དེ་ནས་ལྷའི་བུ་རིན་ཆེན་མཆོག་གིས་འཇམ་<line/>
དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ་ཅི་ཅི་ཁྱེད་ཤེས་པ་བརྡ་སྤྲོད་པར་བྱེད་དམ། འཇམ་དཔལ་གྱིས་སྨྲས་པ། ལྷའི་བུ། གལ་ཏེ་ཁོ་བོས་ཆོས་འགའ་<line/>
ཞིག་ཐོབ་བམ། སྤངས་པར་གྱུར་ན་ནི། ཁོ་བོས་ཤེས་པ་བརྡ་སྤྲོད་པར་ཡང་འགྱུར་བ་ཞིག་ན། ལྷའི་བུ། ཁོ་བོས་ནི། ཆོས་འགའ་ཡང་ཐོབ་པ་མེད་ཅིང་སྤངས་པ་མེད་པས་ནི། ཁོ་<line/>
བོས་ཅི་ཞིག་ཤེས་པ་བརྡ་སྤྲོད་པར་བྱ། ལྷའི་བུས་སྨྲས་པ། འཇམ་དཔལ། ཁྱོད་ཀྱིས་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་པོ་དེ་དག་ལ་ཐོབ་པ་དང༌། མངོན་<line/>
པར་རྟོགས་པ་མེད་དམ། འཇམ་དཔལ་གྱིས་སྨྲས་པ། ལྷའི་བུ། སངས་རྒྱས་བཅོམ་ལྡན་འདས་རྣམས་ནི། ཐོབ་པའམ་མངོན་པར་རྟོགས་པའི་ཕྱིར་ཆོས་སྟོན་པར་མི་མཛད་དོ། །<line/>
སྨྲས་པ༑ འཇམ་དཔལ། འོ་ན་སངས་རྒྱས་བཅོམ་ལྡན་འདས་རྣམས་ཇི་ལྟར་ཆོས་སྟོན་པར་མཛད། །འཇམ་དཔལ་གྱིས་སྨྲས་པ། ལྷའི་བུ། སངས་རྒྱས་བཅོམ་ལྡན་འདས་རྣམས་<line/>
ནི༑ ཆོས་ཀྱི་དབྱིངས་ཀྱི་རང་བཞིན་དབྱེར་མེད་པ་ཉིད་ཀྱིས་ཆོས་སྟོན་པར་མཛད་ཀྱི། སྐྱེ་བ་མེད་པ་དང༌། འགག་པ་མེད་པ་དང༌། གདོག་པ་མེད་པ་དང༌། གཞག་པ་མེད་པ་དང༌།<line/>
</page>
<page index="38" id="248A">༄༅། །འོང་བ་མེད་པ་དང༌། འགྲོ་བ་མེད་པ་དང༌། སེམས་ཅན་མེད་པ་དང༌། སེམས་ཅན་དང་བྲལ་བ་དང༌། ཀུན་ནས་ཉོན་མོངས་པ་དང༌། རྣམ་པར་བྱང་<line/>
བ་དང༌། འཁོར་བ་དང༌། ཡོངས་སུ་མྱ་ངན་ལས་འདས་པའི་ཕྱིར་ཆོས་སྟོན་པར་མི་མཛད་དེ། ལྷའི་བུ། སངས་རྒྱས་བཅོམ་ལྡན་འདས་རྣམས་ནི། དེ་ལྟར་ཆོས་སྟོན་པར་<line/>
མཛད་དོ། །ལྷའི་བུས་སྨྲས་པ། འཇམ་དཔལ། གལ་ཏེ་སངས་རྒྱས་བཅོམ་ལྡན་འདས་རྣམས་ཡོངས་སུ་མྱ་ངན་ལས་འདའ་བའི་ཕྱིར་ཆོས་སྟོན་པར་མི་མཛད་ན། འོ་ན་གང་<line/>
གི་དོན་དུ་སངས་རྒྱས་འབྱུང་བར་འགྱུར། འཇམ་དཔལ་གྱིས་སྨྲས་པ། ལྷའི་བུ། སངས་རྒྱས་ནི། འཇིག་ཚོགས་ལ་ལྟ་བའི་རང་བཞིན་གྱིས་ངོ་བོ་ཉིད་རྟོགས་པར་བྱ་བའི་<line/>
དོན་དུ་འབྱུང་ངོ༌། །ལྷའི་བུ། སངས་རྒྱས་ནི། མ་རིག་པ་དང༌། སྲིད་པའི་སྲེད་པའི་རང་བཞིན་གྱི་ངོ་བོ་ཉིད་ཡང་དག་པར་བསྟན་པའི་དོན་དུ་འབྱུང་ངོ༌། །ལྷའི་བུ། སངས་རྒྱས་<line/>
ནི༑ འདོད་ཆགས་དང༌། ཞེ་སྡང་དང༌། གཏི་མུག་གི་རང་བཞིན་གྱི་ངོ་བོ་ཉིད་རྟོགས་པར་བྱ་བའི་དོན་དུ་འབྱུང་ངོ༌། །ལྷའི་བུ། སངས་རྒྱས་ནི། ཕྱིན་ཅི་ལོག་གི་རང་བཞིན་<line/>
མཉམ་པ་ཉིད་དུ་བསྟན་པའི་དོན་དུ་འབྱུང་ངོ༌། །ལྷའི་བུ། སངས་རྒྱས་ནི། ལྟ་བའི་རྣམ་པ་རྣམ་པ་ཐམས་ཅད་རྟོགས་པར་བྱ་བའི་དོན་དུ་འབྱུང་ངོ༌། །ལྷའི་བུ། སངས་རྒྱས་ནི།<line/>
</page>
<page index="39" id="248B">ཕུང་པོ་དང༌། ཁམས་དང༌། སྐྱེ་མཆེད་དང༌། ཆོས་ཀྱི་དབྱིངས་ཀྱི་རང་བཞིན་གྱི་ངོ་བོ་ཉིད་ཡང་དག་པར་བསྟན་པའི་དོན་དུ་འབྱུང་ངོ༌། །ལྷའི་བུ། སངས་རྒྱས་འབྱུང་བ་ཞེས་བྱ་བ་<line/>
དེ་ནི༑ ཆོས་ཐམས་ཅད་སྐྱེ་བ་མེད་པའི་ཚིག་བླ་དྭགས་ཡིན་ཏེ། གང་ལ་ཆོས་གང་ཡང་སྐྱེ་བ་མེད་པ་དེ་ལ་ནི། འཁོར་བ་ཡང་མེད་ལ་ཡོངས་སུ་མྱ་ངན་ལས་འདའ་བ་ཡང་<line/>
མེད་དོ༑ ༑ལྷའི་བུས་སྨྲས་པ། འཇམ་དཔལ། དེ་ལྟར་ན། སེམས་ཅན་གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཕྱིར་གོ་ཆ་བགོས་པ་དེ་དག་གི་གོ་ཆ་ནི།<line/>
བགོས་པ་མེད་པ་ཡིན་ནོ། །དེ་ཅིའི་ཕྱིར་ཞེ་ན། སངས་རྒྱས་འབྱུང་བ་ནི། ཕན་པ་མེད་པའི་ཕྱིར་རོ། །འཇམ་དཔལ་གྱིས་སྨྲས་པ། ལྷའི་བུ། འདི་ཇི་སྙམ་དུ་སེམས། ཕན་པ་གང་<line/>
གིས་རབ་ཏུ་ཕྱེ་བ་ཡིན་སྙམ་མམ། སྨྲས་པ། འཇམ་དཔལ། ཕན་པ་ནི། མངོན་པར་འདུ་བྱེད་པས་རབ་ཏུ་ཕྱེ་བ་ཡིན་ནོ། །འཇམ་དཔལ་གྱིས་སྨྲས་པ། ལྷའི་བུ། ཁྱོད་དེ་བཞིན་<line/>
གཤེགས་པ་ལ་མངོན་པར་འདུ་མཛད་པ་ཡོད་པར་འདོད་དམ། སྨྲས་པ། འཇམ་དཔལ། དེ་ནི། མ་ཡིན་ཏེ། དེ་བཞིན་གཤེགས་པ་ནི། མངོན་པར་འདུ་མཛད་པ་མི་མངའ་བ་<line/>
ཡིན་པས། དེ་ནི། འདུས་མ་བྱས་པ་བརྙེས་པ་དང༌། འདུས་མ་བྱས་ཤིང་མངོན་པར་འདུ་མཛད་པ་ནི། མི་མངའ་བ་ཡིན་ནོ། །འཇམ་དཔལ་གྱིས་སྨྲས་པ། ལྷའི་བུ། ཁྱོད་ཀྱིས་<line/>
</page>
<page index="40" id="249A">༄༅། །དམ་བཅས་པ་དེ་ཉིད་ཀྱིས་ན་མངོན་པར་འདུས་མ་བྱས་པ་ལ་ནི། ཕན་པ་དང་གནོད་པ་དམིགས་སུ་མེད་དོ། །ལྷའི་བུས་སྨྲས་པ། འཇམ་དཔལ། ཆོས་<line/>
བསྟན་པ་འདི་ནི། ལས་དང་པོ་པ་རྣམས་ཀྱི་མདུན་དུ་བཤད་པར་མི་བྱའོ། །དེ་ཅིའི་ཕྱིར་ཞེ་ན། ཐོས་ནས་སྐྲག་པར་འགྱུར་བ་དང༌། སྐྲག་ནས་ཀྱང་ཕྱིར་ལྡོག་པར་འགྱུར་དུ་འོང་<line/>
བའི་ཕྱིར། འཇམ་དཔལ་གྱིས་སྨྲས་པ། ལྷའི་བུ། ལས་དང་པོ་པའི་བྱང་ཆུབ་སེམས་དཔའ་སྐྲག་པ་དང༌། ཕྱིར་ལྡོག་པ་གང་ཡིན་པ་དེ་ནི། ཕྱིར་མི་ལྡོག་པ་ཉིད་ལ་ཡང་དག་<line/>
པར་གནས་པ་ཡིན་ནོ། །ལྷའི་བུས་སྨྲས་པ། འཇམ་དཔལ། ཁྱོད་ཅི་ལས་བསམ་སྟེ་དེ་སྐད་སྨྲ། འཇམ་དཔལ་གྱིས་སྨྲས་པ། ལྷའི་བུ། ལས་དང་པོ་པའི་བྱང་ཆུབ་སེམས་<line/>
དཔའ་གང་ཉན་ཐོས་དང༌། རང་སངས་རྒྱས་ཀྱི་སས་སྐྲག་ཅིང༌། སེར་སྣ་དང༌། འཆལ་བའི་ཚུལ་ཁྲིམས་དང༌། གནོད་སེམས་དང༌། ལེ་ལོ་དང༌། རྣམ་པར་གཡེང་བ་དང༌།<line/>
འཆལ་བའི་ཤེས་རབ་ངག་ལས་ཕྱིར་ལྡོག་པ་དེ་ནི། ཕྱིར་མི་ལྡོག་པ་ཉིད་ལ་ཡང་དག་པར་གནས་པ་ཡིན་ནོ། །སྨྲས་པ། འཇམ་དཔལ། ཇི་ལྟར་གནས་ན་ཡང་དག་པར་གནས་<line/>
པ་ཡིན༑ སྨྲས་པ། ལྷའི་བུ། མཉམ་པར་གནས་ཤིང་མི་མཉམ་པར་གནས་པ་མ་ཡིན་ན། དེའི་ཕྱིར་ཡང་དག་པར་གནས་པ་ཞེས་བྱའོ། །སྨྲས་པ། འཇམ་དཔལ། ལས་<line/>
</page>
<page index="41" id="249B">དང་པོ་པའི་བྱང་ཆུབ་སེམས་དཔའ་ཇི་ལྟར་གནས་པ་ཡིན། སྨྲས་པ། ལྷའི་བུ། གང་གི་ཚེ་ལས་དང་པོ་པའི་བྱང་ཆུབ་སེམས་དཔའ་ཆོས་ཀྱི་དབྱིངས་མཉམ་པ་ཉིད་ལ་མི་གནས་པའི་ཚུལ་<line/>
གྱིས་མཉམ་པ་ཉིད་དུ་གནས་པ་དེ་ལྟ་བུ་ནི། ལས་དང་པོ་པའི་བྱང་ཆུབ་སེམས་དཔའི་གནས་པ་ཡིན་ནོ། །སྨྲས་པ། འཇམ་དཔལ། ཇི་ཙམ་གྱིས་ན་བྱང་ཆུབ་སེམས་དཔའ་ལས་དང་པོ་<line/>
པ་ཡིན༑ སྨྲས་པ། ལྷའི་བུ། གང་གི་ཚེ་བྱང་ཆུབ་སེམས་དཔའ་དང་པོ་ཉིད་ནས་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་དང༌། སྐྱེ་བ་མེད་པ་དང༌། འབྱུང་བ་མེད་<line/>
པའི་ཆོས་ལ་མོས་པ་དེའི་ཕྱིར་ལས་དང་པོ་པ་ཞེས་བྱའོ། །སྨྲས་པ། འཇམ་དཔལ། ཇི་ལྟར་ན། བྱང་ཆུབ་སེམས་དཔའ་ཡུན་རིང་པོ་ནས་སྤྱད་པ་ཡིན། སྨྲས་པ། ལྷའི་བུ། བྱིས་པ་སོ་<line/>
སོའི་སྐྱེ་བོ་ཐམས་ཅད་ནི། ཡུན་རིང་པོ་ནས་སྤྱད་པ་ཡིན་ཏེ། དེ་དག་གི་འཁོར་བའི་སྔོན་གྱི་མཐའ་མི་མངོན་པའི་ཕྱིར་རོ། །སྨྲས་པ། འཇམ་དཔལ། ཇི་ལྟར་ན་བྱང་ཆུབ་སེམས་དཔའ་<line/>
སྤྱད་པ་སྲུང་བ་ཡིན། སྨྲས་པ། ལྷའི་བུ། གང་གི་ཚེ་བྱང་ཆུབ་སེམས་དཔའ་འདོད་ཆགས་ལ་སྤྱོད་པ་ཡོངས་སུ་སྨིན་པར་བྱ་བའི་ཕྱིར་འདོད་ཆགས་ཀྱི་སྤྱད་པ་ལ་སྤྱོད་ཀྱང་འདོད་<line/>
ཆགས་ཀྱི་སྤྱོད་པ་དང་ལྷན་ཅིག་མི་གནས་པ་དེ་ལྟ་བུ་ནི། བྱང་ཆུབ་སེམས་དཔའ་སྤྱད་པ་སྲུང་བ་ཡིན་ནོ། །ཞེ་སྡང་ལ་སྤྱོད་པ་ཡོངས་སུ་སྨིན་པར་བྱ་བའི་ཕྱིར་ཞེ་སྡང་གི་སྤྱད་པ་ལ་སྤྱོད་<line/>
</page>
<page index="42" id="250A">༄༅། །ཀྱང་ཞེ་སྡང་གི་སྤྱོད་པ་དང་ལྷན་ཅིག་མི་གནས་པ་དང༌། གཏི་མུག་ལ་སྤྱོད་པ་ཡོངས་སུ་སྨིན་པར་བྱ་བའི་ཕྱིར་གཏི་མུག་གི་སྤྱད་པ་ལ་སྤྱོད་ཀྱང་གཏི་<line/>
མུག་གི་སྤྱོད་པ་དང་ལྷན་ཅིག་མི་གནས་པ་དང༌། ཆ་མཉམ་པ་ལ་སྤྱོད་པ་ཡོངས་སུ་སྨིན་པར་བྱ་བའི་ཕྱིར་ཆ་མཉམ་པའི་སྤྱད་པ་ལ་སྤྱོད་ཀྱང་ཉོན་མོངས་པ་ཐམས་ཅད་དང་ལྷན་ཅིག་<line/>
མི་གནས་པ་དེ་ལྟ་བུ་ནི། བྱང་ཆུབ་སེམས་དཔའ་སྤྱད་པ་སྲུང་བ་ཡིན་ནོ། །ལྷའི་བུ། བྱང་ཆུབ་སེམས་དཔའ་གང་སེམས་ཅན་ཡོངས་སུ་སྨིན་པར་བྱ་བའི་ཕྱིར་སེམས་ཅན་ཐམས་<line/>
ཅད་ཀྱི་སྤྱོད་པའི་མཚན་ཉིད་ཀྱི་རྗེས་སུ་འཇུག་ཀྱང་ཆོས་ཀྱི་དབྱིངས་ཀྱི་རང་བཞིན་གྱི་མཚན་ཉིད་ཀྱང་རྣམ་པར་འཁྲུག་པར་མི་བྱེད་ན། དེ་ཙམ་གྱིས་ན། བྱང་ཆུབ་སེམས་དཔའ་སྤྱད་<line/>
པ་སྲུང་བ་ཡིན་ནོ། །སྨྲས་པ། འཇམ་དཔལ། ཇི་ལྟར་ན། བྱང་ཆུབ་སེམས་དཔའ་ཕྱིར་མི་ལྡོག་པ་ཡིན། འཇམ་དཔལ་གྱིས་སྨྲས་པ། ལྷའི་བུ། གང་གི་ཚེ་བྱང་ཆུབ་སེམས་དཔའ་<line/>
ཆོས་གང་ཡང་འཇིག་པར་མི་བྱེད། ཆགས་པར་ཡང་མི་བྱེད་ལ། ཆོས་ཀྱི་དབྱིངས་ནི། རང་བཞིན་གྱིས་འཇིག་པ་མེད་ཅིང༌། ཆགས་པ་མེད་པར་རྟོགས་པ་དེ་ལྟ་བུ་ནི། བྱང་<line/>
ཆུབ་སེམས་དཔའ་ཕྱིར་མི་ལྡོག་པ་ཡིན་ནོ། །ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་དཔའ་ལྡོག་པ་དང༌། འཇུག་པར་བྱེད་པ་དེའི་ཚེ་བྱང་ཆུབ་སེམས་དཔའ་ཕྱིར་མི་<line/>
</page>
<page index="43" id="250B">ལྡོག་པ་ཡིན་ནོ། །དེ་ཅིའི་ཕྱིར་ཞེ་ན། འདོད་པའི་ཁམས་སུ་ཡང་ལྡོག་ལ། བསམ་གཏན་རྣམས་ལ་ཡང་འཇུག་པར་བྱེད་པའི་ཕྱིར་རོ། །ལྷའི་བུ། གཞན་ཡང་གང་གི་ཚེ་བྱང་ཆུབ་<line/>
སེམས་དཔའ་མ་རྟོགས་པ་རྟོགས་ཤིང་མི་རྩོད་པ་ལྷུར་ལེན་པ་དེའི་ཚེ་བྱང་ཆུབ་སེམས་དཔའ་ཕྱིར་མི་ལྡོག་པ་ཡིན་ནོ། །དེ་ཅིའི་ཕྱིར་ཞེ་ན། དེས་སེམས་ཅན་གྱི་ཁམས་དང༌། ཆོས་ཀྱི་<line/>
ཁམས་དང༌། བདག་གི་ཁམས་མ་རྟོགས་པ་དེ་མངོན་སུམ་དུ་གྱུར་པས་ཆོས་ཐམས་ཅད་ལ་ཡང་ཕྱིར་ལྡོག་པ་མེད་པའི་ཕྱིར་ཏེ། དེའི་ཕྱིར་ཕྱིར་མི་ལྡོག་པ་ཞེས་བྱ་སྟེ། དེ་ནི། སངས་<line/>
རྒྱས་ཀྱི་ཆོས་རྣམས་ལ་གཞན་གྱི་དྲིང་མི་འཇོག་ཅིང་ནེམ་ནུར་མེད་ལ་ཐེ་ཚོམ་མེད་ཅིང་སོམ་ཉི་དང་བྲལ་བའི་ཕྱིར་གཟོད་མ་ནས་དག་ཅིང་དྲི་མ་མེད་ལ་ཉོན་མོངས་པ་མེད་ཅིང༌། ཤེས་<line/>
རབ་ཀྱི་སྣང་བ་གསལ་བར་གྱུར་པས་ཆོས་ཐམས་ཅད་ལ་དབང་བསྒྱུར་ཞིང༌། སངས་རྒྱས་ཀྱི་ཆོས་ཐམས་ཅད་མངོན་སུམ་དུ་གྱུར་པ་དེའི་ཕྱིར་ཕྱིར་མི་ལྡོག་པ་ཞེས་བྱའོ། །སྨྲས་པ། འཇམ་<line/>
དཔལ༑ ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྐྱེ་བ་གཅིག་གིས་ཐོགས་པ་ཡིན། འཇམ་དཔལ་གྱིས་སྨྲས་པ། ལྷའི་བུ། གང་གི་ཚེ་བྱང་ཆུབ་སེམས་དཔས་<line/>
སྐྱེ་བ་ཐམས་ཅད་སྐྱེ་བ་མེད་པར་ཤེས་ཤིང་སེམས་ཅན་ཐམས་ཅད་ཀྱི་འཆི་འཕོ་དང་སྐྱེ་བ་ཡང་རབ་ཏུ་ཤེས་ལ། སེམས་ཅན་ཡོངས་སུ་སྨིན་པར་བྱ་བའི་ཕྱིར་སྐྱེ་བ་ཐམས་ཅད་དུ་<line/>
</page>
<page index="44" id="251A">༄༅། །སྐྱེ་བ་སྟོན་ཅིང༌། ལེན་པ་མེད་པར་སྐྱེ་བ་ཡོངས་སུ་འཛིན་པར་བྱེད་པ་དང༌། སྐྱེ་བ་དང༌། ཚེ་རབས་ཐམས་ཅད་དུ་ལེན་པ་དང་བྲལ་བས་འཆི་བ་<line/>
དང༌། སྐྱེ་བ་ལས་ཡང་དག་པར་འདས་པ་དང༌། ཆོས་ཐམས་ཅད་ཀྱི་མཉམ་པ་ཉིད་ལས་ཀྱང་མི་འདའ་ཞིང་ཡང་དག་པར་མི་འདའ་བ་དང༌། རྒྱུ་དང་རྐྱེན་ཚོགས་པའི་དོན་རྟོགས་<line/>
པ་དང༌། སེམས་ཅན་ཐམས་ཅད་དང་ལུས་མཉམ་པ་དང༌། སེམས་ཅན་ཐམས་ཅད་དང་སེམས་མཉམ་པ་དང༌། སེམས་ཅན་ཐམས་ཅད་དང་དག་མཉམ་པ་དང༌། སེམས་<line/>
ཅན་ཐམས་ཅད་དང་ཡུལ་མཉམ་པ་དང༌། སངས་རྒྱས་ཀྱི་ཡུལ་ལ་རབ་ཏུ་གནས་པ་དང༌། ཆོས་ཀྱི་དབྱིངས་ཀྱི་ཡུལ་རྟོགས་པ་དང༌། ཆོས་ཀྱི་དབྱིངས་མཉམ་པ་ཉིད་ཀྱིས་<line/>
མཉམ་པ་དང༌། སེམས་ཅན་གྱི་བསམ་པའི་བྱ་བ་ཤེས་པ་དང༌། དུས་ལ་ལྟ་བ་དང༌། བྱང་ཆུབ་ཀྱི་སྙིང་པོའི་མཐར་ཐུག་པ་དེ་ནི། སྐྱེ་བ་གཅིག་གིས་ཐོགས་པ་ཞེས་བྱ་སྟེ། ལྷའི་<line/>
བུ༑ དེ་ལྟར་ན་བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་ཡིན་ནོ། །དེ་ནས་ལྷའི་བུ་རིན་ཆེན་མཆོག་གིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ།།<line/>
འཇམ་དཔལ། ཇི་ལྟར་ན་བྱང་ཆུབ་སེམས་དཔའ་ཁ་ན་མ་ཐོ་བ་མེད་ཅིང་ཐམས་ཅད་དུ་དཔྱས་མེད་པ་ཡིན། འཇམ་དཔལ་གྱིས་སྨྲས་པ། ལྷའི་བུ། གང་གི་ཚེ་བྱང་ཆུབ་སེམས་<line/>
</page>
<page index="45" id="251B">དཔའ་ཡེ་ཤེས་ཀྱིས་བྱས་པའི་ལས་རྣམས་བྱེད་པ་དང༌། ང་རྒྱལ་གྱིས་བྱས་པ་དག་མི་བྱེད་པ་དེའི་ཚེ་བྱང་ཆུབ་སེམས་དཔའ་ཁ་ན་མ་ཐོ་བ་མེད་ཅིང་ཐམས་ཅད་དུ་དཔྱས་མེད་པ་ཡིན་ནོ།།<line/>
ལྷའི་བུ། གཞན་ཡང་གང་གི་ཚེ་བྱང་ཆུབ་སེམས་དཔའ་བྱང་ཆུབ་ཀྱི་སེམས་ཀྱི་ལྷག་པའི་བསམ་པས་བདོག་པ་ཐམས་ཅད་ཡོངས་སུ་གཏོང་བ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་<line/>
ནོ༑ ༑གང་ཡང་སེར་སྣ་དང་ལྷན་ཅིག་མི་གནས་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་སྦྱངས་པའི་ཡོན་ཏན་དང༌། བསླབ་པ་དང༌། ཚུལ་ཁྲིམས་དང༌། ཡི་དམ་<line/>
ཐམས་ཅད་དང་ལྡན་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་འཆལ་བའི་ཚུལ་ཁྲིམས་དང་ལྷན་ཅིག་མི་གནས་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་སེམས་<line/>
ཅན་ཐམས་ཅད་ལ་ཁོང་ཁྲོ་བའི་སེམས་མེད་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་བརྣབ་སེམས་དང༌། གནོད་སེམས་ཀྱི་བག་ལ་ཉལ་དང་ལྷན་ཅིག་མི་གནས་པ་དེ་<line/>
ལྟ་བུ་ནི༑ དཔྱས་མེད་པ་ཡིན་ནོ། །གང་གི་ཚེ་དགེ་བའི་རྩ་བ་ཐམས་ཅད་རྩོམ་པའི་བརྩོན་འགྲུས་ལ་ཡང་དག་པར་སྣང་བ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་ལེ་ལོ་<line/>
དང་ལྷན་ཅིག་མི་གནས་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་བསམ་གཏན་དང་སྙོམས་པར་འཇུག་པ་ལ་སྙོམས་པར་འཇུག་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་<line/>
</page>
<page index="46" id="252A">༄༅། །ནོ༑ ༑གང་ཡང་བསམ་གཏན་གྱི་བདེ་བའི་རོ་མྱང་བར་མི་བྱེད་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ཤེས་རབ་ཀྱི་རྩ་བ་ཐོས་པ་ཡོངས་སུ་<line/>
ཚོལ་བ་ལ་བརྩོན་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་འཆལ་བའི་ཤེས་རབ་དང་ལྷན་ཅིག་མི་གནས་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་རྨ་<line/>
ཕྱུང་ཡང་རྨ་མི་འབྱིན་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་རྨ་ཕྱུང་ཡང་རྨ་མི་འབྱིན་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ཇི་ལྟ་བ་བཞིན་དུ་སྨྲ་བ་<line/>
དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་དེ་བཞིན་དུ་བྱེད་པ་དེ་ལྟ་བུ་ནི། དཔྱས་པ་མེད་པ་ཡིན་ནོ། །གང་གི་ཚེ་ནང་ཉེ་བར་ཞི་བ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་<line/>
ནོ༑ ༑གང་ཡང་ཕྱི་རོལ་གྱི་ཡུལ་རྣམས་ཀྱིས་མི་གོས་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ཐམས་ཅད་མཁྱེན་པ་ཉིད་ཀྱི་སེམས་ལ་བསམ་པ་ཐ་དད་པ་མེད་པ་དེ་ལྟ་<line/>
བུ་ནི༑ ཁ་ན་མ་ཐོ་བ་མེད་པ་ཡིན་ནོ། །གང་ཡང་ཐེག་པ་དམན་པ་ལ་འདོད་པ་མེད་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་བདུད་ཀྱི་ལས་རྣམས་རྟོགས་པ་དེ་ལྟ་བུ་ནི།<line/>
ཁ་ན་མ་ཐོ་བ་མེད་པ་ཡིན་ནོ། །གང་ཡང་བདུད་ཀྱི་ལས་རྣམས་བཟློག་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་འཇིག་རྟེན་ན་སྣང་བ་ཐོབ་པ་དེ་ལྟ་བུ་ནི། ཁ་ན་མ་ཐོ་བ་<line/>
</page>
<page index="47" id="252B">མེད་པ་ཡིན་ནོ། །གང་ཡང་འཇིག་རྟེན་གྱི་ཆོས་རྣམས་ཀྱིས་མི་གོས་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་བྱ་བ་དང་འགལ་བར་མི་བྱེད་པ་དེ་ལྟ་བུ་ནི། ཁ་ན་མ་ཐོ་བ་<line/>
མེད་པ་ཡིན་ནོ། །གང་ཡང་བྱ་བ་མ་ཡིན་པར་མི་ལྟུང་བ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ང་རྒྱལ་དང༌། རྒྱགས་པ་དང༌། སྙེམས་པ་ཐམས་ཅད་དང་བྲལ་བ་དེ་ལྟ་བུ་<line/>
ནི༑ ཁ་ན་མ་ཐོ་བ་མེད་པ་ཡིན་ནོ། །གང་ཡང་ཡེ་ཤེས་དང་རྣམ་པར་ཤེས་པ་ཕུན་སུམ་ཚོགས་ཤིང་འཕགས་པའི་བདེ་བ་དང་ལྡན་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་<line/>
ཚེ་དམ་བཅས་པ་བརྟན་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་དམ་བཅས་པ་ཉམས་འོག་ཏུ་ཆུད་པར་བྱེད་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་རྟེན་<line/>
ཅིང་འབྲེལ་པར་འབྱུང་བ་ལུགས་དང་མཐུན་པར་བྱེད་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་རྟེན་ཅིང་འབྲེལ་པར་འབྱུང་བའི་ཆོས་རྣམས་ལ་མངོན་པར་ཞེན་པ་<line/>
མེད་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ཤེས་པ་རབ་དང་ཡེ་ཤེས་ཀྱིས་ཆོས་ཐམས་ཅད་རང་བཞིན་གྱིས་སྟོང་པར་རབ་ཏུ་ཤེས་པ་དེ་ལྟ་བུ་ནི། ཁ་ན་མ་ཐོ་བ་མེད་<line/>
པ་ཡིན་ནོ། །གང་ཡང་ཐབས་ཤེས་པས་དགེ་བའི་རྩ་བ་ཐམས་ཅད་ཡང་དག་སྡུད་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་རྩོམ་པ་ཐམས་ཅད་ལ་སྙིང་རྗེ་ཆེན་པོས་འཇུག་<line/>
</page>
<page index="48" id="253A">༄༅། །པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་ཆོས་ཐམས་ཅད་ལ་རྣམ་པར་ཐར་པར་གནས་པ་དེ་ལྟ་བུ་ནི། དཔྱས་མེད་པ་ཡིན་ནོ། །<line/>
གང་ཡང་ཆོས་ཐམས་ཅད་མི་དམིགས་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་དམིགས་པའི་ལྟ་བ་སྤང་པའི་ཕྱིར་ཆོས་སྟོན་པ་དེ་ལྟ་བུ་ནི། དཔྱས་མེད་པ་<line/>
ཡིན་ནོ༑ ༑གང་ཡང་ཚུལ་བཞིན་ལ་རབ་ཏུ་སྦྱོར་ཞིང་ཆོས་གང་ཡང་ཡང་དག་པར་རྗེས་སུ་མི་མཐོང་བ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་འབྲས་བུ་ཐོབ་པ་<line/>
མངོན་སུམ་དུ་བྱེད་པ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ཆོས་ཀྱི་དབྱིངས་སྟོང་པ་ཞེས་བྱ་བར་སོ་སོར་རྟོག་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་སེམས་<line/>
ཅན་ཐམས་ཅད་ཡོངས་སུ་མི་གཏོང་བ་དེ་ལྟ་བུ་ནི། དཔྱས་མེད་པ་ཡིན་ནོ། །གང་གི་ཚེ་ཁམས་གསུམ་དང་ལྷན་ཅིག་མི་གནས་པ་དེ་ལྟ་བུ་ནི། ཁ་ན་མ་ཐོ་བ་མེད་པ་ཡིན་ནོ། །གང་ཡང་<line/>
སེམས་ཅན་ཐམས་ཅད་ལ་བལྟ་བའི་ཕྱིར་ཡོངས་སུ་མྱ་ངན་ལས་མི་འདའ་བ་དེ་ལྟ་བུ་ནི། དཔྱས་མེད་པ་ཡིན་ནོ། །ལྷའི་བུ། གཞན་ཡང་ཇི་ཙམ་དུ་ཚིག་འཇུག་པ་དང༌།<line/>
ཚིག་གིས་རློམ་སེམས་སུ་བྱེད་པ་དང༌། ཚིག་གིས་རྟོགས་པར་བྱེད་པ་དང༌། ཚིག་ལ་མངོན་པར་ཞེན་པར་བྱེད་པ་དེ་ཙམ་དུ་སྐྱོན་ཡིན་ནོ། །ལྷའི་བུ། ཇི་ཙམ་དུ་ཆོས་<line/>
</page>
<page index="49" id="253B">ཐམས་ཅད་ལ་བསྙད་དུ་མེད་པ་ཉིད་དང༌། འཇུག་པ་མེད་པ་ཉིད་དང༌། རློམ་སེམས་མེད་པ་ཉིད་དང༌། རྟོག་པ་མེད་པ་ཉིད་དང༌། འཕྲོ་བ་མེད་པ་ཉིད་དང༌། བརྗོད་དུ་མེད་པ་ཉིད་<line/>
དང༌། སེམས་ཅན་ཡོངས་སུ་མི་གཏོང་བའི་ཕྱིར་གཏན་དུ་ཡོངས་སུ་མྱ་ངན་ལས་མི་འདའ་བ་ཉིད་ཡིན་པ་དེ་ཙམ་དུ་ཁ་ན་མ་ཐོ་བ་མེད་ཅིང་དཔྱས་མེད་པ་ཡིན་ནོ། །ལྷའི་བུ།<line/>
གང་ལ་ཁ་ན་མ་ཐོ་བ་མེད་ཅིང་། དཔྱས་མེད་པ་དེ་ནི། ཡི་གེ་མེད་པ་ཡིན་ནོ། །གང་ལ་ཡི་གེ་མེད་པ་དེ་ནི། བརྗོད་དུ་མེད་པ་ཡིན་ཏེ། བརྗོད་དུ་མེད་པའི་དོན་ལ་ནི། ཁ་ན་མ་<line/>
ཐོ་བ་མེད་ཅིང་དཔྱས་མེད་དོ། །ལྷའི་བུ། དེ་ལྟ་བས་ན། བརྗོད་དུ་མེད་པའི་དོན་ལ་རྟོན་པའི་བྱང་ཆུབ་སེམས་དཔའ་ནི། རང་གི་སེམས་གཙོ་བོར་བྱེད་པས་ཁ་ན་མ་ཐོ་བ་མེད་ཅིང་<line/>
འཕགས་པ་རྣམས་ཀྱིས་དཔྱས་བྱར་མེད་པ་ཡིན་ནོ། །བསྟན་པ་འདི་བཤད་པ་ན་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་ལེགས་སོ། །ཞེས་བྱ་བ་བྱིན་ཏེ།<line/>
འཇམ་དཔལ། ལེགས་སོ། །ལེགས་སོ། །ཁྱོད་ཀྱིས་བྱང་ཆུབ་སེམས་དཔའ་རྣམས་ཀྱི་ཁ་ན་མ་ཐོ་བ་མེད་པ་དང༌། དཔྱས་མེད་པ་དེ་ལེགས་པར་སྨྲས་སོ། །འཇམ་དཔལ། གང་<line/>
གི་ཚེ་བྱང་ཆུབ་སེམས་དཔའ་དེ་ལྟར་ཁ་ན་མ་ཐོ་བ་མེད་ཅིང་དཔྱས་མེད་པར་གྱུར་པ་དེའི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་<line/>
</page>
<page index="50" id="254A">༄༅། །ཆུབ་ཏུ་ལུང་བསྟན་ཏོ། །བསྟན་པ་འདི་ཐོས་ནས་འཁོར་དེ་ལས་བྱང་ཆུབ་སེམས་དཔའ་ལྔ་བརྒྱས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ནས་<line/>
དེ་དག་ཐམས་ཅད་ཀྱང་བཅོམ་ལྡན་འདས་ཀྱིས་སངས་རྒྱས་ཀྱི་ཞིང་གཞན་དང་གཞན་དག་ཏུ་མིང་ཐ་དད་པའི་དེ་བཞིན་གཤེགས་པ་དག་ཏུ་འགྱུར་རོ། །ཞེས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ། །དེ་ནས་འཁོར་དེ་ལས་ལྷའི་བུ་ཁ་ཅིག་འདི་སྙམ་དུ་སེམས་ཏེ། ལྷའི་བུ་རིན་ཆེན་མཆོག་འདི་ཡུན་ཇི་སྲིད་ཅིག་ན་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར། འདིའི་སངས་རྒྱས་ཀྱི་ཞིང་ནི། ཅི་འདྲ་བ་ཞིག་ཏུ་འགྱུར། བྱང་ཆུབ་ཐོབ་<line/>
པའི་མིང་ནི། ཇི་སྐད་ཅེས་བྱ་བར་འགྱུར་སྙམ་མོ། །དེ་ནས་སངས་རྒྱས་ཀྱི་མཐུས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། ལྷའི་བུ་རིན་ཆེན་མཆོག་འདི་ཡུན་ཇི་སྲིད་ཅིག་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར། འདིའི་<line/>
སངས་རྒྱས་ཀྱི་ཞིང་ནི། ཅི་འདྲ་བ་ཞིག་ཏུ་འགྱུར། བྱང་ཆུབ་ཐོབ་པའི་མིང་ནི། ཇི་སྐད་ཅེས་བགྱི་བར་འགྱུར་ལགས། དེ་སྐད་ཅེས་གསོལ་པ་དང༌། བཅོམ་ལྡན་འདས་<line/>
</page>
<page index="51" id="254B">གྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ལྷའི་བུ་རིན་ཆེན་མཆོག་འདི་ནི། བསྐལ་པ་འབུམ་འདས་པའི་འོག་ཏུ་བསྐལ་པ་རིན་ཆེན་<line/>
འབྱུང་གནས་ཞེས་བྱ་བ་ལ་ཤར་ཕྱོགས་སུ་འཇིག་རྟེན་གྱི་ཁམས་དགའ་བ་བཀོད་པ་ཞེས་བྱ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་<line/>
རྒྱ་བར་འགྱུར་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་བཀོད་པ་ཞེས་བྱ་བ་འཇིག་རྟེན་དུ་འབྱུང་བར་འགྱུར་རོ། །ཀུན་དགའ་<line/>
བོ༑ འཇིག་རྟེན་གྱི་ཁམས་དགའ་བ་བཀོད་པ་དེ་ཡང་འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དང༌། ལྷ་དང༌། མི་རྣམས་ཀྱིས་ཀུན་ཏུ་གང་བ་དང༌། མི་<line/>
ཁོམ་པ་དང༌། ངན་སོང་ཐམས་ཅད་དང་བྲལ་བར་འགྱུར་རོ། །ཀུན་དགའ་བོ། འཇིག་རྟེན་གྱི་ཁམས་དེ་ནི། རྡོ་བ་དང༌། གསེག་མ་དང༌། གྱོ་མོ་མེད་ཅིང༌། ལག་མཐིལ་<line/>
ལྟར་མཉམ་ལ། རིན་པོ་ཆེ་སྣ་གསུམ་འདི་ལྟ་སྟེ། བཻ་ཌཱུཪྻ་དང༌། ཤེལ་དང༌། ཛམྦུ་ཆུ་བོའི་གསེར་གྱིས་སྤྲས་ཤིང་བལྟ་ན་སྡུག་ལ། གསེར་གྱི་དྲ་བས་ཀུན་ནས་བཀབ་པར་འགྱུར་<line/>
རོ༑ ༑ཀུན་དགའ་བོ། འདི་ལྟ་སྟེ། དཔེར་ན། འཕྲུལ་དགའི་ལྷ་རྣམས་ཀྱི་ལོངས་སྤྱོད་དང༌། ཉེ་བར་སྤྱོད་པ་ཅི་འདྲ་བ་དེ་བཞིན་དུ་མི་དེ་དག་གི་ལོངས་སྤྱོད་དང༌། ཉེ་བར་སྤྱོད་པ་ཡང་དེ་<line/>
</page>
<page index="52" id="255A">༄༅། །དང་འདྲ་བར་འགྱུར་ཏེ། འཇིག་རྟེན་གྱི་ཁམས་དེར་ནི། བཟའ་བ་དང༌། བཏུང་བ་དག་ཀྱང་ཡིད་ལ་བསམ་པ་ཙམ་གྱིས་འབྱོར་པར་འགྱུར་རོ། །འཇིག་རྟེན་གྱི་<line/>
ཁམས་དེར་ནི། ཉན་ཐོས་དང༌། རང་སངས་རྒྱས་དག་གི་མིང་ཡང་འབྱུང་བར་མི་འགྱུར་རོ། །བྱང་ཆུབ་སེམས་དཔའ་དེ་དག་ཀྱང་ཆོས་ཀྱི་དགའ་བ་སྣ་ཚོགས་དང༌། ཆོས་ཀྱི་རྣམ་པར་<line/>
གྲོལ་བ་སྣ་ཚོགས་དང༌། བསམ་གཏན་དང༌། ཏིང་འཛིན་དང༌། སྙོམས་པར་འཇུག་པ་སྣ་ཚོགས་དང༌། རྫུ་འཕྲུལ་གྱི་རྣམ་པར་འཕྲུལ་པའི་བཀོད་པ་སྣ་ཚོགས་དག་གིས་<line/>
དགའ་མགུར་སྤྱོད་པར་འགྱུར་ཏེ། ཆོས་ཀྱི་རབ་ཏུ་དགའ་བ་དང༌། མཆོག་ཏུ་དགའ་བ་དང༌། དགའ་བ་དག་གིས་དགའ་བར་འགྱུར་བ་མ་གཏོགས་པར་ཚོར་བ་གཞན་དག་མྱོང་<line/>
བར་མི་འགྱུར་བས། དེའི་ཕྱིར་འཇིག་རྟེན་གྱི་ཁམས་དེ་དགའ་བ་བཀོད་པ་ཞེས་བྱ་བར་འགྱུར་རོ། །དེ་བཞིན་གཤེགས་པ་དེའི་ཚེའི་ཚད་ནི། ལོ་བྱེ་བ་ཕྲག་དྲུག་ཅུར་འགྱུར་རོ། །<line/>
དེའི་བྱང་ཆུབ་སེམས་དཔའི་དགེ་འདུན་བྱང་ཆུབ་སེམས་དཔའ་རབ་ཏུ་བྱུང་བ་ནི། བྱང་ཆུབ་སེམས་དཔའ་བྱེ་བ་ཕྲག་དྲུག་ཅུར་འགྱུར་རོ། །དེའི་བྱང་ཆུབ་སེམས་དཔའ་ཁྱིམ་ན་གནས་<line/>
པ་ནི༑ དཔག་ཏུ་མེད་པར་འགྱུར་རོ། །དེ་བཞིན་གཤེགས་པ་རིན་ཆེན་བཀོད་པ་དེ་གང་གི་ཚེ་བྱང་ཆུབ་སེམས་དཔའ་དེ་དག་ལ་ཆོས་སྟོན་པར་འགྱུར་བ་དེའི་ཚེ་སྟེང་གི་བར་སྣང་<line/>
</page>
<page index="53" id="255B">ལ་ཏ་ལ་བྱེ་བ་ཕྲག་བརྒྱད་ཅུ་ཙམ་དུ་ནམ་མཁའ་ལ་མངོན་པར་འཕགས་ཏེ་སྟེང་གི་འཇིག་རྟེན་གྱི་ཁམས་སྐྱིལ་མོ་ཀྲུང་གཅིག་གིས་ཁྱབ་པར་བྱས་ནས་འོད་ཟེར་བརྒྱ་སྟོང་དག་གིས་<line/>
སངས་རྒྱས་ཀྱི་ཞིང་དེར་སྣང་བས་ཁྱབ་པར་བྱས་ཤིང་ལྷའི་མེ་ཏོག་དང༌། སྤོས་དང༌། ཕྱེ་མའི་ཆར་དག་མངོན་པར་རབ་ཏུ་ཕབ་ནས་ལྷའི་སིལ་སྙན་དང༌། ཕེག་རྡོབ་པ་དང༌། གླུ་<line/>
དབྱངས་བརྒྱ་སྟོང་དག་གི་སྒྲ་ཕྱུང་སྟེ། ཐམས་ཅད་དང་ལྡན་པའི་སངས་རྒྱས་ཀྱི་ཞིང་དེ་སྒྲས་གོ་བར་བྱས་ནས་བྱང་ཆུབ་སེམས་དཔའ་དེ་དག་ལ་འདི་ལྟ་སྟེ། མི་ཟད་པའི་སྒོ་ཞེས་བྱ་<line/>
བའི་གཟུངས་ཀྱི་སྒོའི་ཆོས་སྟོན་པར་འགྱུར་རོ། །དེ་ལ་མི་ཟད་པའི་གཟུངས་ཀྱི་སྒོ་གང་ཞེ་ན། འདི་ལྟ་སྟེ། ལུས་དང་སེམས་དབེན་པ་ཉིད་དུ་སྟོན་པར་བྱེད་པ་ཆོས་ཐམས་ཅད་ཀྱི་<line/>
དཔེན་པའི་སྒོ་དང༌། ཆོས་རྣམས་ཀྱི་ངེས་པར་རྟོག་པ་ཉིད་སྟོན་པར་བྱེད་པ་ཆོས་ཐམས་ཅད་ལ་སོ་སོར་རྟོག་པའི་སྒོ་དང༌། ཆོས་རྣམས་ཀྱི་ཉེ་བར་ཞི་བ་སྟོན་པར་བྱེད་པ་<line/>
ཆོས་ཐམས་ཅད་ཀྱི་ཚུལ་བཞིན་ལ་རབ་ཏུ་སྦྱོར་བའི་སྒོ་དང༌། ཆོས་རྣམས་ཀྱི་ཁ་ན་མ་ཐོ་བ་མེད་པ་སྟོན་པར་བྱེད་པ་ཆོས་ཐམས་ཅད་ཀྱི་ཡང་དག་པའི་ནན་ཏན་གྱི་སྒོ་དང༌། ཆོས་<line/>
རྣམས་ཀྱི་ཤེས་པའི་སྣང་བ་སྟོན་པར་བྱེད་པ་ཆོས་ཐམས་ཅད་ཀྱི་སྣང་བའི་སྒོ་དང༌། ཆོས་རྣམས་ཀྱི་བྱེ་བྲག་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་མཉམ་པ་ཉིད་ཀྱི་<line/>
</page>
<page index="54" id="256A">༄༅། །སྒོ་དང༌། ཆོས་རྣམས་ཀྱི་རྣམ་པར་གཡེང་བ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ཞི་གནས་ཀྱི་སྒོ་དང༌། ཆོས་ཐམས་ཅད་ཀྱི་འགལ་<line/>
བ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ལྷག་མཐོང་གི་སྒོ་དང༌། ཆོས་རྣམས་ཀྱི་འཁྲུག་པ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ངེས་པར་སེམས་པའི་སྒོ་<line/>
དང༌། ཆོས་རྣམས་ཀྱི་མི་བརྗེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་དྲན་པའི་སྒོ་དང༌། ཆོས་རྣམས་ཀྱི་དོན་རྟོགས་པ་སྟོན་པར་བྱེད་པ་ཆོས་ཐམས་ཅད་ཀྱི་རྟོགས་པའི་<line/>
སྒོ་དང༌། ཆོས་རྣམས་ཀྱི་ཡིད་རྣམ་པར་དག་པ་སྟོན་པར་བྱེད་པ་ཆོས་ཐམས་ཅད་ཀྱི་བློ་གྲོས་ཀྱི་སྒོ་དང༌། ཆོས་རྣམས་ཀྱི་ལྟ་བའི་རྣམ་པ་ཐམས་ཅད་ཡང་དག་པར་འཇོམས་<line/>
པ་སྟོན་པར་བྱེད་པ་ཆོས་ཐམས་ཅད་ཀྱི་སྟོང་པ་ཉིད་ཀྱི་སྒོ་དང༌། ཆོས་རྣམས་ཀྱི་ཞི་བ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་མཚན་མ་མེད་པའི་སྒོ་དང༌། ཆོས་རྣམས་ཀྱི་<line/>
འགྲོ་བ་ཐམས་ཅད་ཡང་དག་པར་གཅོད་པ་སྟོན་པར་བྱེད་པ་ཆོས་ཐམས་ཅད་ཀྱི་སྨོན་པ་མེད་པའི་སྒོ་དང༌། ཆོས་རྣམས་ཀྱི་མངོན་པར་འདུ་བྱེད་པ་དང་བྲལ་བ་སྟོན་པར་བྱེད་<line/>
པ་ཆོས་ཐམས་ཅད་ཀྱི་མངོན་པར་འདུ་བྱེད་པ་མེད་པའི་སྒོ་དང༌། ཆོས་རྣམས་ཀྱི་མངོན་པར་འགྲུབ་པ་མེད་པ་སྟོན་པར་བྱེད་པ་ཆོས་ཐམས་ཅད་ཀྱི་སྐྱེ་བ་མེད་པའི་སྒོ་དང༌། ཆོས་<line/>
</page>
<page index="55" id="256B">རྣམས་ཀྱི་གཉིས་སུ་མེད་པའི་ཆོས་ཉིད་སྟོན་པར་བྱེད་པ་ཆོས་ཐམས་ཅད་ཀྱི་འབྱུང་བ་མེད་པའི་སྒོ་དང༌། ཆོས་རྣམས་ཀྱི་རྟོགས་པ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་འདོད་<line/>
ཆགས་དང་བྲལ་བའི་སྒོ་དང༌། ཆོས་རྣམས་ཀྱི་མངོན་སུམ་གྱི་ཤེས་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་སྤྲོས་པ་མེད་པའི་སྒོ་དང༌། ཆོས་རྣམས་ཀྱི་གཉིས་དང་བྲལ་བ་སྟོན་པར་<line/>
བྱེད་པ་ཆོས་ཐམས་ཅད་ཀྱི་གཉིས་སུ་མེད་པ་ཉིད་ཀྱི་སྒོ་དང༌། ཆོས་རྣམས་ཀྱི་གཡོ་བ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་རྟེན་པ་མེད་པའི་སྒོ་དང༌། ཆོས་རྣམས་ཀྱི་སེམས་<line/>
ཅན་མཉམ་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་སེམས་ཅན་མེད་པ་ཉིད་ཀྱི་སྒོ་དང༌། ཆོས་རྣམས་ཀྱི་འགྱུར་བ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་བྱེད་པ་མེད་པའི་<line/>
སྒོ་དང༌། ཆོས་རྣམས་ཀྱི་སྤྱོད་པ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་གཟུང་བ་མེད་པའི་སྒོ་དང༌། ཆོས་རྣམས་ཀྱི་གཞི་ཡང་དག་པར་འཇོམས་པ་སྟོན་པར་བྱེད་པ་<line/>
ཆོས་ཐམས་ཅད་ཀྱི་གཞི་མེད་པའི་སྒོ་དང༌། ཆོས་རྣམས་ཀྱི་ལྷག་པར་བྱེད་པ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ངེས་པའི་སྒོ་དང༌། ཆོས་ཐམས་ཅད་ཀྱི་འབྲས་བུ་<line/>
འགྲུབ་བསྟོན་པར་བྱེད་པ་ཆོས་ཐམས་ཅད་ཀྱི་རྒྱུའི་སྒོ་དང༌། ཆོས་རྣམས་ཀྱི་མི་བརྗེད་བ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་མངོན་པར་བརྩོན་པའི་སྒོ་དང༌། ཆོས་རྣམས་ཀྱི་<line/>
</page>
<page index="56" id="257A">༄༅། །ཀུན་ནས་ལྡང་བ་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ངེས་པར་འབྱུང་བའི་སྒོ་དང༌། ཆོས་རྣམས་ཀྱི་མ་ནོར་བ་དེ་བཞིན་ཉིད་སྟོན་པར་<line/>
བྱེད་པ་ཆོས་ཐམས་ཅད་ཀྱི་དེ་བཞིན་ཉིད་ཀྱི་སྒོ་དང༌། ཆོས་རྣམས་ཀྱི་དབྱེར་མེད་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ཡང་དག་པའི་མཐའི་སྒོ་དང༌། ཆོས་རྣམས་ཀྱི་རོ་<line/>
གཅིག་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ཆོས་ཀྱི་དབྱིངས་ཀྱི་སྒོ་དང༌། ཆོས་རྣམས་ཀྱི་དུས་གསུམ་མཉམ་པ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་ཡང་དག་<line/>
པ་ཇི་ལྟ་བ་བཞིན་གྱི་སྒོ་དང༌། ཆོས་རྣམས་ཀྱི་སྒྲ་དབྱངས་དང༌། ཚིག་གི་ལམ་གྱིས་བརྗོད་པ་ཐམས་ཅད་ལ་མངོན་པར་ཞེན་པ་མེད་པ་ཉིད་སྟོན་པར་བྱེད་པ་ཆོས་ཐམས་<line/>
ཅད་ཀྱི་བརྗོད་དུ་མེད་པའི་དོན་གྱི་སྒོ་དང༌། ཆོས་རྣམས་ཀྱི་ཉེ་བར་ཞི་བ་ཉིད་སྟོན་པར་བྱེད་པ་ཆོས་ཐམས་ཅད་ཀྱི་བསམ་གཏན་གྱི་སྒོ་དང༌། ཆོས་རྣམས་ཀྱི་གང་ཟག་མེད་པ་<line/>
ཉིད་སྟོན་པར་བྱེད་པ་ཆོས་ཐམས་ཅད་ཀྱི་ཆོས་ཉིད་ཀྱི་སྒོ་དང༌། ཆོས་རྣམས་ཀྱི་ཆོས་མཉམ་པ་ཉིད་རྟོགས་པ་སྟོན་པར་བྱེད་པ་ཆོས་ཐམས་ཅད་ཀྱི་བྱང་ཆུབ་ཀྱི་སྒོ་སྟེ། ཀུན་དགའ་<line/>
བོ༑ དེ་ལྟར་དེ་བཞིན་གཤེགས་པ་རིན་ཆེན་བཀོད་པ་དེ་ནམ་མཁའི་དཀྱིལ་དེ་ཉིད་ལས་མ་བཞེངས་པར་བྱང་ཆུབ་སེམས་དཔའ་དེ་དག་ལ་མི་ཟད་པའི་སྒོའི་གཟུངས་ཀྱི་<line/>
</page>
<page index="57" id="257B">སྒོ་དེ་དག་རྒྱ་ཆེར་ཡང་དག་པར་རབ་ཏུ་སྟོན་པར་འགྱུར་ཏེ། དེར་ཡང་བྱང་ཆུབ་སེམས་དཔའ་དཔག་ཏུ་མེད་གྲངས་མེད་པ་དག་གིས་བཟོད་པ་ཐོབ་པར་འགྱུར་རོ། །དེ་ནས་བཅོམ་<line/>
ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། གང་ལ་དེ་བཞིན་གཤེགས་པ་རྣམས་ལྷུན་གྱིས་གྲུབ་ཅིང་མངོན་པར་འདུ་<line/>
མཛད་པ་མི་མངའ་བས་འདས་པ་དང༌། མ་བྱོན་པ་དང༌། ད་ལྟར་བྱུང་བའི་ཆོས་རྣམས་ལ་ཐོགས་པ་མི་མངའ་བའི་ཡེ་ཤེས་གཟིགས་པ་འཇུག་པ་ནི། ངོ་མཚར་ལགས་སོ། །<line/>
བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། གང་དེ་བཞིན་གཤེགས་པ་རྣམས་ལྷུན་གྱིས་གྲུབ་ཅིང་མངོན་པར་འདུ་མཛད་པ་མི་མངའ་བས་འདས་པ་དང༌།<line/>
མ་འོངས་པ་དང༌། ད་ལྟར་བྱུང་བའི་ཆོས་རྣམས་ལ་ཐོགས་པ་མི་མངའ་བའི་ཡེ་ཤེས་གཟིགས་པ་འཇུག་པ་དེ་ནི། མ་འདྲེས་པ་ཡིན་ནོ། །དེ་ནས་ཚེ་དང་ལྡན་པ་ཀུན་<line/>
དགའ་བོས་ལྷའི་བུ་རིན་ཆེན་མཆོག་ལ་འདི་སྐད་ཅེས་སྨྲས་སོ། །ལྷའི་བུ། ཁྱོད་དེ་བཞིན་གཤེགས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་<line/>
ནི༑ ཁྱོད་ཀྱིས་སྙེད་པ་ལེགས་པར་རྙེད་དོ། །ལྷའི་བུས་སྨྲས་པ། བཙུན་པ་ཀུན་དགའ་བོ། འདི་ལ་ནི། གང་ལུང་བསྟན་པའི་ཆོས་གང་ཡང་དམིགས་སུ་མེད་དོ། །དེ་ཅིའི་<line/>
</page>
<page index="58" id="258A">༄༅། །ཕྱིར་ཞེ་ན། གཟུགས་བྱང་ཆུབ་སེམས་དཔའ་མ་ཡིན་པས་གཟུགས་ཀྱང་ལུང་བསྟན་དུ་མེད་ལ། ཚོར་བ་དང༌། འདུ་ཤེས་དང༌། འདུ་བྱེད་<line/>
རྣམས་དང༌། རྣམ་པར་ཤེས་པ་བྱང་ཆུབ་སེམས་དཔའ་མ་ཡིན་པས་རྣམ་པར་ཤེས་པ་ཡང་ལུང་བསྟན་དུ་མེད་པ་དང༌། སའི་ཁམས་བྱང་ཆུབ་སེམས་དཔའ་མ་ཡིན་པས་སའི་<line/>
ཁམས་ཀྱང་ལུང་བསྟན་དུ་མེད་པ་དང༌། ཆུའི་ཁམས་དང༌། མེའི་ཁམས་དང༌། རླུང་གི་ཁམས་བྱང་ཆུབ་སེམས་དཔའ་མ་ཡིན་པས་རླུང་གི་ཁམས་ཀྱང་ལུང་བསྟན་དུ་<line/>
མེད་པ་དང༌། མིག་བྱང་ཆུབ་སེམས་དཔའ་མ་ཡིན་པས་མིག་ཀྱང་ལུང་བསྟན་དུ་མེད་པ་དང༌། རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་བྱང་ཆུབ་སེམས་དཔའ་མ་<line/>
ཡིན་པས་ཡིད་ཀྱང་ལུང་བསྟན་དུ་མེད་པ་དང༌། མིང་དང་གཟུགས་བྱང་ཆུབ་སེམས་དཔའ་མ་ཡིན་པས་མིང་དང་གཟུགས་ཀྱང་ལུང་བསྟན་དུ་མེད་པ་དང༌། འདས་པ་དང༌།<line/>
མ་འོངས་པ་དང༌། ད་ལྟར་བྱུང་བ་བྱང་ཆུབ་སེམས་དཔའ་མ་ཡིན་པས་དུས་གསུམ་ཡང་ལུང་བསྟན་དུ་མེད་པ་དང༌། རྒྱུ་དང་ལྟ་བ་བྱང་ཆུབ་སེམས་དཔའ་མ་ཡིན་པས་རྒྱུ་དང་ལྟ་<line/>
བུ་ཡང་ལུང་བསྟན་དུ་མེད་པ་དང༌། འབྱུང་བ་དང་འཇིག་པ་བྱང་ཆུབ་སེམས་དཔའ་མ་ཡིན་པས་འབྱུང་བ་དང་འཇིག་པ་ཡང་ལུང་བསྟན་དུ་མེད་པའི་ཕྱིར་རོ། །བཙུན་པ་ཀུན་དགའ་<line/>
</page>
<page index="59" id="258B">བོ༑ བྱང་ཆུབ་སེམས་དཔའ་ཞེས་བྱ་བ་དེ་ནི། བརྡའི་གཞིའི་ཚིག་བླ་དྭགས་ཡིན་ནོ། །དེ་ནི། ཉེ་བར་ཞི་བའི་གཞི་ཡིན་ཏེ། ཆོས་གང་ཤིན་ཏུ་ཉེ་བར་ཞི་བ་དེ་ལ་ནི། ལུང་བསྟན་པ་གང་<line/>
ཡང་མེད་དོ། །བཙུན་པ་ཀུན་དགའ་བོ། ལུང་བསྟན་པ་ཞེས་བྱ་བ་དེ་ནི། ཆོས་ཐམས་ཅད་གཟུང་དུ་མེད་པའི་ཚིག་བླ་དྭགས་ཡིན་ཏེ། བཙུན་པ་ཀུན་དགའ་བོ། གང་གི་ཚེ་བྱང་<line/>
ཆུབ་སེམས་དཔའ་ནང་ངམ། ཕྱི་རོལ་ལམ། དགེ་བའམ། མི་དགེ་བའམ། འདུས་བྱས་སམ། འདུས་མ་བྱས་ཀྱི་ཆོས་གང་ཡང་ཡོངས་སུ་འཛིན་པར་མི་བྱེད་ན། དེའི་འོག་<line/>
ཏུ་ལུང་བསྟན་པར་འགྱུར་ཏེ། བཙུན་པ་ཀུན་དགའ་བོ། བྱང་ཆུབ་སེམས་དཔའ་རྣམས་ཀྱི་ལུང་བསྟན་པ་ཞེས་བྱ་བ་ནི། ཆོས་ཐམས་ཅད་ཡོངས་སུ་གཟུང་དུ་མེད་པར་ལུང་བསྟན་<line/>
པ་ཡིན་ནོ། །ལུང་བསྟན་པ་ནི། ཆོས་ཐམས་ཅད་རྗེས་སུ་གཟུང་དུ་མེད་པར་ལུང་བསྟན་པ་ཡིན་ནོ། །ལུང་བསྟན་པ་ནི། ཆོས་ཐམས་ཅད་གནས་མེད་པར་ལུང་བསྟན་པ་ཡིན་<line/>
ནོ༑ ༑ལུང་བསྟན་པ་ནི། ཆོས་ཐམས་ཅད་སྐྱེ་བ་མེད་པར་ལུང་བསྟན་པ་ཡིན་ནོ། །ལུང་བསྟན་པ་ནི། ཆོས་ཐམས་ཅད་རྟོག་པ་མེད་པ་དང༌། རྣམ་པར་རྟོག་པ་མེད་པར་ལུང་བསྟན་<line/>
པ་ཡིན་ཏེ། བཙུན་པ་ཀུན་དགའ་བོ། བྱང་ཆུབ་སེམས་དཔའ་རྣམས་ཀྱི་ལུང་བསྟན་པ་ནི། དེ་ལྟ་བུ་ཡིན་ནོ། །དེ་ནས་བཅོམ་ལྡན་འདས་ཀྱིས་ལྷའི་བུ་རིན་ཆེན་མཆོག་ལ་ལེགས་<line/>
</page>
<page index="60" id="259A">༄༅། །སོ༑ ༑ཞེས་བྱ་བ་བྱིན་ཏེ། ལྷའི་བུ། ལེགས་སོ། །ལེགས་སོ། །དེ་ལྟ་བུའི་ཆོས་རྟོགས་པའི་བྱང་ཆུབ་སེམས་དཔའ་ནི། སངས་རྒྱས་བཅོམ་ལྡན་<line/>
འདས་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་ཏོ། །གཏམ་འདི་བརྗོད་པར་གྱུར་པ་ན་བདུད་སྡིག་ཅན་དཔུང་དང་བཅས། བཞོན་པ་དང་བཅས།<line/>
འཁོར་དང་བཅས་པར་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་ཀྱང་བཅོམ་ལྡན་འདས་ལ་བདུད་<line/>
སྡིག་ཅན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅིའི་སླད་དུ་བྱང་ཆུབ་སེམས་དཔའ་ལུང་སྟོན་པར་མཛད་ཅིང་ཉན་ཐོས་ལུང་སྟོན་པར་མི་མཛད་ལགས།<line/>
དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བདུད་སྡིག་ཅན་ལ་འདི་སྐད་ཅེས་བཀའ་སྩལ་ཏོ། །སྡིག་ཅན། བྱང་ཆུབ་སེམས་དཔའ་ནི། སྟོང་གསུམ་གྱི་སྟོང་<line/>
ཆེན་པོའི་འཇིག་རྟེན་གྱི་ཁམས་ན་ལྷ་དང༌། མི་རྣམས་ཀྱིས་ལེགས་པར་རྟོགས་ཤིང་རིག་པ་ཡིན་པས་ན། དེའི་ཕྱིར་བྱང་ཆུབ་སེམས་དཔའ་ལུང་སྟོན་པར་མཛད་ཀྱི། ཉན་<line/>
ཐོས་ནི༑ ལྷ་དང༌། མི་རྣམས་ཀྱིས་རིག་པ་མ་ཡིན་པས། དེའི་ཕྱིར་ཉན་ཐོས་ལུང་སྟོན་པར་མི་མཛད་དོ། །བདུད་སྡིག་ཅན། བྱང་ཆུབ་སེམས་དཔའ་ལུང་བསྟན་ན་ནི།<line/>
</page>
<page index="61" id="259B">སེམས་ཅན་མང་པོ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱེད་ཀྱི། ཉན་ཐོས་ལུང་བསྟན་པས་ནི། དེ་ལྟ་མ་ཡིན་ལ། ཐེག་པ་ཆེན་པོ་<line/>
ལ་ཡང་དག་པར་ཞུགས་པའི་སེམས་ཅན་རྣམས་ཀྱང་ཕྱིར་ལྡོག་པར་འགྱུར་བས་ན། དེའི་ཕྱིར་བྱང་ཆུབ་སེམས་དཔའ་ལུང་སྟོན་པར་མཛད་ཀྱི། ཉན་ཐོས་ལུང་སྟོན་པར་ནི། མི་<line/>
མཛད་དོ། །དེ་ནས་འཇམ་དཔལ་གཞོན་ནུར་གྱུར་པས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། ཁྱོད་ཅིའི་ཕྱིར་འཁོར་འདིར་འོངས། དེ་སྐད་ཅེས་སྨྲས་པ་<line/>
དང༌། བདུད་སྡིག་ཅན་གྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། གང་གི་ཚེ་བཅོམ་ལྡན་འདས་ཀྱིས་ལྷའི་བུའི་རིན་ཆེན་མཆོག་འདི་<line/>
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་བཀོད་པ་ཞེས་བྱ་བར་འགྱུར་རོ། །ཞེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
ལུང་བསྟན་པའི་ཚེ་དེ་ལུང་བསྟན་པའི་སྒྲས་བདག་གི་གནས་དག་དང༌། གཞལ་མེད་ཁང་ཐམས་ཅད་དང༌། སྐར་ཁུང་དང༌། རྟ་བབས་ཐམས་ཅད་དང༌། རིན་པོ་ཆེའི་ཤིང་<line/>
ལྗོན་པ་དང༌། དགའ་ཞིང་རྩེ་བའི་ལོངས་སྤྱོད་ཀྱི་གནས་ཐམས་ཅད་ལས་འདི་སྐད་དུ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་ལྷའི་བུ་རིན་ཆེན་མཆོག་ནི།<line/>
</page>
<page index="62" id="260A">༄༅། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཟིན་ཏོ། །བྱང་ཆུབ་སེམས་དཔའ་གཞན་དག་ཀྱང་ལུང་བསྟན་དུ་འོང་གི་<line/>
སྡིག་ཅན་ཁྱོད་སོང་ཞིག་ཅེས་སྒྲ་བྱུང་ངོ༌། །འཇམ་དཔལ་གྱིས་སྨྲས་པ། སྡིག་ཅན། ཁྱོད་བྱང་ཆུབ་སེམས་དཔའ་རྣམས་ལུང་བསྟན་པས་ཡིད་མ་རངས་པར་གྱུར་ཏམ།<line/>
བདུད་སྡིག་ཅན་གྱིས་སྨྲས་པ། འཇམ་དཔལ། །གལ་ཏེ་ཛམྦུའི་གླིང་ན་སེམས་ཅན་ཇི་སྙེད་པ་རྣམས་དགྲ་བཅོམ་པ་ཉིད་དུ་ལུང་བསྟན་ན་ནི། བདག་ཀྱང་ཡིད་རངས་<line/>
པར་འགྱུར་གྱི། བྱང་ཆུབ་སེམས་དཔའ་ནི། གཅིག་ཅིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཀྱང་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། འཇམ་<line/>
དཔལ༑ གང་གི་ཚེ་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དེའི་ཚེ་བདག་གི་གནས་ཐམས་ཅད་སྤ་བཀོང་བའི་ཕྱིར་ཏེ།<line/>
འདི་ལྟར་བྱང་ཆུབ་སེམས་དཔའ་དེས་ནི། སེམས་ཅན་ཚད་མེད་གྲངས་མེད་པ་དག་ཐེག་པ་གསུམ་པོ་དག་གིས་ཁམས་གསུམ་ནས་ངེས་པར་འབྱིན་པར་འགྱུར་བས།<line/>
འཇམ་དཔལ། དེ་ལྟར་ན། བདག་གི་ཡིད་ལ་གཅགས་པ་ཆེན་པོར་གྱུར་ཏོ། །འཇམ་དཔལ་གྱིས་སྨྲས་པ། སྡིག་ཅན། ཁྱོད་འོངས་ཀྱང་རུང༌། མ་འོངས་ཀྱང་རུང་སྟེ།<line/>
</page>
<page index="63" id="260B">སྡིག་ཅན༑ ཁྱོད་ཀྱིས་ནི། ལྷག་པའི་བསམ་པས་ཡང་དག་པར་ཞུགས་ཤིང་ཐབས་ལ་མཁས་པ་དང་ལྡན་ལ། ཤེས་རབ་ཀྱི་ཕ་རོལ་ཏུ་ཕྱིན་པས་ངེས་པར་བྱུང་བའི་བྱང་ཆུབ་སེམས་<line/>
དཔའ་ལ་བར་ཆད་བྱ་བར་མི་ནུས་སོ། །དེ་ཅིའི་ཕྱིར་ཞེ་ན། ལྷག་པའི་བསམ་པས་ཡང་དག་པར་ཞུགས་པ་དང༌། ཐབས་ལ་མཁས་པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པས་ངེས་<line/>
པར་བྱུང་བའི་བྱང་ཆུབ་སེམས་དཔའ་ནི། བདུད་ཀྱི་ལམ་ལས་ཡང་དག་པར་འདས་པའི་ཕྱིར་རོ། །དེ་ནས་སངས་རྒྱས་ཀྱི་མཐུས་བདུད་སྡིག་ཅན་གྱིས་འཇམ་དཔལ་གཞོན་ནུར་<line/>
གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། ཇི་ལྟར་ན། བྱང་ཆུབ་སེམས་དཔའ་ལྷག་པའི་བསམ་པས་ཡང་དག་པར་ཞུགས་པ་དང༌། ཐབས་ལ་མཁས་པ་དང༌། ཤེས་རབ་<line/>
ཀྱི་ཕ་རོལ་ཏུ་ཕྱིན་པས་ངེས་པར་བྱུང་བ་ཡིན། འཇམ་དཔལ་གྱིས་སྨྲས་པ། སྡིག་ཅན། གང་གི་ཚེ་བྱང་ཆུབ་སེམས་དཔའ་ཉི་ཆེ་བའི་སྤྱོད་པ་ཐམས་ཅད་ལ་ལྷག་པར་མི་སྤྱོད་<line/>
པ་དེ་ལྟ་བུ་ནི། ལྷག་པའི་བསམ་པས་ཡང་དག་པར་ཞུགས་པ་ཡིན་ནོ། །གང་གི་ཚེ་ཉོན་མོངས་པ་ཐམས་ཅད་དང༌། བདུད་ཀྱི་ལས་ཐམས་ཅད་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ལ་ཕན་པར་མཐོང་བ་དེ་ལྟ་བུ་ནི། ཐབས་ལ་མཁས་པ་ཡིན་ནོ། །གང་གི་ཚེ་ཉོན་མོངས་པ་ཐམས་ཅད་དང་ལྷན་ཅིག་མི་གནས་པ་དེ་ལྟ་བུ་ནི། ཤེས་རབ་<line/>
</page>
<page index="64" id="261A">༄༅། །ཀྱི་ཕ་རོལ་ཏུ་ཕྱིན་པས་ངེས་པར་བྱུང་བ་ཡིན་ནོ། །སྡིག་ཅན། གཞན་ཡང་གང་གི་ཚེ་བྱང་ཆུབ་སེམས་དཔའ་ལྷག་པའི་བསམ་པས་སེམས་ཅན་ཐམས་<line/>
ཅད་བསྒྲལ་བའི་ཕྱིར་གོ་ཆ་ཆེན་པོ་བགོས་པ་དེ་ལྟ་བུ་ནི། ལྷག་པའི་བསམ་པས་ཡང་དག་པར་ཞུགས་པ་ཡིན་ནོ། །གང་གི་ཚེ་བསྡུ་བའི་དངོས་པོ་བཞིས་སེམས་ཅན་རྣམས་<line/>
སྡུད་པ་དེ་ལྟ་བུ་ནི། ཐབས་མཁས་པ་ཡིན་ནོ། །གང་གི་ཚེ་སེམས་ཅན་ཐམས་ཅད་ལ་ཤིན་ཏུ་ཡོངས་སུ་མྱ་ངན་ལས་འདས་པའི་ངོ་བོ་ཉིད་དུ་སོ་སོར་རྟོག་པ་དེ་ལྟ་བུ་ནི། ཤེས་<line/>
རབ་ཀྱི་ཕ་རོལ་ཏུ་ཕྱིན་པས་ངེས་པར་བྱུང་བ་ཡིན་ནོ། །སྡིག་ཅན། གཞན་ཡང་གང་གི་ཚེ་བྱང་ཆུབ་སེམས་དཔའ་ནང་དང་ཕྱིའི་དངོས་པོ་རྣམས་ལ་མི་ལྟ་བར་གྱུར་ཅིང་བྱང་<line/>
ཆུབ་ཀྱི་སེམས་ཀྱི་ལྷག་པའི་བསམ་པས་བདོག་པ་ཐམས་ཅད་ཡོངས་སུ་གཏོང་བ་དེ་ལྟ་བུ་ནི། ལྷག་པའི་བསམ་པས་ཡང་དག་པར་ཞུགས་པ་ཡིན་ནོ། །གང་གི་ཚེ་སེམས་<line/>
ཅན་ཐམས་ཅད་ལ་སྦྱིན་གནས་སུ་འདུ་ཤེས་སྐྱེད་པར་བྱེད་པ་དེ་ལྟ་བུ་ནི། ཐབས་ལ་མཁས་པ་ཡིན་ནོ། །གང་གི་ཚེ་སྦྱིན་པ་པོ་དང་ལེན་པ་པོ་ཡང་དག་པའི་མཐའ་དང་མཉམ་<line/>
པ་ཉིད་དུ་མོས་པ་དེ་ལྟ་བུ་ནི། ཤེས་རབ་ཀྱི་ཕ་རོལ་ཏུ་ཕྱིན་པས་ངེས་པར་བྱུང་བ་ཡིན་ནོ། །སྡིག་ཅན། གཞན་ཡང་གང་གི་ཚེ་བྱང་ཆུབ་སེམས་དཔའ་དགེ་བའི་རྩ་བ་བརྩམས་<line/>
</page>
<page index="65" id="261B">པ་དག་ལས་ཕྱིར་མི་ལྡོག་པ་དེ་ལྟ་བུ་ནི། ལྷག་པའི་བསམ་པས་ཡང་དག་པར་ཞུགས་པ་ཡིན་ནོ། །གང་གི་ཚེ་གཞན་གྱི་དོན་གྱིས་ཟིན་ཅིང་རང་གི་དོན་ལས་ལྡོག་པར་བྱེད་པ་དེ་ལྟ་<line/>
བུ་ནི། ཐབས་ལ་མཁས་པ་ཡིན་ནོ། །གང་གི་ཚེ་དོན་ལ་རྟོན་པ་ཡིན་གྱི་ཚིག་འབྲུ་ལ་རྟོན་པ་མ་ཡིན་པ་དེ་ལྟ་བུ་ནི། ཤེས་རབ་ཀྱི་ཕ་རོལ་ཏུ་ཕྱིན་པས་ངེས་པར་བྱུང་བ་ཡིན་ནོ། །སྡིག་<line/>
ཅན༑ གཞན་ཡང་གང་གི་ཚེ་བྱང་ཆུབ་སེམས་དཔས་སློང་བ་པོ་མཐོང་ན་ཁོང་ཁྲོ་བ་མེད་ཅིང་ཡིད་རངས་པར་བྱེད་པ་དེ་ལྟ་བུ་ནི། ལྷག་པའི་བསམ་པས་ཡང་དག་པར་ཞུགས་<line/>
པ་ཡིན་ནོ། །གང་གི་ཚེ་དགེ་བའི་རྩ་བ་ཡང་དག་པར་སྡུད་ཅིང་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་བར་བྱེད་པ་དེ་ལྟ་བུ་ནི། ཐབས་ལ་མཁས་པ་ཡིན་ནོ། །གང་གི་ཚེ་ཆོས་<line/>
ཐམས་ཅད་བྱང་ཆུབ་ཀྱི་རང་བཞིན་དུ་རབ་ཏུ་ཤེས་པ་དེ་ལྟ་བུ་ནི། ཤེས་རབ་ཀྱི་ཕ་རོལ་ཏུ་ཕྱིན་པས་ངེས་པར་བྱུང་བ་ཡིན་ནོ། །དེ་ནས་ལྷའི་བུ་རིན་ཆེན་མཆོག་གིས་འཇམ་<line/>
དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། གལ་ཏེ་བདུད་སྡིག་ཅན་དཔུང་དང་བཅས། བཞོན་པ་དང་བཅས། འཁོར་དང་བཅས། གནས་དང་<line/>
བཅས་པ་འདི་ལྟོ་བའི་ནང་དུ་བཅུག་ན་ནི། འདི་ཐེག་པ་ཆེན་པོ་ལ་ཡང་དག་པར་ཞུགས་པའི་རིགས་ཀྱི་བུ་དང་རིགས་ཀྱི་བུ་མོ་དག་ལ་བར་ཆད་བྱེད་པར་མི་འགྱུར་རོ། །འཇམ་<line/>
</page>
<page index="66" id="262A">༄༅། །དཔལ་གྱིས་སྨྲས་པ། རིགས་ཀྱི་བུ། བདུད་སྡིག་ཅན་ལྟོ་བའི་ནང་དུ་གཞུག་པ་ནི། བྱང་ཆུབ་སེམས་དཔའི་ཆ་མ་ཡིན་པས། རིགས་ཀྱི་བུ། ཁོ་<line/>
བོས་ཅི་ནས་ཀྱང་བདུད་སྡིག་ཅན་འདི་སངས་རྒྱས་ཀྱི་གཟུགས་ཀྱི་མཚན་གྱིས་ལེགས་པར་བརྒྱན་ཅིང་བདེ་བ་མཆོག་དང་ལྡན་པས་སེངྒེའི་ཁྲི་ལ་འདུག་སྟེ། སངས་རྒྱས་<line/>
ཀྱི་སྤོབས་པས་ཆོས་སྟོན་པར་འགྱུར་བ་དེ་ལྟར་བྱིན་གྱིས་བརླབ་པར་བྱའོ། །དེ་ནས་བདུད་སྡིག་ཅན་གྱིས་ཚིག་དེ་ཐོས་ནས་མི་སྣང་བར་བྱ་བར་འདོད་ཅིང་འབྲོས་པར་འདོད་<line/>
ན༑ འཇམ་དཔལ་གཞོན་ནུར་གྱུར་པའི་བྱིན་གྱི་རླབས་ཀྱིས་འཁོར་དེ་ནས་མི་སྣང་བར་བྱ་བ་དང༌། འབྲོས་པར་ཡང་མ་ནུས་སོ། །དེ་ནས་དེའི་ཚེ་འཇམ་དཔལ་གཞོན་<line/>
ནུར་གྱུར་པས་བསམ་པ་འདི་སྙམ་དུ་བསམ་སྟེ། བདུད་སྡིག་ཅན་སངས་རྒྱས་ཀྱི་གཟུགས་ཀྱི་མཚན་དང་ལྡན་ཞིང་སེངྒེའི་ཁྲི་ལ་འདུག་པར་ཐམས་ཅད་དང་ལྡན་པའི་<line/>
འཁོར་གྱིས་མཐོང་བར་བསམ་ནས་དེ་ནས་འཇམ་དཔལ་གཞོན་ནུར་གྱུར་པས་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། ཁྱོད་ཀྱིས་ནི། དེ་བཞིན་གཤེགས་<line/>
པ་རྣམས་ཀྱི་བྱང་ཆུབ་ཐོབ་སྟེ། ཁྱོད་ནི། སངས་རྒྱས་ཀྱི་གཟུགས་ཀྱི་མཚན་དང་ལྡན་ཞིང་སེངྒེའི་ཁྲི་ལ་འདུག་གོ །དེ་ནས་འཇམ་དཔལ་གཞོན་ནུར་གྱུར་པའི་བྱིན་གྱི་<line/>
</page>
<page index="67" id="262B">གླངས་ཀྱིས་བདུད་སྡིག་ཅན་གྱིས་འདི་སྐད་ཅེས་སྨྲས་སོ། །འཇམ་དཔལ། བཅོམ་ལྡན་འདས་ཉིད་ཀྱིས་ཀྱང་བྱང་ཆུབ་ལ་བརྙེས་ན། ཁོ་བོས་ལྟ་ཐོབ་པར་འགྱུར་རེ་སྐན། དེ་<line/>
ཅིའི་ཕྱིར་ཞེ་ན། བྱང་ཆུབ་ནི། ཐོབ་པའི་འདོད་ཆགས་དང་བྲལ་བའི་མཚན་ཉིད་ཡིན་པས་ན། འདོད་ཆགས་དང་བྲལ་བ་ལ་ནི། ཐོབ་པ་ཡང་མེད། མངོན་པར་རྟོགས་<line/>
པ་ཡང་མེད་དེ། བྱང་ཆུབ་ནི། འདུས་མ་བྱས་པ་ཐོབ་པ་ཡིན་ནོ། །དེ་ཡང་ཐོབ་པ་མེད་པ་ཉིད་ཀྱི་མཚན་ཉིད་ཡིན་པ་དང༌། བྱང་ཆུབ་ནི། སྟོང་པ་ཉིད་རྟོགས་པའི་མཚན་ཉིད་<line/>
ཡིན་པས་ན། སྟོང་པ་ཉིད་ཀྱིས་སྟོང་པ་ཉིད་མངོན་པར་རྫོགས་པར་འཚང་མི་རྒྱ་བ་དང༌། བྱང་ཆུབ་ནི། མཚན་མ་མེད་པའི་མཚན་ཉིད་ཡིན་པས་ན། མཚན་མ་མེད་<line/>
པས་མཚན་མ་མེད་པ་མངོན་པར་རྫོགས་པར་འཚང་མི་རྒྱ་བ་དང༌། བྱང་ཆུབ་ནི། སྨོན་པ་མེད་པའི་མཚན་ཉིད་ཡིན་པས་ན། སྨོན་པ་མེད་པས་སྨོན་མེད་པ་མངོན་པར་<line/>
རྫོགས་པར་འཚང་མི་རྒྱ་བ་དང༌། བྱང་ཆུབ་ནི། ཆོས་ཀྱི་དབྱིངས་ཀྱི་རང་བཞིན་ཡིན་པས་ན། རང་བཞིན་གྱིས་རང་བཞིན་མངོན་པར་རྫོགས་པར་འཚང་མི་རྒྱ་བ་དང༌།<line/>
བྱང་ཆུབ་ནི། དེ་བཞིན་ཉིད་དབྱེར་མེད་པའི་མཚན་ཉིད་ཡིན་པས་ན། དེ་བཞིན་ཉིད་ཀྱིས་དེ་བཞིན་ཉིད་མངོན་པར་རྫོགས་པར་འཚང་མི་རྒྱ་བ་དང༌། བྱང་ཆུབ་ནི། ཡང་དག་<line/>
</page>
<page index="68" id="263A">༄༅། །པའི་མཐའ་ལ་གནས་པ་ཡིན་པས་ན། ཡང་དག་པའི་མཐས་ཡང་དག་པའི་མཐའ་མངོན་པར་རྫོགས་པར་འཚང་མི་རྒྱ་བ་དང༌། བྱང་ཆུབ་ནི།<line/>
བདག་མེད་པ་དང༌། སེམས་ཅན་མེད་པ་དང༌། སྲོག་མེད་པ་དང༌། གསོ་བ་མེད་པ་དང༌། སྐྱེས་བུ་མེད་པ་དང༌། གང་ཟག་མེད་པའི་ངོ་བོ་ཉིད་ཡིན་པས་ན། དེ་ལ་ནི།<line/>
མངོན་པར་རྫོགས་པར་འཚང་རྒྱ་བ་གང་ཡང་མེད་པའི་ཕྱིར་རོ། །འཇམ་དཔལ། གཞན་ཡང་བྱང་ཆུབ་སེམས་དཔའ་གང་གིས་བྱང་ཆུབ་ཀྱི་མཚན་ཉིད་བསྟན་པ་འདི་ཐོས་<line/>
ནས་ཆོས་ཐམས་ཅད་ཀྱི་ངོ་བོ་ཉིད་ཀྱི་མཚན་ཉིད་རྣམ་པར་འཁྲུགས་པར་མི་བྱེད་པ་དེ་ནི། སངས་རྒྱས་ཉིད་ཡིན་པར་བརྗོད་པར་བྱའོ། །བདུད་ཀྱི་བསྟན་པ་འདི་བཤད་པ་<line/>
ན་བྱང་ཆུབ་སེམས་དཔའ་ལྔ་བརྒྱས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །དེ་ནས་ཚེ་དང་ལྡན་པ་ཤཱ་རདྭ་ཏིའི་བུས་འཇམ་དཔལ་གཞོན་ནུར་གྱུར་པ་ལ་འདི་སྐད་<line/>
ཅེས་སྨྲས་སོ། །འཇམ་དཔལ། ཁྱོད་ཀྱི་བྱིན་གྱི་རླབས་ཀྱིས་བདུད་སྡིག་ཅན་དེ་བཞིན་གཤེགས་པའི་ཁ་དོག་དང་གཟུགས་ཀྱི་མཚན་དང་ལྡན་ཞིང་སེངྒེའི་ཁྲི་ལ་འདུག་<line/>
ནས་ཟབ་མོའི་གནས་འདི་ལྟ་བུ་འདི་དག་སྟོན་པ་ནི། ངོ་མཚར་ཏོ། །འཇམ་དཔལ་གྱིས་སྨྲས་པ། བཙུན་པ་ཤཱ་རདྭ་ཏིའི་བུ། ཁོ་བོས་ནི། སེམས་མེད་པའི་དངོས་པོ་<line/>
</page>
<page index="69" id="263B">ཤིང་དང༌། རྩྭ་དང༌། ནགས་ཚལ་འདི་དག་ལ་དེ་ལྟ་དེ་ལྟར་བྱིན་གྱིས་བརླབས་ན་ཡང་འདི་དག་ཀྱང་དེ་ལྟ་བུའི་མཚན་དང་ལྡན་ཞིང་སངས་རྒྱས་ཀྱི་སྤོབས་པས་ཆོས་སྟོན་པར་<line/>
འགྱུར་རོ། །ཁོ་བོས་གནས་བརྟན་ཤཱ་རདྭ་ཏིའི་བུ་ཉིད་ལ་དེ་ལྟ་དེ་ལྟར་བྱིན་གྱིས་བརླབས་ན་ཡང་གནས་བརྟན་ཤཱ་རདྭ་ཏིའི་བུ་ཡང་སངས་རྒྱས་ཀྱི་གཟུགས་དང༌། སྐུའི་མཚན་དང་<line/>
ལྡན་ཞིང་སངས་རྒྱས་ཀྱི་སྤོབས་པས་ཆོས་སྟོན་པར་འགྱུར་རོ། །དེ་ནས་ཚེ་དང་ལྡན་པ་ཤཱ་རདྭ་ཏིའི་བུ་འདི་སྙམ་དུ་སེམས་ཏེ། བདག་ཀྱང་འཇམ་དཔལ་གཞོན་ནུར་གྱུར་པས་<line/>
སངས་རྒྱས་ཀྱི་གཟུགས་དང༌། སྐུའི་མཚན་དང་ལྡན་པར་བྱིན་གྱིས་བརླབས་ནས་ཉན་ཐོས་སྟོན་པའི་གཟུགས་སུ་གནས་པ་ནི། མི་མཐུན་པ་ཡིན་པས་བདག་འཁོར་འདི་ནས་<line/>
མི་སྣང་བར་བྱའོ། །སྙམ་དུ་བསམ་པ་དང༌། འཇམ་དཔལ་གཞོན་ནུར་གྱུར་པའི་བྱིན་གྱི་རླབས་ཀྱིས་དེས་མི་སྣང་བར་བྱེད་མ་ནུས་སོ། །དེ་ནས་འཇམ་དཔལ་གཞོན་ནུར་གྱུར་<line/>
པས་ཚེ་དང་ལྡན་པ་ཤཱ་རདྭ་ཏིའི་བུའི་སེམས་ཀྱི་ཡོངས་སུ་རྟོག་པ་སེམས་ཀྱིས་ཤེས་ནས་ཚེ་དང་ལྡན་པ་ཤཱ་རདྭ་ཏིའི་བུ་སངས་རྒྱས་ཀྱི་གཟུགས་དང༌། སྐུའི་མཚན་དང་ལྡན་ཞིང་<line/>
སེངྒེའི་ཁྲི་ལ་འདུག་པར་ཐམས་ཅད་དང་ལྡན་པའི་འཁོར་རྣམས་ཀྱིས་མཐོང་བར་བྱིན་གྱིས་བརླབས་སོ། །དེ་ནས་འཇམ་དཔལ་གཞོན་ནུར་གྱུར་པས་ཚེ་དང་ལྡན་པ་ཤཱ་རདྭ་ཏིའི་<line/>
</page>
<page index="70" id="264A">༄༅། །བུ་ལ་འདི་སྐད་ཅེས་སྨྲས་སོ། །བཙུན་པ་ཤཱ་རདྭ་ཏིའི་བུ། ཇི་ལྟར་དེ་བཞིན་གཤེགས་པ་ཆོས་སྟོན་པར་མཛད་པ་དེ་བཞིན་དུ་བདུད་སྡིག་ཅན་<line/>
དང་ལྷན་ཅིག་ཏུ་སྟོན་ཅིག །དེ་ནས་ཚེ་དང་ལྡན་པ་ཤཱ་རདྭ་ཏིའི་བུ་སངས་རྒྱས་ཀྱི་གཟུགས་དང༌། སྐུའི་མཚན་དང་ལྡན་པས་བདུད་སྡིག་ཅན་སངས་རྒྱས་ཀྱི་གཟུགས་དང༌།<line/>
སྐུའི་མཚན་དང་ལྡན་པ་ལ་འདི་སྐད་ཅེས་སྨྲས་སོ། །སྡིག་ཅན། དེ་བཞིན་གཤེགས་པ་རྣམས་ཀྱི་བྱང་ཆུབ་ནི། ཅི་ཞིག་གིས་རབ་ཏུ་ཕྱེ་བ་ཡིན། སྨྲས་པ། བཙུན་པ་<line/>
ཤཱ་རདྭ་ཏིའི་བུ། སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་ནི། ཆོས་ཐམས་ཅད་མཉམ་པ་ཉིད་དུ་རྟོགས་པས་རབ་ཏུ་ཕྱེ་བ་ཡིན་ནོ། །ཆོས་དང་ཆོས་མ་ཡིན་པ་<line/>
གཉིས་སུ་མེད་པར་རྟོགས་པས་རབ་ཏུ་ཕྱེ་བ་ཡིན་ནོ། །ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་དབང་བསྐུར་བས་རབ་ཏུ་ཕྱེ་བ་ཡིན་ནོ། །སེམས་ཅན་ཐམས་ཅད་ཀྱི་<line/>
སེམས་ཀྱི་སྤྱོད་པ་རྟོགས་པས་རབ་ཏུ་ཕྱེ་བ་ཡིན་ནོ། །དངོས་པོ་དང་དངོས་པོ་མེད་པ་ཐམས་ཅད་རྟོགས་པས་རབ་ཏུ་ཕྱེ་བ་ཡིན་ནོ། །དངོས་པོ་རྣམ་པར་འཇིག་པས་རབ་ཏུ་<line/>
ཕྱེ་བ་ཡིན་ནོ། །སྒོམ་པ་དང་དངོས་པོ་མེད་པས་རབ་ཏུ་ཕྱེ་བ་ཡིན་ཏེ། རབ་ཏུ་ཕྱེ་བ་ཡང་མ་ཡིན། རབ་ཏུ་མ་ཕྱེ་བ་ཡང་མ་ཡིན། རྒྱུ་བ་མེད་པ། རྒྱུ་བ་དང་བྲལ་བ། རྒྱུ་བ་<line/>
</page>
<page index="71" id="264B">ཐམས་ཅད་ཡང་དག་པར་ཆད་པ་སྟེ། འོང་བ་མེད་ཅིང་འགྲོ་བ་མེད་པ་ཡིན་ནོ། །དེ་ནས་བདུད་སྡིག་ཅན་གྱིས་ཚེ་དང་ལྡན་པ་ཤཱ་རདྭ་ཏིའི་བུ་ལ་འདི་སྐད་ཅེས་སྨྲས་སོ། །བཙུན་<line/>
པ་ཤཱ་རདྭ་ཏིའི་བུ། དེ་བཞིན་གཤེགས་པ་ཅི་ཞིག་ལ་གནས་པ་ཡིན། ཚེ་དང་ལྡན་པ་ཤཱ་རདྭ་ཏིའི་བུས་སྨྲས་པ། སྡིག་ཅན། དེ་བཞིན་གཤེགས་པ་ནི། འཁོར་བ་མཉམ་<line/>
པ་ཉིད་ལ་གནས་པ་ཡིན་ནོ། །མྱ་ངན་ལས་འདས་པའི་རློམ་སེམས་མེད་པ་ལ་གནས་པ་ཡིན་ནོ། །ལྟ་བའི་རྣམ་པ་ཐམས་ཅད་ཀྱི་ངོ་བོ་ཉིད་ཀྱི་མཚན་ཉིད་ལ་གནས་པ་ཡིན་ནོ། །<line/>
ཉོན་མོངས་པ་ཐམས་ཅད་ཀྱི་གནས་ལ་གནས་པ་ཡིན་ནོ། །ཆོས་ཐམས་ཅད་ཀྱི་ཡང་དག་པ་ཇི་ལྟ་བའི་རྩ་བའི་གནས་ལ་གནས་པ་ཡིན་ནོ། །འདུས་བྱས་དང་འདུས་མ་བྱས་གཉིས་<line/>
སུ་མེད་པའི་གནས་ལ་གནས་པ་ཡིན་ནོ། །གནས་ཐམས་ཅད་ལ་མི་གནས་པ་ལ་གནས་པ་ཡིན་ཏེ། སྡིག་ཅན། དེ་བཞིན་གཤེགས་པ་ནི། དེ་ལྟ་བུ་ལ་གནས་པ་ཡིན་ནོ།།<line/>
ཚེ་དང་ལྡན་པ་ཤཱ་རདྭ་ཏིའི་བུས་ཡང་བདུད་སྡིག་ཅན་ལ་འདི་སྐད་ཅེས་སྨྲས་སོ། །སྡིག་ཅན། བྱང་ཆུབ་ག་ལས་བཙལ་བར་བྱ། བདུད་ཀྱིས་སྨྲས་པ། བཙུན་པ་ཤཱ་རདྭ་ཏིའི་<line/>
བུ༑ བྱང་ཆུབ་ནི། འཇིག་ཚོགས་ལ་ལྟ་བ་ལ་གནས་པ་དང༌། མ་རིག་པ་དང་སྲིད་པའི་སྲེད་པ་ཀུན་ཏུ་སྦྱོར་བ་དང༌། ཕྱིན་ཅི་ལོག་གིས་ཀུན་ནས་དཀྲིས་པ་དང༌། སྒྲིབ་པ་དང༌།<line/>
</page>
<page index="72" id="265A">༄༅། །ཆོད་པ་དག་ལས་བཙལ་བར་བྱའོ། །སྨྲས་པ། སྡིག་ཅན། ཁྱེད་ཅི་ལས་བསམ་སྟེ་དེ་སྐད་སྟོན། སྨྲས་པ། བཙུན་པ་ཤཱ་རདྭ་ཏིའི་བུ། ཆོས་དེ་<line/>
དག་ཡང་དག་པ་ཇི་ལྟ་བ་བཞིན་དུ་རྟོགས་པ་གང་ཡིན་པ་དེ་ཉིད་བྱང་ཆུབ་ཡིན་པའི་ཕྱིར་རོ། །བསྟན་པ་འདི་བཤད་པ་ན་དགེ་སློང་བརྒྱད་བརྒྱ་ལེན་པ་མེད་པར་ཟག་པ་རྣམས་<line/>
ལས་སེམས་རྣམ་པར་གྲོལ་ལོ། །ཤྭ་རདྭ་ཏིའི་བུ་ལ་དད་པའི་ལྷའི་བུ་རྣམས་དང༌། བདུད་ཀྱི་རིས་ལ་དད་པའི་ལྷའི་བུ་རྣམས་ལས་སྲོག་ཆགས་སུམ་ཁྲི་ཉིས་སྟོང་གིས་ནི། བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ལྷའི་བུ་དེ་དག་གདུལ་བའི་དབང་གི་ཕྱིར་འཇམ་དཔལ་གཞོན་ནུར་གྱུར་པས་བདུད་སྡིག་ཅན་དང༌། གནས་<line/>
བརྟན་ཤཱ་རདྭ་ཏིའི་བུ་གཉིས་སངས་རྒྱས་ཀྱི་གཟུགས་དང༌། སྐུའི་མཚན་གྱིས་བརྒྱན་པར་བྱིན་གྱིས་བརླབས་སོ། །དེ་ནས་འཇམ་དཔལ་གཞོན་ནུར་གྱུར་པས་བྱིན་གྱི་རླབས་<line/>
དེ་ཕྱིར་བསྡུས་སོ། །དེ་ནས་གནས་བརྟན་ཤཱ་རདྭ་ཏིའི་བུ་དང༌། བདུད་སྡིག་ཅན་ཡང་རང་རང་གི་གཟུགས་ཀྱི་མཚན་དང་ལྡན་པར་གྱུར་ཏོ། །དེ་ནས་དེའི་ཚེ་ཕྱོགས་བཞིའི་<line/>
སངས་རྒྱས་ཀྱི་ཞིང་ཐ་དད་པ་དག་ནས་བྱང་ཆུབ་སེམས་དཔའ་སྟོང་ཕྲག་མང་པོ་དག་ལྷགས་ཤིང་འདུས་ཏེ་དེ་དག་ནམ་མཁའ་ལས་བབས་ནས་བཅོམ་ལྡན་འདས་ག་ལ་<line/>
</page>
<page index="73" id="265B">དེར་དོང་སྟེ་ཕྱིན་པ་དང་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འཁོད་པར་གྱུར་ཏེ།<line/>
ཕྱོགས་གཅིག་ཏུ་འཁོད་ནས་ཀྱང་བཅོམ་ལྡན་འདས་ལ་བྱང་ཆུབ་སེམས་དཔའ་དེ་དག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ནི། ཆོས་ཀྱི་དབྱིངས་<line/>
ཀྱི་རང་བཞིན་དབྱེར་མ་མཆིས་པར་བསྟན་པའི་ཆོས་ཀྱི་རྣམ་གྲངས་འདི་ཐོས་ནས་དམ་པའི་ཆོས་ཡོངས་སུ་གཟུང་བའི་སླད་དུ་འདིར་མཆིས་ལགས་ཏེ། བཅོམ་ལྡན་འདས།<line/>
བདག་ཅག་གིས་ཆོས་ཀྱི་རྣམ་གྲངས་འདི་གཟུང་བར་བགྱི། བཅང་བར་བགྱི། བཀླག་པར་བགྱི། ཀུན་ཆུབ་པར་བགྱི་ཞིང་དམ་པའི་ཆོས་ཡོངས་སུ་གཟུང་བའི་སླད་དུ་<line/>
གཞན་དག་ལ་རྒྱ་ཆེར་ཡང་དག་པར་རབ་ཏུ་བསྟན་པར་བགྱིའོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས།<line/>
བྱང་ཆུབ་སེམས་དཔའ་འདི་དག་གང་ནས་འདིར་མཆིས་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། བྱང་ཆུབ་སེམས་དཔའ་འདི་དག་ནི། སངས་<line/>
རྒྱས་ཀྱི་ཞིང་ཐ་དད་པ་དག་ནས་འདུས་པ་སྟེ། འཇམ་དཔལ་གཞོན་ནུར་གྱུར་པས་ཡོངས་སུ་སྨིན་པར་བྱས་ཤིང་ཆོས་ཀྱི་དབྱིངས་ཀྱི་རང་བཞིན་དབྱེར་མེད་པར་བསྟན་པའི་<line/>
</page>
<page index="74" id="266A">༄༅། །ཆོས་ཀྱི་རྣམ་གྲངས་འདི་ཉིད་ཀྱིས་ཡོངས་སུ་སྨིན་པར་བྱས་པ་དག་ཡིན་པས། འདི་དག་ནི། ཆོས་ཀྱི་རྣམ་གྲངས་འདི་ལ་བྱས་པ་གཟོ་བ་དང༌།<line/>
བྱས་པ་ཚོར་བའི་ཕྱིར་དེ་བཞིན་གཤེགས་པ་ལ་བལྟ་བ་དང༌། ཕྱག་བྱ་བ་དང༌། བསྙེན་བཀུར་བྱ་བ་དང༌། འཇམ་དཔལ་གཞོན་ནུར་གྱུར་པ་ལ་ཡང་བསྙེན་བཀུར་བྱ་བ་དང༌།<line/>
ཆོས་ཀྱི་རྣམ་གྲངས་འདི་ལ་ཡང་རྗེས་སུ་ཡི་རང་བར་བྱ་བའི་ཕྱིར་འདིར་ལྷགས་སོ། །ཀུན་དགའ་བོ། བྱང་ཆུབ་སེམས་དཔའ་འདི་དག་གིས་ནི། ང་ཡོངས་སུ་མྱ་ངན་ལས་<line/>
འདས་པའི་འོག་ཏུ་ཡང་དམ་པའི་ཆོས་ཡོངས་སུ་གཟུང་བའི་ཕྱིར་ཆོས་ཀྱི་རྣམ་གྲངས་འདི་ཛམྦུའི་གླིང་དུ་རྒྱས་པར་བྱེད་པར་འགྱུར་རོ། །ཀུན་དགའ་བོ། བྱང་ཆུབ་སེམས་<line/>
དཔའ་འདི་དག་ནི། སངས་རྒྱས་འབུམ་ཕྲག་མང་པོ་དག་གིས་དམ་པའི་ཆོས་ཡོངས་སུ་འཛིན་པ་ལ་མངོན་པར་བརྩོན་པ་ཡིན་ནོ། །དེ་ནས་བཅོམ་ལྡན་འདས་ལ་འཁོར་<line/>
དེ་ན་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་གང་ཇི་སྙེད་པ་དེ་དག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་ཀྱང་དམ་པའི་<line/>
ཆོས་ཡོངས་སུ་འཛིན་པའི་སྐྱེས་བུ་དམ་པ་དང༌། རིགས་ཀྱི་བུ་དང་རིགས་ཀྱི་བུ་མོ་འདི་དག་དང༌། གཞན་དག་ལ་ཡང་རིམ་གྲོ་དང༌། བསྙེན་བཀུར་བགྱི་ཞིང༌། ཀུན་<line/>
</page>
<page index="75" id="266B">ཏུ་བསྲུང་བ་དང༌། སྦ་བ་དང༌། འཚེ་བ་མ་མཆིས་པར་བགྱི་བའི་སླད་དུ་བརྩོན་པར་བགྱི་ལགས་སོ། །དེ་ནས་བཅོམ་ལྡན་འདས་ཀྱིས་བརྒྱ་བྱིན་དང༌། ཚངས་པ་དང༌། འཇིག་རྟེན་<line/>
སྐྱོང་བ་དེ་དག་ལ་ལེགས་སོ། །ཞེས་བྱ་བ་བྱིན་ཏེ། གྲོགས་པོ་དག །ཁྱེད་ཅག་དམ་པའི་ཆོས་ཡོངས་སུ་འཛིན་པའི་སྐྱེས་བུ་དམ་པ་རྣམས་ཀུན་ཏུ་སྲུང་བ་ལ་བརྩོན་པར་ཞུགས་པ་ནི།<line/>
ལེགས་སོ། །ལེགས་སོ། །གང་དག་དམ་པའི་ཆོས་ཡོངས་སུ་གཟུང་བ་ལ་བརྩོན་པར་བྱེད་པ་དེ་དག་གིས་ནི། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་<line/>
བཅོམ་ལྡན་འདས་རྣམས་ལ་ཡང་མཆོད་པར་བྱས་པ་ཡིན་ནོ། །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ། ཁྱོད་ཀྱིས་<line/>
ཅི་ནས་ཀྱང་ཆོས་ཀྱི་རྣམ་གྲངས་འདི་ཕྱི་མའི་ཚེ་ཕྱི་མའི་དུས་ཛམྦུའི་གླིང་ན་རྒྱ་ཆེར་སྤྱོད་པར་འགྱུར་བ་དེ་ལྟར་བྱིན་གྱིས་རློབས་ཤིག །འཇམ་དཔལ་གྱིས་གསོལ་པ། བཅོམ་ལྡན་<line/>
འདས༑ འདི་ལྟ་སྟེ། དཔེར་བགྱི་ན། སྲེག་པའི་བསྐལ་པ་བྱུང་བར་གྱུར་ན་ནམ་མཁའི་ཁམས་མི་ཚིག་པར་བགྱི་བའི་སླད་དུ་བྱིན་གྱིས་བརླབ་པར་བགྱི་མི་འཚལ་བ་དེ་བཞིན་དུ་<line/>
བཅོམ་ལྡན་འདས། ཆོས་ཐམས་ཅད་ཀྱང་ནམ་མཁའི་ཁམས་ཀྱི་རང་བཞིན་ལགས་པས། དེ་དག་ལ་ནི། སྐྱེ་བ་ཡང་མི་མངོན། འགག་པ་ཡང་མི་མངོན་ལགས་ཏེ། གང་<line/>
</page>
<page index="76" id="267A">༄༅། །ལ་སྐྱེ་བ་མ་མཆིས་ཤིང་འགག་པ་མ་མཆིས་པ་དེ་ལ་ནི། བྱིན་གྱི་རླབས་ཀྱི་རང་བཞིན་ཅི་ཡང་མ་མཆིས་ལགས་སོ། །བཅོམ་ལྡན་འདས། ཆོས་<line/>
ཐམས་ཅད་ནི། བྱིན་གྱི་རླབས་མ་མཆིས་པ་ལགས་པས་དེ་དག་གི་ངོ་བོ་ཉིད་གང་ལགས་པ་དེ་ཉིད་བྱིན་གྱི་རླབས་ལགས་སོ། །བཅོམ་ལྡན་འདས། འོན་དུ་ལགས་ཀྱིས་ཀྱང་<line/>
གང་དག་ཆོས་ལ་གུས་ཤིང་ཆོས་ལས་ངེས་པར་བྱུང་ལ་མདོ་སྡེ་ཟབ་མོ་འདི་ལྟ་བུ་འདི་མནོད་པར་འགྱུར་བའི་རིགས་ཀྱི་བུ་དང༌། རིགས་ཀྱི་བུ་མོ་དགེ་བའི་རྩ་བ་བསྐྱེད་པ་<line/>
དེ་དག་གི་སླད་དུ་དེ་བཞིན་གཤེགས་པ་ཉིད་ཀྱིས་ཆོས་ཀྱི་རྣམ་གྲངས་འདི་བྱིན་གྱིས་བརླབ་ཏུ་གསོལ། བཅོམ་ལྡན་འདས། ཅི་ནས་ཀྱང་བདུད་དང་ཕྱིར་རྒོལ་བ་ངེས་<line/>
པར་བཅོམ་ཞིང་བར་ཆད་མ་མཆིས་པ་དང༌། མ་འོངས་པའི་དུས་ན་ཛམྦུའི་གླིང་ན་སྤྱད་པར་འགྱུར་བ་དེ་ལྟ་དེ་ལྟར་བཅོམ་ལྡན་འདས་ཀྱིས་འདི་བྱིན་གྱིས་བརླབ་ཏུ་གསོལ། དེ་<line/>
ནས་དེའི་ཚེ་བཅོམ་ལྡན་འདས་ཀྱིས་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་འོད་གསེར་གྱི་ཁ་དོག་ལྟ་བུས་སྣང་བར་འགྱུར་བ་དེ་ལྟ་བུའི་འོད་<line/>
དག་སྐུ་ལས་རབ་ཏུ་ཕྱུང་ངོ༌། །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ། ཇི་ལྟར་དེ་བཞིན་གཤེགས་པའི་<line/>
</page>
<page index="77" id="267B">འོད་འདི་ཐམས་ཅད་དུ་རྗེས་སུ་སོང་བ་དེ་བཞིན་དུ་ཆོས་ཀྱི་རྣམ་གྲངས་འདི་ཡང་སངས་རྒྱས་ཀྱི་ཆོས་ལ་ཤེས་པ་དང༌། བསམ་པ་མ་ཉམས་པའི་རིགས་ཀྱི་བུ་དང༌། རིགས་ཀྱི་<line/>
བུ་མོ་དེ་དག་གི་ལག་ཏུ་འོང་བར་འགྱུར་རོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་ཆོས་ཀྱི་རྣམ་གྲངས་<line/>
འདི་ཟུངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག་དང༌། དེ་ལྟ་ན་ཁྱེད་ཀྱིས་འདས་པ་དང༌། མ་བྱོན་པ་དང༌།<line/>
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ལ་ཡང་མཆོད་པར་བྱས་པར་འགྱུར་རོ། །ཀུན་དགའ་བོས་གསོལ་པ། བཅོམ་ལྡན་འདས། ཆོས་ཀྱི་རྣམ་གྲངས་<line/>
འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེའི་ཕྱིར་ཁྱོད་ཀྱིས་ཆོས་ཀྱི་རྣམ་གྲངས་འདི་ནི། ཆོས་ཀྱི་དབྱིངས་<line/>
ཀྱི་རང་བཞིན་དབྱེར་མེད་པར་བསྟན་པ་ཞེས་བྱ་བར་ཟུངས་ཤིག །ལྷའི་བུ་རིན་ཆེན་མཆོག་གིས་ཞུས་པ་ཞེས་བྱ་བར་ཡང་ཟུངས་ཤིག །འཇམ་དཔལ་གཞོན་ནུར་གྱུར་པའི་མན་<line/>
ངག་ཅེས་བྱ་བར་ཡང་ཟུངས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། འཇམ་དཔལ་གཞོན་ནུར་གྱུར་པ་དང༌། བྱང་ཆུབ་<line/>
</page>
<page index="78" id="268A">༄༅། །སེམས་དཔའ་རིན་ཆེན་མཆོག་དང༌། སངས་རྒྱས་ཀྱི་ཞིང་ཐ་དད་པ་ནས་འདུས་པའི་བྱང་ཆུབ་སེམས་དཔའ་དེ་དག་དང༌། ལྷ་དང༌། མི་དང༌། ལྷ་མ་ཡིན་<line/>
དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།། །།འཕགས་པ་དཀོན་མཆོག་བརྩེགས་<line/>
པ་ཆེན་པོའི་ཆོས་ཀྱི་རྣམ་གྲངས་ལེའུ་སྟོང་ཕྲག་བརྒྱ་པ་ལས། ཆོས་ཀྱི་དབྱིངས་ཀྱི་རང་བཞིན་དབྱེར་མེད་པར་བསྟན་པའི་ལེའུ་སྟེ། བརྒྱད་པ་རྫོགས་སོ།། །།རྒྱ་<line/>
གར་གྱི་མཁན་པོ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ། <line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
