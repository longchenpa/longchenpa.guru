<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="41" index="1"/>
<offset page="0" line="0" col="0"/>
<range start="1" end="754"/>
<title>སངས་རྒྱས་ཕལ་པོ་ཆེ་ཞེས་བྱ་བ་ཤིན་ཏུ་རྒྱས་པ་ཆེན་པོའི་མདོ། </title>
<section>ཕལ་ཆེན། </section>
<volume>ཀ</volume>
<status asof="31Jan2012">checked, but not manually proofread</status>
</info>
<pageset>
<page index="1" id="1B">[DD] ༄༅༅། །རྒྱ་གར་སྐད་དུ། ཨཱཪྻ་[DD] བུདྡྷ་ཨ་བ་ཏང་ས་ཀ་ནཱ་མ་མ་ཧཱ་<line/>
བཻ་པུ་ལྱཾ་སཱུ་ཏྲ། བོད་སྐད་དུ། འཕགས་པ་སངས་རྒྱས་ཕལ་<line/>
པོ་ཆེ་ཞེས་བྱ་བ་ཤིན་ཏུ་རྒྱས་པ་ཆེན་པོའི་མདོ། བམ་པོ་དང་པོ།<line/>
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་<line/>
འདས་ཐོག་མ་མངོན་པར་སངས་རྒྱས་པ། སངས་རྒྱས་ཀྱི་[DD]<line/>
</page>
<page index="2" id="2A">[DD] ༄༅༅། །ཆོས་ཐམས་ཅད་ཤིན་ཏུ་རྣམ་པར་སངས་རྒྱས་པའི་དགོངས་པ་མངའ་བ། དུས་གསུམ་<line/>
མཉམ་པ་ཉིད་དུ་ཐུགས་སུ་ཆུད་པའི་ཡེ་ཤེས་ཀྱི་སྐུ་མངའ་བ། འཇིག་རྟེན་གྱི་ཁམས་ཐམས་<line/>
ཅད་དུ་སྐུས་ཤིན་ཏུ་ཁྱབ་པ། སངས་རྒྱས་ཀྱི་ཞིང་ཐམས་ཅད་དུ་དབྱངས་ཀྱི་ཡན་ལག་དང༌།<line/>
གསུང་གི་ང་རོ་ཤིན་ཏུ་བསྒྲགས་པ། ནམ་མཁའ་དང༌། ནམ་མཁའ་ལྟ་བུའི་མཚན་<line/>
ཉིད་མཉམ་པ་ཉིད་དུ་རབ་ཏུ་སྣང་བའི་སྤྱོད་ཡུལ་ཅན། ནམ་མཁའ་ལྟར་འགྲོ་བ་ཐམས་ཅད་<line/>
ཀུན་ཁྱབ་པའི་སྙིང་པོ་བྱང་ཆུབ་ཐམས་ཅད་ལ་བཞུགས་པའི་སྐུ། བྱང་ཆུབ་སེམས་དཔའ་རྒྱ་[DD]<line/>
</page>
<page index="3" id="2B">མཚོ་ཐམས་ཅད་ཀྱི་ནང་ན་རྣམ་པར་སྣང་བ། འཇིག་རྟེན་གྱི་ཁམས་ཐམས་ཅད་དུ་ཉི་མའི་དཀྱིལ་འཁོར་ལྟར་ཤར་བ། སངས་རྒྱས་ཀྱི་<line/>
ཞིང་ཐམས་ཅད་དུ་ཡོངས་སུ་སྐྱེ་བ་བསྟན་པ་རབ་ཏུ་སྤྲོས་པ། དུས་གསུམ་གྱི་བསོད་ནམས་རྒྱ་ཆེན་པོ་རྒྱ་མཚོ་ལྟ་བུས་སྤྱོད་ཡུལ་ཡོངས་<line/>
སུ་དག་པ། འོད་ཀྱི་དཀྱིལ་འཁོར་དང༌། འོད་ཟེར་ཁ་དོག་མཐའ་ཡས་པ་མངའ་བ། ཆོས་ཀྱི་དབྱིངས་ཐམས་ཅད་རྒྱས་པར་འགེངས་<line/>
པའི་ཆོས་ཀྱི་སྤྲིན་ཐམས་ཅད་ཀྱིས་རྣམ་པར་འཕྲུལ་པ། འཇིག་རྟེན་གྱི་ཁམས་ཐམས་ཅད་དུ་བསྒྲིབས་པ་མེད་པ། སྐྲའི་རྩེ་མོ་ཐམས་<line/>
ཅད་དུ་མཐའ་དང་དབུས་མེད་པར་རྣམ་པར་འཕྲུལ་བ་བྱིན་གྱིས་རློབ་པའི་མཐུ་མངའ་བ། འགྲོ་བ་ཐམས་ཅད་ཡོངས་སུ་སྨིན་པར་བྱ་<line/>
བ་དང༌། གདུལ་བ་ལ་མངོན་དུ་གྱུར་པར་ཡོངས་སུ་སྟོན་པ། འཁོར་གྱི་དཀྱིལ་འཁོར་ཐམས་ཅད་དུ་འཕོས་པ་མེད་པར་གཤེགས་<line/>
</page>
<page index="4" id="3A">༄༅༅། །པ༑ ཡོངས་སུ་སྟོན་པས་ཁྱབ་པར་མཛད་པ། དངོས་པོ་མེད་པའི་དབྱིངས་ཀྱི་མཚན་ཉིད་ཐམས་ཅད་ཐུགས་སུ་<line/>
ཆུད་པ༑ འོད་ཟེར་གྱི་སྒོ་ཐམས་ཅད་དུ་དུས་གསུམ་རྣམ་པར་སྤྲུལ་པའི་བྱིན་གྱི་རླབས་ཡོངས་སུ་སྟོན་པ། སངས་རྒྱས་ཀྱི་ཞིང་ཐམས་<line/>
ཅད་དུ་བསྐལ་པ་རྒྱ་མཚོ་བསམ་གྱིས་མི་ཁྱབ་པར་བྱིན་གྱི་རླབས་ཤིན་ཏུ་བསྒྲུབས་པ། ཡུལ་མ་ག་དྷའི་ཆོས་ཀྱི་དགོན་པ་སྙིང་པོ་བྱང་<line/>
ཆུབ་རྡོ་རྗེ་རིན་པོ་ཆེ་ཐམས་ཅད་ལྟར་གཞོམ་དུ་མི་ཆོམས་པར་སྲ་བའི་ས་ཕྱོགས་ནོར་བུ་རིན་པོ་ཆེ་ཐམས་ཅད་ཀྱི་མེ་ཏོག་གིས་ས་གཞི་<line/>
བརྒྱན་པ། ནོར་བུའི་རྒྱལ་པོ་དྲི་མ་མེད་པར་འབར་བས་རབ་ཏུ་བསྒྲུབས་པ། རིན་པོ་ཆེ་མང་པོ་ཐམས་ཅད་ཀྱིས་རྣམ་པ་སྣ་ཚོགས་སུ་བརྒྱན་<line/>
པ༑ ཡོན་ཏན་རྒྱ་མཚོ་མཐའ་ཡས་པའི་རྒྱན་རྣམ་པ་སྣ་ཚོགས་ཡང་དག་པར་བསྟན་པ། ནོར་བུའི་རྒྱལ་པོ་འོད་ཟེར་དང༌། སྒྲ་དབྱངས་<line/>
</page>
<page index="5" id="3B">ཀྱི་རྒྱལ་མཚན་ཐམས་ཅད་ཀྱིས་རབ་ཏུ་བསྒྲུབས་པ། སྤོས་དང༌། མེ་ཏོག་དང༌། རིན་པོ་ཆེའི་ཕྲེང་བ་དང༌། དྲ་བ་མང་པོ་ཐམས་ཅད་རྣམ་པར་བྲེས་པ། རིན་པོ་ཆེའི་ཁ་དོག་ཟད་མི་ཤེས་པའི་<line/>
ཆར་རབ་ཏུ་འབབ་པའི་རྣམ་པར་འཕྲུལ་པ་ཡང་དག་པར་སྟོན་པའི་ནོར་བུའི་རྒྱལ་པོས་ཤིན་ཏུ་བསྒྲུབས་པ། མེ་ཏོག་སྣ་ཚོགས་ཆུ་བོའི་ཀློང་ལྟ་བུ་ཡོངས་སུ་བསྟན་པས་བརྒྱན་པ།<line/>
རིན་པོ་ཆེའི་ཤིང་འོད་ཟེར་གྱི་ཁ་དོག་སྟུག་པོ་དང་ལྡན་པའི་ཡལ་གས་བརྒྱན་པ། རྒྱན་ཐམས་ཅད་དུ་སྣང་བ་ཤིན་ཏུ་འབར་བའི་བྱིན་གྱི་རླབས་ཀྱིས་རྣམ་པར་སྤྲུལ་པ། ཡང་དག་པར་<line/>
བསྟན་པའི་སའི་སྙིང་པོ་རིན་པོ་ཆེའི་འབྲུ་ཐམས་ཅད་འབྱུང་བས་ཕྱོགས་ཀུན་ཏུ་དཔྱངས་ཤིང་བརྒྱན་པའི་སྙིང་པོ་བྱང་ཆུབ་ལ་བྱང་ཆུབ་ཆེན་པོའི་ཤིང་ནོར་བུ་རིན་པོ་ཆེ་རྡོ་རྗེའི་རྒྱན་སྣ་ཚོགས་<line/>
ཀྱི་འབྲུས་བསྒྲུབས་པའི་སྡོང་པོ་དང་ལྡན་པ། བཻ་ཌཱུཪྻ་དང་ནོར་བུ་ཐམས་ཅད་ཀྱི་རིགས་འབྱུང་བའི་སྙིང་པོ་དང་ལྡན་པའི་ལྷུན་ཅན། ཡོངས་སུ་ཡོན་ཏན་མང་པོ་མཐའ་ཡས་པའི་ནོར་བུ་<line/>
རིན་པོ་ཆེ་མང་པོའི་འབྲུས་ཤིན་ཏུ་བརྒྱན་ཅིང་རབ་ཏུ་འཕེལ་བའི་ཡལ་ག་ཅན། རིན་པོ་ཆེ་ཐམས་ཅད་ཀྱི་ལོ་མ་ཤིན་ཏུ་འོད་གསལ་བས་ཕྱོགས་ཀྱི་སྤྲིན་དུ་གྱུར་པ། ཡལ་ག་ཐམས་ཅད་<line/>
ཀྱི་རྩེ་མོ་ལས་མེ་ཏོག་དང་འབྲས་བུའི་དྲ་བ་ཡོན་ཏན་རྣམ་པ་སྣ་ཚོགས་ཅན་རབ་ཏུ་དཔྱངས་པ། རིན་པོ་ཆེའི་འབྲས་བུ་སྣ་ཚོགས་ཤིན་ཏུ་འབར་བའི་སྙིང་པོས་ཤིང་གི་རྒྱན་མེ་ཏོག་ཐམས་<line/>
</page>
<page index="6" id="4A">༄༅། །ཅད་ཤིན་ཏུ་རྒྱས་ཤིང་རྣམ་པར་གསལ་བ། ཕྱོགས་བཅུར་འོད་ཀྱི་དཀྱིལ་འཁོར་རིན་པོ་ཆེ་རྒྱ་ཆེ་ཞིང་མང་བའི་འོད་ཟེར་ལྟ་བུར་རྣམ་པར་སྣང་བ། ནོར་བུའི་<line/>
ཡོན་ཏན་ཟད་མི་ཤེས་པའི་ཆར་ཆེན་པོ་རྣམ་པར་སྤྲུལ་པའི་འོད་ཡོངས་སུ་བསྟན་པ། ནོར་བུའི་སྒོ་ཐམས་ཅད་ནས་བྱང་ཆུབ་སེམས་དཔའི་སྤྲིན་འབྱུང་བ་ཤིན་ཏུ་བསྟན་པ། སངས་<line/>
རྒྱས་ཀྱི་རྣམ་པར་འཕྲུལ་པ་དང༌། བྱིན་གྱི་རླབས་ཀྱིས་ཟད་མི་ཤེས་པའི་དབྱངས་འབྱུང་བའི་དྲུང་ན་དེ་བཞིན་གཤེགས་པའི་གཞལ་མེད་ཁང་ཕྱོགས་ཐམས་ཅད་དུ་མངོན་པར་<line/>
སྣང་བ་རབ་ཏུ་འཕེལ་བ། རིན་པོ་ཆེའི་རྒྱལ་པོ་སྣ་ཚོགས་ཡོན་ཏན་མཐའ་ཡས་པའི་ཀ་བ་བཀྱེ་བ། ལྷུན་རིན་པོ་ཆེའི་མེ་ཏོག་རྣམ་པ་སྣ་ཚོགས་ཐམས་ཅད་ཀྱི་རྒྱན་གྱིས་བརྒྱན་<line/>
པ༑ རྒྱན་མཐའ་ཡས་པས་ཤིན་ཏུ་ཀླུབས་པའི་འོད་ཟེར་སྣང་བས་སྤྲིན་ལྟར་ཁེབས་པ། ཕོ་བྲང་གི་མཚམས་ཐམས་ཅད་ནས་འོད་ཀྱི་རྒྱལ་མཚན་རབ་ཏུ་བཀྱེ་བ། བྱང་ཆུབ་<line/>
སེམས་དཔའི་འཁོར་གྱི་དཀྱིལ་འཁོར་རྒྱ་མཚོ་མཐའ་ཡས་པ་རྗེས་སུ་འདོད་པའི་སྙིང་པོ་ཅན། བསམ་གྱིས་མི་ཁྱབ་པའི་གསུང་རྒྱ་ཆེན་པོའི་དབྱངས་དང༌། སངས་རྒྱས་ཀྱི་འོད་<line/>
ནོར་བུའི་རྒྱལ་པོ་ལྟ་བུའི་དྲ་བས་ཐམས་ཅད་ཡོག་པ། སངས་རྒྱས་ཀྱི་བྱིན་གྱི་རླབས་ཀྱིས་རྣམ་པར་སྤྲུལ་པའི་འཕྲུལ་པ་དམིགས་པ་ཐམས་ཅད་དུ་བྱུང་བ། སེམས་ཅན་ཐམས་<line/>
</page>
<page index="7" id="4B">ཅད་ཀྱི་ཁྱིམ་གྱི་གཟུགས་བརྙན་རབ་ཏུ་སྟོན་པ། སེམས་སྐད་ཅིག་གིས་སངས་རྒྱས་ཀྱི་བྱིན་གྱི་རླབས་ཐམས་ཅད་ཆོས་ཀྱི་དབྱིངས་འབྱམས་ཀླས་པར་ཁྱབ་པར་འཕྲོ་བའི་སྙིང་པོ་ཅན། སེངྒེའི་ཁྲི་<line/>
ཆེན་པོ་སངས་རྒྱས་ཀྱི་གདན་དུ་གྱུར་པ། རིན་པོ་ཆེ་ཐམས་ཅད་དང༌། ཡིད་དུ་འོང་བའི་སྤོས་སྣ་ཚོགས་ཀྱི་སྙིང་པོ་ཅན། པདྨོའི་དྲ་བ་འོད་ཟེར་མཐའ་ཡས་པ་འབྱུང་བས་བརྟན་པ། རིན་པོ་ཆེ་<line/>
དྲི་མ་མེད་པའི་འཁོར་ལོའི་འོད་ཀུན་ཏུ་བདལ་བ། མེ་ཏོག་གི་ཕྲེང་བ་བཟང་ཞིང་ཡིད་དུ་འོང་བ། ཁ་དོག་མཐའ་ཡས་པས་ཀུན་ནས་ཀླུབས་པ། ནོར་བུའི་འབྲུ་སྣ་ཚོགས་ཀྱི་ཤིང་གི་ཡལ་<line/>
ག་ལས་འོད་ཤིན་ཏུ་བཀྱེ་བ། རྟ་བབས་དང༌། ཁྲི་འཕང་དང༌། སྐར་ཁུང་དང༌། ཁང་པ་བརྩེགས་པ་རྣམ་པ་སྣ་ཚོགས་མཐའ་ཡས་པས་ལེགས་པར་བརྒྱན་པ། ནོར་བུའི་རྒྱལ་པོ་<line/>
འོད་ཟེར་འབར་བའི་སྙིང་པོའི་སྤྲིན་ཐམས་ཅད་དུ་འཕྲོས་པའི་རྒྱན་ཅན། བྱང་ཆུབ་སེམས་དཔའ་རྒྱ་མཚོ་རྒྱ་ཆེན་པོའི་གཙུག་གི་རིན་པོ་ཆེས་བཟུང་ཞིང་འོད་ཟེར་རྣམ་པར་སྣང་བ། ཕྱོགས་<line/>
བཅུའི་མཚམས་ཐམས་ཅད་དུ་སངས་རྒྱས་ཀྱི་སྤྲུལ་པའི་འོད་ཀྱི་སྙིང་པོའི་ནོར་བུའི་རྒྱལ་པོས་ཤིན་ཏུ་བརྒྱན་པ། སངས་རྒྱས་ཀྱི་ཡུལ་གྱི་སྒྲ་དབྱངས་རྒྱ་ཆེན་པོས་ཆོས་ཀྱི་དབྱིངས་<line/>
ཁྱབ་པའི་བྱིན་གྱི་རླབས་དང་ལྡན་པ་ལ་བཞུགས་ཤིང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྔོན་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་དང༌། བྱང་<line/>
</page>
<page index="8" id="5A">༄༅། །ཆུབ་སེམས་དཔའི་སྤྱོད་པ་ཐབས་ཅིག་ཏུ་སྤྱོད་སྤྱོད་པའི་དགེ་བའི་རྩ་བ་ཅན། སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་སྟེ། འདི་<line/>
ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བ་དྲི་མ་མེད་པའི་གཟི་བརྗིད་ཀྱི་འོད་ཡིད་དུ་འོང་བ་དང༌།<line/>
བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་འོད་མཆོག་ཀུན་ཏུ་སྒྲོན་མ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་འབར་བ་སེངྒེའི་རྒྱལ་མཚན་དང༌། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་དཔལ་གྱི་འོད་ཟེར་ཀུན་ཏུ་འོད་འཕྲོ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་རྒྱ་མཚོ་ཀུན་ཏུ་སྒྲ་དབྱངས་རྒྱལ་མཚན་དང༌།<line/>
བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་སྤྱོད་ཡུལ་ཡེ་ཤེས་ཀུན་ཏུ་སྣང་བའི་འོད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་གཙུག་ན་རིན་<line/>
ཆེན་ཀུན་ཏུ་རྒྱལ་མཚན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་བའི་གསུང་ཀུན་ཏུ་འཇམ་དབྱངས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་བསོད་<line/>
ནམས་མི་ཟད་དྲི་མེད་ཀུན་ཏུ་གཟི་བརྗིད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་མཚན་གྱི་འོད་ཟེར་ཀུན་ཏུ་སྣང་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འོད་<line/>
</page>
<page index="9" id="5B">ཟེར་རྒྱ་མཚོ་འོད་ཆེན་དཔལ་གྱི་ཟླ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྲིན་གྱི་ང་རོ་རྒྱ་མཚོ་དྲི་མེད་འོད་ཀྱི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་<line/>
ཏན་རིན་ཆེན་འབྱུང་བ་ཡེ་ཤེས་དཔལ་གྱི་གཙུག་ཕུད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྒྱ་ཆེན་འོད་འབར་བློ་གྲོས་དབང་ཕྱུག་དང༌། བྱང་ཆུབ་སེམས་དཔའ་སེམས་<line/>
དཔའ་ཆེན་པོ་པདྨོ་རྣམ་པར་གནོན་པ་འོད་ཟེར་གཙུག་ཕུད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་ཡེ་ཤེས་སྤྲིན་གྱི་ཉི་མའི་རྒྱལ་མཚན་སྣང་བ་དང༌། བྱང་ཆུབ་སེམས་<line/>
དཔའ་སེམས་དཔའ་ཆེན་པོ་མཐུ་སྟོབས་བརྩོན་འགྲུས་རྡོ་རྗེ་ཡངས་པའི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤོས་ཀྱི་འོད་འཕྲོ་ཤིན་ཏུ་འབར་བའི་འོད་ཀྱི་རྒྱལ་<line/>
མཚན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་སྣང་མཛད་ཡོན་ཏན་ཡངས་པའི་རྒྱལ་མཚན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་བསོད་ནམས་<line/>
ཡངས་པ་ཤིན་ཏུ་འཕགས་པའི་འོད་མཆོག་ཡོན་ཏན་འབྱུང་བའི་བློ་གྲོས་དང༌། དེ་དག་ལ་སོགས་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་ཀུན་ཀྱང་དེ་བཞིན་གཤེགས་པ་རྣམ་པར་སྣང་མཛད་དང་དགེ་བའི་རྩ་བ་རྒྱ་མཚོ་གཅིག་གིས་བྱུང་བ། ཕ་རོལ་ཏུ་ཕྱིན་པ་ཐམས་ཅད་ཀྱི་འཁོར་ཡོངས་སུ་རྒྱས་པས་སྣང་བ་<line/>
</page>
<page index="10" id="6A">༄༅། །གྱུར་པ༑ ཡེ་ཤེས་ཀྱི་མིག་ཡོངས་སུ་དག་པ། དུས་གསུམ་གྱི་དབྱིངས་ཐམས་ཅད་དུ་སྣང་བས་གསལ་བར་གྱུར་པ། ཏིང་ངེ་འཛིན་གྱི་དཀྱིལ་འཁོར་ཐམས་ཅད་<line/>
ཡོངས་སུ་དག་པས་སྣང་བར་གྱུར་པ། སོ་སོ་ཡང་དག་པར་རིག་པ་རྒྱ་མཚོ་ཡངས་ཤིང་ཟད་མི་ཤེས་པ་དང༌། སངས་རྒྱས་ཀྱི་ཡོན་ཏན་དང་མཐུས་སྣང་བར་བྱས་པ། འགྲོ་བ་ཐམས་ཅད་<line/>
ཡོངས་སུ་སྨིན་པར་བྱ་བ་དང༌། གདུལ་བར་བརྩམ་པའི་ཡེ་ཤེས་མཉམ་པ་ཉིད་ཀྱིས་སྣང་བར་བྱས་པ། ཆོས་ཀྱི་དབྱིངས་ཀྱི་སྙིང་པོ་གཅིག་ཏུ་ཐ་མི་དད་པའི་ཡེ་ཤེས་ཀྱིས་སྣང་བར་གྱུར་<line/>
པ༑ སངས་རྒྱས་ཀྱི་རྣམ་པར་ཐར་པ་ཟབ་མོའི་ཡུལ་ཡངས་པ་ལ་ཡེ་ཤེས་ཀྱི་སྤྱོད་ཡུལ་གྱིས་སྣང་བར་བྱས་པ། ས་གཅིག་ལས་བྱུང་བ་ཡོངས་སུ་གནོན་པའི་རྗེས་སུ་འབྲང་བས་ཤིན་<line/>
ཏུ་སྣང་བར་བྱས་པ། སྨོན་ལམ་གྱི་རྒྱ་མཚོ་ལ་འཇུག་པ་ཕྱི་མའི་མཐའི་བྱིན་གྱི་རླབས་ཀྱི་ཡེ་ཤེས་ཐམས་ཅད་ཀྱི་གནས་པས་སྣང་བར་གྱུར་པ། དེ་བཞིན་གཤེགས་པའི་གསང་བ་<line/>
རྨད་དུ་བྱུང་བའི་དཀྱིལ་འཁོར་ཡངས་པ་ཡོངས་སུ་ཤེས་པས་སྣང་བར་གྱུར་པ། སངས་རྒྱས་ཀྱི་ཆོས་ཐམས་ཅད་མཉམ་པ་ཉིད་ལ་རྗེས་སུ་བརྟགས་པའི་ཡེ་ཤེས་ཀྱིས་ཤིན་ཏུ་སྣང་བར་གྱུར་པ།<line/>
དེ་བཞིན་གཤེགས་པའི་ས་ཀུན་ཏུ་འོད་ཀྱི་དབྱིངས་དང་གནས་སུ་རྣམ་པར་སྤྱོད་དུ་དབང་བ། ཏིང་ངེ་འཛིན་རྒྱ་མཚོ་མཐའ་ཡས་པའི་སྒོ་ཐམས་ཅད་དུ་རྣམ་པར་རྒྱུ་བས་སྣང་བར་གྱུར་པ།<line/>
</page>
<page index="11" id="6B">ཡེ་ཤེས་སྣང་བ་ཐམས་ཅད་ཀྱི་རྗེས་སུ་སོང་ཞིང་འགྲོ་བ་ཐམས་ཅད་ཀྱི་སྤྱོད་པ་རྒྱ་མཚོ་ལ་ཤིན་ཏུ་གནས་པ། ཆོས་རྒྱ་མཚོ་ཐམས་ཅད་ཀྱི་གཟུངས་དང་སོ་སོ་ཡང་དག་པར་རིག་པ་བསྟན་པ་དང༌།<line/>
ཡོངས་སུ་བསྟན་པ་ལ་མཁས་པ། སངས་རྒྱས་ཀྱི་ཡོན་ཏན་རྒྱ་མཚོར་གཏོགས་པ་ཐམས་ཅད་ཀྱིས་ཁྱབ་པར་བྱེད་པའི་ལུས་ཅན། སྨོན་ལམ་རྒྱ་མཚོ་མངོན་པར་བསྒྲུབས་པས་སངས་རྒྱས་ཀྱི་ཞིང་<line/>
འབྱམས་ཀླས་པ་ཐམས་ཅད་རྒྱས་པར་འགེངས་པ། སངས་རྒྱས་ཐམས་ཅད་མཆོད་པའི་སྦྱོར་བ་ལ་ཕྱི་མའི་མུར་ཐུག་པའི་བསྐལ་པར་དཔའ་བའི་ཤུགས་ཀྱི་སྣང་བ་རབ་ཏུ་ཐོབ་པ། དེ་བཞིན་<line/>
གཤེགས་པ་ཐམས་ཅད་ཀྱི་ཞབས་ཀྱི་དྲུང་དུ་ཕྱིན་ཅིང་སྙིང་པོ་བྱང་ཆུབ་ཏུ་ཉེ་བར་འདོང་བ་ཡང་དག་པར་སྟོན་པ། ཀུན་ཏུ་བཟང་པོའི་སྨོན་ལམ་རྒྱ་མཚོས་སེམས་ཅན་མ་ལུས་པ་ཐམས་ཅད་<line/>
ཀྱི་ཤེས་པ་ཡོངས་སུ་རྒྱས་པར་འགྲེངས་པའི་ལུས་ཅན་རྣམས་དང་ཐབས་ཅིག་གོ། སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་ལག་ན་རྡོ་རྗེ་དག་དང་ཡང་ཐབས་ཅིག་སྟེ། འདི་ལྟར་ལག་<line/>
ན་རྡོ་རྗེ་མཐུ་ཆེན་ཁ་དོག་བཟང་པོའི་འོད་དང༌། ལག་ན་རྡོ་རྗེ་ཉི་མའི་ཤུགས་ཀྱི་རྒྱལ་མཚན་དང༌། ལག་ན་རྡོ་རྗེ་རི་རབ་མེ་ཏོག་འོད་དང༌། ལག་ན་རྡོ་རྗེ་རྣམ་དག་སྤྲིན་གྱི་དབྱངས་དང༌། ལག་<line/>
ན་རྡོ་རྗེ་དབང་པོ་ཤིན་ཏུ་མང་བ་དང༌། ལག་ན་རྡོ་རྗེ་རྡོ་རྗེའི་འོད་ཡིད་དུ་འོང་བ་དང༌། ལག་ན་རྡོ་རྗེ་ཤིང་གི་སྒྲ་དབྱངས་དང༌། ལག་ན་རྡོ་རྗེ་སེངྒེའི་འོད་ཀྱི་རྒྱལ་པོ་དང༌། ལག་ན་རྡོ་རྗེ་འོད་འཕྲོ་<line/>
</page>
<page index="12" id="7A">༄༅། །སྟུག་པོའི་དཔལ་གྱི་མིག་དང༌། ལག་ན་རྡོ་རྗེ་རིན་ཆེན་གཙུག་ཕུད་པདྨོ་འོད་དང༌། དེ་དག་ལ་སོགས་པ་ལག་ན་རྡོ་རྗེ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་<line/>
ཀུན་ཀྱང་སྔོན་བསྐལ་པ་མཐའ་ཡས་པར་དེ་བཞིན་གཤེགས་པ་མཆོད་པར་སྨོན་པས་ཞམ་འབྲིང་ན་འབྲང་བར་གྱུར་པ། སངས་རྒྱས་བསྙེན་བཀུར་བའི་སྨོན་ལམ་གྱི་ཕ་རོལ་ཏུ་ཕྱིན་པ་<line/>
ཡོངས་སུ་རྫོགས་པ། དགེ་བ་དང་བསོད་ནམས་ཀྱི་དཀྱིལ་འཁོར་མཐའ་ཡས་པ་ཡོངས་སུ་དག་པ། ཏིང་ངེ་འཛིན་གྱི་སྤྱོད་ཡུལ་ཡངས་པ་ལ་རྣམ་པར་སྤྱོད་པ། རྫུ་འཕྲུལ་དང༌།<line/>
སྟོབས་དང༌། དེ་བཞིན་གཤེགས་པའི་སྤྱོད་ཡུལ་མཐའ་ཡས་པ་ཁོང་དུ་ཆུད་པ། བསམ་གྱིས་མི་ཁྱབ་པའི་རྣམ་པར་ཐར་པའི་ཡུལ་ལ་ཞུགས་པ། འཁོར་གྱི་དཀྱིལ་འཁོར་<line/>
ཐམས་ཅད་ཀྱིས་ཟིལ་གྱིས་མི་ནོན་པའི་ལུས་ཅན། སེམས་ཅན་རྣམས་ཇི་ལྟར་འདུལ་བ་བཞིན་དུ་ལུས་ཤིན་ཏུ་སྟོན་པ། སངས་རྒྱས་ཀྱི་སྤྲུལ་པའི་སྐུ་ཐམས་ཅད་ཀྱི་འཕྲུལ་བ་<line/>
རྗེས་སུ་རྟོགས་པ། སངས་རྒྱས་ཐམས་ཅད་ཀྱི་རྣམ་པར་སྤྱོད་པ་དང༌། གནས་སྲུང་པ་ལ་ཤིན་ཏུ་བརྩོན་པ་རྣམས་དང་ཐབས་ཅིག་གོ། ལུས་ཀྱི་རིས་སུ་གཏོགས་པའི་ལྷ་སངས་རྒྱས་ཀྱི་<line/>
ཞིང་གི་རྡུལ་ཤིན་ཏུ་ཕྲ་བ་སྙེད་དག་དང་ཡང་ཐབས་ཅིག་སྟེ། འདི་ལྟར་ལྷ་ཁྲེལ་དང་དགེ་བས་རྒྱས་པའི་འོད་དང༌། འོད་ཟེར་ཕྱོགས་སུ་སྣང་བ་དང་སྒྲས་འདུལ་བ་རྒྱ་མཚོའི་དཔལ་དང༌།<line/>
</page>
<page index="13" id="7B">རྒྱན་བཟང་པོ་མེ་ཏོག་གཙུག་ཕུད་དང༌། སྤྱོད་ཡུལ་མཐའ་ཡས་དཔལ་དང༌། སྣང་བའི་ཕྲེང་བ་འཛིན་པའི་དཔལ་དང༌། སྤོས་དྲི་མ་མེད་པའི་སྤྲིན་ལས་ཆར་འབབ་པའི་འོད་དང༌། སྲུང་འཛིན་<line/>
ཡོངས་སུ་སྡུད་པ་དང༌། སྒོ་ཀུན་ནས་ཡོངས་སུ་གནོན་པ་ལ་མངོན་དུ་གྱུར་པའི་མིག་དང༌། ཁྲེལ་དང་དཔལ་མི་གཡོ་བའི་འོད་དང༌། ལུས་ཀྱི་རིས་སུ་གཏོགས་པའི་ལྷ་དེ་དག་ལ་སོགས་པ་<line/>
ཀུན་ཀྱང་དེ་བཞིན་གཤེགས་པ་བསྙེན་བཀུར་བར་སྨོན་ལམ་བཏབ་པ་དང་ལྡན་པ། སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་གོ །རྐང་གིས་འགྲོ་བའི་ལྷ་སངས་རྒྱས་<line/>
ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་དག་དང་ཡང་ཐབས་ཅིག་སྟེ། འདི་ལྟར་རྐང་གིས་འགྲོ་རིན་ཆེན་དཔལ་གྱི་ཕྱག་རྒྱ་དང༌། རྐང་གིས་འགྲོ་པདྨོ་སྣང་བའི་འོད་ཟེར་གྱི་འོད་དང༌། རྐང་གིས་<line/>
འགྲོ་མེ་ཏོག་གཙུག་ཕུད་ཀྱི་དཔལ་དྲི་མ་མེད་པ་དང༌། རྐང་གིས་འགྲོ་ཤིན་ཏུ་མཛེས་པར་གནོན་པ་དང༌། རྐང་གིས་འགྲོ་རིན་ཆེན་དཔལ་གྱི་རྒྱལ་མཚན་དང༌། རྐང་གིས་འགྲོ་དགའ་བའི་<line/>
དབྱངས་སྙན་པ་དང༌། རྐང་གིས་འགྲོ་ཤིང་ཙནྡན་གྱི་འོད་དང༌། རྐང་གིས་འགྲོ་པདྨོ་ཡིད་དུ་འོང་བའི་འོད་དང༌། རྐང་གིས་འགྲོ་རྡུལ་གྱི་ཤུགས་ཀྱི་འོད་དང༌། རྐང་གིས་འགྲོ་མེ་ཏོག་མང་<line/>
པོའི་དཀྱིལ་འཁོར་དང༌། དེ་དག་ལ་སོགས་པ་རྐང་གིས་འགྲོ་བའི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་སྔོན་བསྐལ་པ་མཐའ་ཡས་པར་དེ་བཞིན་གཤེགས་པའི་<line/>
</page>
<page index="14" id="8A">༄༅། །རྗེས་སུ་འབྲང་བ་ཤ་སྟག་དང་ཐབས་ཅིག་གོ། སྙིང་པོ་བྱང་ཆུབ་ཀྱི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་དག་དང་ཡང་ཐབས་ཅིག་སྟེ༑ འདི་ལྟར་<line/>
སྙིང་པོ་བྱང་ཆུབ་ཀྱི་ལྷ་དགེ་བ་དྲི་མ་མེད་པའི་རྒྱན་གྱིས་བརྒྱན་པའི་རྒྱལ་མཚན་དང༌། སྙིང་པོ་བྱང་ཆུབ་ཀྱི་ལྷ་རི་རབ་སྤོའི་རིན་པོ་ཆེའི་འོད་དང༌། སྙིང་པོ་བྱང་ཆུབ་ཀྱི་ལྷ་དབྱངས་ཀྱི་<line/>
འབྲུག་སྒྲ་སྒྲོག་པའི་རྒྱལ་མཚན་དང༌། མེ་ཏོག་གི་ཆར་སྣ་ཚོགས་འབབ་པའི་མིག་དང༌། འོད་འཕྲོ་མང་པོ་ཤིན་ཏུ་དྲི་མ་མེད་པ་དང༌། མེ་ཏོག་གི་ཕྲེང་བ་འོད་ཀྱི་གཙུག་ཕུད་དང༌།<line/>
རིན་པོ་ཆེའི་རྒྱན་གྱི་ཆར་རབ་ཏུ་འབེབས་པ་དང༌། མཐུ་དམ་པ་སྤོས་ཀྱི་མིག་དང༌། རྡོ་རྗེ་སྣ་ཚོགས་ཀྱི་སྤྲིན་དང༌། པདྨོ་ཤིང་སྣང་བའི་འོད་དང༌། སྙིང་པོ་བྱང་ཆུབ་ཀྱི་ལྷ་དགེ་བའི་<line/>
ལྟ་བ་སྣ་ཚོགས་རྣམ་པར་སྟོན་པའི་འོད་དང༌། དེ་དག་ལ་སོགས་པ་སྙིང་པོ་བྱང་ཆུབ་ཀྱི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་སྔོན་སངས་རྒྱས་རྒྱ་ཆེར་མཆོད་<line/>
པའི་སྨོན་ལམ་གྱིས་ཡང་དག་པར་བྱུང་བ་ཤ་སྟག་དང་ཐབས་ཅིག་གོ །ནམ་མཁའི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་དག་དང་ཡང་ཐབས་ཅིག་སྟེ། འདི་ལྟར་གྲོང་<line/>
ཁྱེར་གྱི་ལྷ་རིན་ཆེན་རྩེ་མོའི་འོད་དང༌། རྒྱན་རྣམ་པ་སྣ་ཚོགས་འབྱུང་བ་དང༌། རིན་ཆེན་དྲི་མེད་ཤིན་ཏུ་དགའ་བ་དང༌། སློས་པའི་མྱ་ངན་ཐམས་ཅད་སྤོང་བས་རྣམ་པར་སྣང་བ་དང༌།<line/>
</page>
<page index="15" id="8B">སྒྲོན་མ་ཤིན་ཏུ་རྒྱས་པའི་མིག་དང༌། འོད་འཕྲོ་བའི་དཔལ་མངོན་པར་འབར་བ་དང༌། བསོད་ནམས་ཀྱི་ཤུགས་སྣང་བའི་འོད་དང༌། ལུས་དྲི་མ་མེད་པས་མཉམ་པའི་འོད་དང༌། སྤོས་<line/>
ཀྱི་རྒྱལ་མཚན་གཙུག་ཕུད་ཀྱི་རྒྱན་དང༌། གྲོང་ཁྱེར་གྱི་ལྷ་རིན་ཆེན་དཔལ་གྱི་འོད་དང༌། དེ་དག་ལ་སོགས་པ་ནམ་མཁའི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་<line/>
བསྐལ་པ་བསམ་གྱིས་མི་ཁྱབ་པར་དེ་བཞིན་གཤེགས་པའི་གཞལ་མེད་ཁང་རབ་ཏུ་བརྒྱན་པ་ལ་བརྩོན་པ་ཤ་སྟག་དང་ཐབས་ཅིག་གོ །སའི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་<line/>
སྙེད་དག་དང་ཡང་ཐབས་ཅིག་སྟེ། འདི་ལྟར་སའི་ལྷ་དཔལ་གྱི་མེ་ཏོག་ཀུན་ནས་ཤིན་ཏུ་རྒྱས་པའི་དྲི་མ་མེད་པ་དང༌། བསོད་ནམས་བརྟན་པ་ཤིན་ཏུ་བསགས་པའི་འོད་དང༌། ཤིང་གི་<line/>
ཡལ་ག་སྣ་ཚོགས་ཀྱི་རྒྱན་དང༌། སེམས་རིན་པོ་ཆེ་རྒྱས་པ་དང༌། དུས་དུས་སུ་དགེ་བའི་མིག་རབ་ཏུ་སྟོན་པ་དང༌། གསེར་གྱི་མིག་གི་དཔལ་དང༌། སྤུ་ལས་སྤོས་ཀྱི་འོད་རྣམ་པར་འགྱེད་<line/>
པ་དང༌། སྒྲ་དབྱངས་ཡིད་དུ་འོང་བ་སྒྲོག་པ་དང༌། མེ་ཏོག་གི་གླང་པོ་སྣ་ཚོགས་ཀྱི་གཙུག་ཕུད་དང༌། ཀུན་ནས་རྡོ་རྗེའི་རྡུལ་གྱི་རྒྱུན་དང༌། སའི་ལྷ་ཁྱིམ་དྲི་མ་མེད་པའི་འོད་དང༌། དེ་དག་ལ་<line/>
སོགས་པ་སའི་ལྷ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་བསོད་ནམས་ཀྱི་དབྱིངས་གཅིག་ཏུ་དེ་བཞིན་གཤེགས་པའི་སྔོན་གྱི་སྨོན་ལམ་དང་རབ་ཏུ་འབྲེལ་བ་ཤ་སྟག་<line/>
</page>
<page index="16" id="9A">༄༅། །དང་ཐབས་ཅིག་གོ །རིའི་ལྷ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་རིའི་ལྷ་རིན་པོ་ཆེའི་རྩེ་མོ་མེ་ཏོག་ཤིན་ཏུ་རྒྱས་པར་གནས་པ་དང༌། ནགས་ཚལ་སྣ་<line/>
ཚོགས་མེ་ཏོག་ཤིན་ཏུ་རྒྱས་པའི་གཙུག་ཕུད་དང༌། ཀུན་ནས་ཤིན་ཏུ་འཕགས་པས་རྣམ་པར་སྣང་བའི་རྒྱལ་མཚན་དང༌། རྡུལ་ཐམས་ཅད་དང་མི་གནས་པས་དྲི་མ་མེད་པའི་<line/>
གཙུག་ཕུད་དང༌། སྣང་བས་ཕྱོགས་སུ་གསལ་བའི་འོད་དང༌། སྟོབས་ལ་ཐུབ་པ་མེད་པས་སྣང་བའི་འོད་དང༌། ཀུན་ནས་གཟི་བརྗིད་དཔལ་གྱི་དཀྱིལ་འཁོར་དང༌། སྣང་བའི་རྡུལ་ཆུ་<line/>
བོའི་དཀྱིལ་འཁོར་དང༌། ཀུན་ཏུ་མངོན་པར་ལྟ་བའི་མིག་དང༌། རིའི་ལྷ་ཀུན་ནས་སྲ་བ་རྡོ་རྗེའི་མཚམས་ཀྱི་མིག་དང༌། དེ་དག་ལ་སོགས་པ་རིའི་ལྷ་ཚད་མེད་པ་ཀུན་ཀྱང་ཚུལ་དྲི་མ་མེད་<line/>
པའི་མིག་གི་སྒོ་རབ་ཏུ་ཐོབ་པ་ཤ་སྟག་དང་ཐབས་ཅིག་གོ །ནགས་ཚལ་གྱི་ལྷ་བསམ་གྱིས་མི་ཁྱབ་པ་དག་དང་ཡང་ཐབས་ཅིག་སྟེ། འདི་ལྟར་ནགས་ཚལ་གྱི་ལྷ་ཡལ་ག་སྣ་<line/>
ཚོགས་ཀྱི་སྤྲིན་དང༌། ནགས་ཚལ་གྱི་ལྷ་འོད་ཀྱི་ཕུང་པོ་སྣ་ཚོགས་ཀྱི་མིག་ཡིད་དུ་འོང་བའི་འོད་དང༌། ལོ་མ་དྲི་མ་མེད་པའི་ཕྲེང་བའི་དཔལ་དང༌། ཡན་ལག་རབ་ཏུ་འཕྱང་བའི་གཟི་<line/>
བརྗིད་དང༌། དགེ་བའི་འོད་སྣ་ཚོགས་དང༌། སྒྲ་སྐད་ཡིད་དུ་འོང་བའི་དབྱངས་དང༌། ཀུན་ནས་སྤོས་མང་པོ་ལྡང་བའི་འོད་དང༌། ཀུན་ནས་དཔལ་གྱི་འོད་རབ་ཏུ་འབྱུང་བའི་དཀྱིལ་<line/>
</page>
<page index="17" id="9B">འཁོར་དང༌། ནགས་ཚལ་གྱི་ལྷ་མེ་ཏོག་དང་འབྲས་བུ་དང་རོའི་འོད་དང༌། དེ་དག་ལ་སོགས་པ་ནགས་ཚལ་གྱི་ལྷ་བསམ་གྱིས་མི་ཁྱབ་པ་ཀུན་ཀྱང་དགའ་བའི་ཤུགས་མཐའ་ཡས་པས་<line/>
གསལ་བར་གྱུར་པ་ཤ་སྟག་དང་ཐབས་ཅིག་གོ །སྨན་གྱི་ལྷ་མཐའ་ཡས་པ་དག་དང་ཡང་ཐབས་ཅིག་སྟེ། འདི་ལྟར་སྨན་གྱི་ལྷ་ཕུན་སུམ་ཚོགས་པ་དང༌། ཙནྡན་གྱི་ནགས་ཚལ་གྱི་ཤུགས་<line/>
འཆང་བ་དང༌། འོད་རྡུལ་མེད་པ་དང༌། མིང་ཀུན་ཏུ་གྲགས་པ་གླང་པོའི་རྒྱལ་མཚན་དང༌། སྤུའི་ཀློང་ཀུན་ནས་འོད་འབྱུང་བ་དང༌། མུན་པ་རྣམ་པར་སེལ་ཅིང་རྣམ་པར་སྦྱོང་བ་དང༌། སྒྲ་<line/>
དབྱངས་ཀུན་ཏུ་འབྱུང་བ་དང༌། ཉི་མའི་འོད་འགྲོ་བའི་མཆོག་གི་རྒྱལ་མཚན་དང༌། ཕྱོགས་བཅུར་རྨོངས་པ་མེད་པར་ལྟ་བ་དང༌། སྨན་གྱི་ལྷ་མདངས་བཟང་པོ་ཀུན་ཏུ་འགྱེད་པའི་མིག་<line/>
དང༌། དེ་དག་ལ་སོགས་པ་སྨན་གྱི་ལྷ་མཐའ་ཡས་པ་ཀུན་ཀྱང་སྙིང་རྗེ་དྲི་མ་མེད་པའི་དཀྱིལ་འཁོར་གྱིས་རབ་ཏུ་སྣང་བར་གྱུར་པ་ཤ་སྟག་དང་ཐབས་ཅིག་གོ །ལོ་ཏོག་གི་ལྷ་མཐའ་ཡས་<line/>
པ་དག་དང་ཡང་ཐབས་ཅིག་སྟེ། འདི་ལྟར་ལོ་ཏོག་གི་ལྷ་འཇམ་པའི་དཔལ་དང༌། དུས་ཀྱི་མེ་ཏོག་རྣམ་པར་མཛེས་པའི་འོད་དང༌། རྩལ་དམ་པའི་སྟོབས་དང༌། མདངས་ཀྱི་ངད་<line/>
མཐའ་ཡས་པ་རབ་ཏུ་འགྱེད་པ་དང༌། ས་ཀུན་གྱི་རྩ་བ་འབྲས་བུ་དང༌། གཙུག་ཕུད་ཁ་དོག་སྣ་ཚོགས་དང༌། ཡལ་ག་དྲི་མ་མེད་པར་གྲུབ་པ་དང༌། སྤོས་སྣ་ཚོགས་ཤིན་ཏུ་གྲུབ་པ་དང༌།<line/>
</page>
<page index="18" id="10A">༄༅། །བཟང་ཞིང་ཡིད་དུ་འོང་བར་སྣང་བ་དང༌། ལོ་ཏོག་གི་ལྷ་ཁ་དོག་རྣམ་པར་དག་ཅིང་འོད་དྲི་མ་མེད་པ་དང༌། དེ་དག་ལ་སོགས་པ་ལོ་ཏོག་གི་ལྷ་མཐའ་ཡས་པ་ཀུན་ཀྱང་<line/>
དགའ་བ་དང༌། མགུ་བ་དང༌། རངས་པ་ཤིན་ཏུ་ཐོབ་པ་ཤ་སྟག་དང་ཐབས་ཅིག་གོ །ཆུ་ཀླུང་གི་ལྷ་མུ་མེད་པ་དག་དང་ཡང་ཐབས་ཅིག་སྟེ། འདི་ལྟར་ཆུ་ཀླུང་གི་ལྷ་ཆུ་བོ་ཀུན་དང་ལྡན་པ་དང༌།<line/>
རི་དང་ཆུ་ཀུན་ལ་བརྟེན་པ་དང༌། རྡུལ་ཐམས་ཅད་དྲི་མ་མེད་པར་རྣམ་པར་དག་པའི་མིག་དང༌། ང་རོས་ཁྱབ་པར་བྱེད་པ་དང༌། སྲོག་ཆགས་ཀྱི་རྒྱུད་མཐའ་ཡས་པ་སྐྱོབ་པ་དང༌།<line/>
གདུང་བ་མེད་པ་རྒྱ་མཚོ་གདུང་བ་མེད་པའི་འོད་དྲི་མ་མེད་པ་དང༌། དགའ་བདེ་ཀུན་ནས་འབྱུང་བ་དང༌། ཡོན་ཏན་གྱི་ཤུགས་ཡངས་པའི་རྒྱལ་མཚན་དང༌། འཇིག་རྟེན་ཐམས་ཅད་ཀྱི་དཔལ་<line/>
རྣམ་པར་སྣང་བ་དང༌། ཆུ་ཀླུང་གི་ལྷ་ཚོགས་ཆེན་པོ་རྒྱ་མཚོའི་དཔལ་གྱི་འོད་དང༌། དེ་དག་ལ་སོགས་པ་ཆུ་ཀླུང་གི་ལྷ་མུ་མེད་པ་ཀུན་ཀྱང་འགྲོ་བ་ཐམས་ཅད་ལ་ཕན་པའི་དོན་དུ་ཡིད་ལ་<line/>
བྱེད་པ་ལ་བརྩོན་པ་ཤ་སྟག་དང་ཐབས་ཅིག་གོ །རྒྱ་མཚོའི་ལྷ་བསམ་གྱིས་མི་ཁྱབ་པ་དག་དང་ཡང་ཐབས་ཅིག་སྟེ། འདི་ལྟར་རྒྱ་མཚོའི་ལྷ་རིན་པོ་ཆེའི་འོད་འབྱུང་བའི་དཔལ་དང༌། རྡོ་རྗེ་<line/>
ཀུན་ནས་སྲ་ཞིང་མི་ཆོམས་པའི་རྒྱལ་མཚན་དང་ལྡན་པ་དང༌། རྡུལ་དང་དྲི་མ་མེད་པའི་གནས་དང་ལྡན་པ་དང༌། ཀུན་ནས་ཆུ་དང༌། རི་བོ་དང༌། ཁྱིམ་གྱི་དཀྱིལ་འཁོར་དང༌། སྐྱབས་<line/>
</page>
<page index="19" id="10B">རིན་པོ་ཆེའི་མིག་གི་ཟླ་བའི་དཔལ་དང༌། ཀླུའི་དཔལ་པདྨོ་སྣ་ཚོགས་ཀྱི་གཙུག་ཕུད་དང༌། ཆུ་ལྟ་བུར་རོ་མཐུན་པ་འཛིན་པའི་འོད་དང༌། རིན་པོ་ཆེའི་འོད་འཕྲོ་བའི་མེ་ཏོག་གི་ཚོན་གྱི་འོད་<line/>
དང༌། རི་རབ་སྲ་བའི་རྡོ་རྗེ་སྣ་ཚོགས་དང༌། རྒྱ་མཚོའི་ལྷ་འབྲུག་སྒྲ་སྒྲོག་པའི་རྒྱ་མཚོའི་ཤུགས་ཀྱི་དབྱངས་དང༌། དེ་དག་ལ་སོགས་པ་རྒྱ་མཚོའི་ལྷ་བསམ་གྱིས་མི་ཁྱབ་པ་ཀུན་ཀྱང་<line/>
སངས་རྒྱས་ཀྱི་ཡོན་ཏན་རྒྱ་མཚོའི་མཐར་ཕྱིན་པར་རྒྱས་པར་བྱེད་པ་ཤ་སྟག་དང་ཐབས་ཅིག་གོ །མེའི་ལྷ་གྲངས་མེད་པ་དག་དག་ཡང་ཐབས་ཅིག་སྟེ། འདི་ལྟར་མེའི་ལྷ་གཟི་བརྗིད་འབར་<line/>
ཞིང་འཕྲོ་བའི་འོད་དང༌། ཀུན་ཏུ་འབར་ཞིང་འཕྲོ་བའི་རྒྱལ་མཚན་གྱི་དཀྱིལ་འཁོར་དང༌། འོད་རྒྱ་ཆེན་པོས་ཕྱོགས་རྒྱས་པར་བྱེད་པ་དང༌། རྒྱལ་མཚན་གྱི་རྡུལ་གྱི་སྒོས་རྒྱས་པར་བྱེད་པ་དང༌།<line/>
གཟི་བརྗིད་མི་ཟད་པའི་གཙུག་ཕུད་དང༌། དཀའ་ཐུབ་སྣ་ཚོགས་ཀྱི་མིག་གི་དཔལ་དང༌། ཕྱོགས་ཁྱིམ་དུ་གྱུར་པའི་རི་རབ་ཀྱི་སྤོ་དང༌། འོད་དྲག་ཤུལ་ཅན་གྱི་དབང་ཕྱུག་དང༌། མུན་པ་དང་རབ་<line/>
རིབ་སེལ་ཅིང་ཕྱོགས་རྣམ་པར་སྣང་བར་བྱེད་པ་དང༌། མེའི་ལྷ་འོད་འཕྲོ་བའི་སྤྲིན་གྱི་དབང་ཕྱུག་དང༌། དེ་དག་ལ་སོགས་པ་མེའི་ལྷ་གྲངས་མེད་པ་ཀུན་ཀྱང་སེམས་ཅན་ཐམས་ཅད་ཀྱི་གདུང་<line/>
བ་སེལ་བའི་སྣང་བ་སྟོན་པ་ཤ་སྟག་དང་ཐབས་ཅིག་གོ །ཆུའི་ཕུང་པོའི་ལྷ་ཚད་མེད་པ་དག་དང་ལང་ཐབས་ཅིག་སྟེ། འདི་ལྟར་ཆུའི་ཕུང་པོའི་ལྷ་སྤྲིན་དང་ན་བུན་ཀུན་ཏུ་གྲུབ་པའི་རྒྱལ་མཚན་<line/>
</page>
<page index="20" id="11A">༄༅། །དང༌། སྤྲིན་སྒྲའི་ཤུགས་རྒྱ་མཚོའི་སྤྲིན་དང་ཆུ་སྣ་ཚོགས་ཀྱི་གཙུག་ཕུད་དང༌། བཟང་པོར་འཁྱིལ་བ་གྲུབ་པའི་དཔལ་དང༌། ཀུན་ནས་སྤོས་དྲི་མ་མེད་པའི་མྱུ་<line/>
གུའི་དཔལ་དང༌། དབའ་རླབས་ཀྱི་སྒྲ་བསོད་ནམས་སྟེགས་ཀྱི་འོད་དང༌། ཚིམ་པར་བྱ་བ་ལ་དབང་བྱེད་པ་ཡོངས་སུ་སྒྲུབ་པ་དང༌། སའི་རྡུལ་སྙེད་ཀྱི་སྒོ་ནས་དབྱངས་འབྱུང་བ་དང༌། འོད་<line/>
ཀུན་ཏུ་འགྲོ་ཞིང་རྒྱས་པར་བྱེད་པ་དང༌། ཆུའི་ཕུང་པོའི་ལྷ་རྒྱ་མཚོའི་དབྱངས་ཀྱི་ང་རོའི་འོད་དང༌། དེ་དག་ལ་སོགས་པ་ཆུའི་ཕུང་པོའི་ལྷ་ཚད་མེད་པ་ཀུན་ཀྱང་འགྲོ་བ་ཐམས་ཅད་ལ་<line/>
ཕན་པ་དང༌། བདེ་བའི་སྐྱབས་སུ་བརྩོན་པ་ཤ་སྟག་དང་ཐབས་ཅིག་གོ །རླུང་གི་ཕུང་པོའི་ལྷ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་རླུང་གི་ཕུང་པོའི་ལྷ་ཆགས་པ་མེད་པར་འགྲོ་<line/>
བའི་འོད་དང༌། ཀུན་ཏུ་རྒྱས་པར་འབྱུང་བའི་མཐུའི་དཔལ་དང༌། ཀུན་ཏུ་རེག་པར་བྱེད་པའི་སྤྲིན་གྱི་རྒྱལ་མཚན་དང༌། རྒྱན་ཡིད་དུ་འོང་ཞིང་བཟང་པོའི་འོད་དང༌། ཆུ་དྲག་པོའི་སྙིང་པོ་<line/>
སྐེམ་པ་དང༌། སྒྲ་ཆེན་པོས་འགྲོ་བའི་དབྱངས་དང༌། ཤིང་གི་རྩེ་མོའི་མེ་ཏོག་རབ་ཏུ་འཕྱང་བའི་གཙུག་ཕུད་དང༌། ཐོགས་པ་མེད་པར་ཕྱོགས་ཀུན་ཏུ་རྒྱས་པར་འགྲོ་བ་དང༌། རླུང་གི་<line/>
ཕུང་པོ་རྣམ་པ་སྣ་ཚོགས་འབྱུང་བའི་སྤྲིན་གྱི་དཀྱིལ་འཁོར་དང༌། རླུང་གི་ཕུང་པོའི་ལྷ་འཇིག་རྟེན་གྱི་ཁམས་ཐམས་ཅད་ཀྱི་མུན་པ་ཀུན་ནས་སྣང་བར་བྱེད་པ་དང༌། དེ་དག་ལ་སོགས་<line/>
</page>
<page index="21" id="11B">པ་རླུང་གི་ཕུང་པོའི་ལྷ་ཚད་མེད་པ་ཀུན་ཀྱང་སེམས་ཅན་ཐམས་ཅད་ཀྱི་སྔོན་གྱི་མཐའི་ང་རྒྱལ་རྣམ་པར་གཏོར་བ་ལ་བརྩོན་པ་ཤ་སྟག་དང་ཐབས་ཅིག་གོ །ནམ་མཁའི་ལྷ་མུ་མེད་པ་དག་དང་ཡང་<line/>
ཐབས་ཅིག་སྟེ། འདི་ལྟར་ནམ་མཁའི་ལྷ་ཀུན་ནས་སྣང་བ་དྲི་མ་མེད་པའི་འོད་དང༌། མཐའ་ཡས་ཤིང་ཟབ་པ་ཀུན་ཏུ་རྒྱས་པར་བྱེད་པ་དང༌། རླུང་ཀུན་ནས་འབྱུང་བའི་དཔལ་དང༌། བསྒྲིབས་པ་<line/>
ཐམས་ཅད་དང་མི་གནས་པའི་དཀྱིལ་འཁོར་དང༌། རྒྱ་ཆེན་པོ་ཀུན་ཏུ་གནོན་པ་སྣ་ཚོགས་ཀྱི་གཙུག་ཕུད་དང༌། འོད་ཟེར་སྣང་བའི་འོད་ཐོགས་པ་མེད་པ་དང༌། སྟོབས་ཀྱི་རྒྱུན་ཐོགས་<line/>
པ་མེད་པའི་དཔལ་དང༌། ཕྱོགས་དྲི་མ་མེད་པར་སྣང་བའི་འོད་དང༌། དབྱངས་ཤིན་ཏུ་འཕགས་ཤིང་ཟབ་པ་དང༌། ནམ་མཁའི་ལྷ་ཕྱོགས་བཅུར་མངོན་དུ་སྟོན་པའི་འོད་དང༌། དེ་དག་<line/>
ལ་སོགས་པ་ནམ་མཁའི་ལྷ་མུ་མེད་པ་ཐམས་ཅད་ཀྱང་སེམས་རྒྱ་མཚོ་དྲི་མ་མེད་ཅིང་ཡོངས་སུ་དག་པ་ཤ་སྟག་དང་ཐབས་ཅིག་གོ །ཕྱོགས་ཀྱི་ལྷ་མུ་མེད་པ་དག་དང་ཡང་ཐབས་ཅིག་<line/>
སྟེ༑ འདི་ལྟར་ཕྱོགས་ཀྱི་ལྷ་ཕྱོགས་ཀྱི་དབྱིངས་ན་རབ་ཏུ་གནས་ཤིང་ཀུན་ཏུ་རྒྱས་པར་འགེངས་པ་དང༌། མཉས་པ་ཉིད་ལ་མངོན་དུ་ལྟ་བ་དང༌། སྣང་བ་སྤྱོད་པའི་རྒྱན་དང༌། ཀུན་ཏུ་<line/>
རྒྱུ་ཞིང་རྗེས་སུ་འབྲང་བ་དང༌། རྨོངས་པ་མེད་པའི་གཙུག་ཡོངས་སུ་འགྲུབ་པ་དང༌། ནམ་མཁའི་རྒྱུད་ཀུན་ཏུ་སྤྱོད་པ་དང༌། རྣམ་པར་སྤྱོད་པའི་སྤྲིན་རྒྱ་ཆེན་པོའི་རྒྱལ་མཚན་དང༌།<line/>
</page>
<page index="22" id="12A">༄༅། །མིག་ཐ་དད་པ་མེད་པའི་གཙུག་ཕུད་དང༌། འཇིག་རྟེན་གྱི་བྱ་བ་ཀུན་ནས་སྤྱོད་པ་དང༌། ཕྱོགས་ཀྱི་ལྷ་ཕྱོགས་སུ་རྣམ་པར་ལྟ་བ་ཕྲེང་བའི་འོད་དང༌། དེ་དག་ལ་<line/>
སོགས་པ་ཕྱོགས་ཀྱི་ལྷ་མུ་མེད་པ་ཀུན་ཀྱང་སེམས་ཅན་གྱི་རྒྱུད་ཀྱི་ཕྱོགས་སྣང་བར་བྱ་བ་ལ་བརྩོན་པ་ཤ་སྟག་དང་ཐབས་ཅིག་གོ །མཚན་མོའི་ལྷ་ཚད་མེད་པ་དག་དང་ཡང་ཐབས་<line/>
ཅིག་སྟེ༑ འདི་ལྟར་མཚན་མོའི་ལྷ་དཔལ་དྲི་མ་མེད་ཅིང་ཀུན་ནས་ཟབ་པའི་འོད་དང༌། ཀུན་ནས་སྐྱོབ་པའི་མདངས་ཀྱི་དཔལ་དང༌། རབ་ཏུ་དགའ་བའི་མིག་གིས་འགྲོ་བ་ལ་རྣམ་<line/>
པར་ལྟ་བ་དང༌། སྒྲས་ཞི་བ་རྒྱ་མཚོ་དང་ལྡན་པ་དང༌། མཚན་མོ་ཐམས་ཅད་འབྱུང་བའི་དཔལ་དང༌། ཤིང་ཐམས་ཅད་རབ་ཏུ་རྒྱས་པར་བྱེད་པའི་འོད་དང༌། ཀུན་ནས་སྐྱོང་ཞིང་སྲུང་<line/>
བའི་དཔལ་དང༌། དགེ་བ་ཐམས་ཅད་ཀྱི་དགའ་བ་ལ་དབང་སྒྱུར་བ་དང༌། མདུད་པར་འཛིན་པ་ཐམས་ཅད་ཞི་བར་བྱ་བས་དབང་པོ་རབ་ཏུ་དགའ་བ་དང༌། མཚན་མོའི་ལྷ་དགེ་<line/>
བའི་བསོད་ནམས་འབྱུང་བའི་དཔལ་སྟོན་པ་དང༌། དེ་དག་ལ་སོགས་པ་མཚན་མོའི་ལྷ་ཚད་མེད་པ་ཀུན་ཀྱང་ཆོས་ཀྱི་དགའ་བ་འབྱུང་བ་ལ་མོས་པར་གནས་པ་ལ་བརྩོན་པ་ཤ་<line/>
སྟག་དང་ཐབས་ཅིག་གོ །ཉིན་མོའི་ལྷ་གཞལ་དུ་མེད་པ་དག་དང་ཡང་ཐབས་ཅིག་སྟེ། འདི་ལྟར་ཉིན་མོའི་ལྷ་ཁྱིམ་དང་གཞལ་མེད་ཁང་གི་གཟུགས་ཤིན་ཏུ་སྟོན་པ་དང༌། བརྩམས་<line/>
</page>
<page index="23" id="12B">པའི་བློ་གྲོས་མཚམས་སྦྱོར་བའི་དཀྱིལ་འཁོར་དང༌། ཀུན་ནས་དགའ་བའི་དཔལ་གྱི་རྒྱན་དང༌། མེ་ཏོག་དང་སྤོས་ཡིད་དུ་འོང་བའི་འོད་དང༌། ཀུན་ནས་ཡིད་དུ་འོང་བའི་སྨན་སྟེན་པ་<line/>
སྒྲུབ་པའི་དཔལ་དང༌། དགའ་བའི་མིག་བཟང་པོས་ཚིམ་པར་བྱེད་པ་དང༌། ཚུལ་རྒྱ་ཆེན་པོའི་ཕྱོགས་ཀུན་ནས་བྱུང་བའི་དཔལ་དང༌། སྙིང་རྗེ་རྒྱ་ཆེན་པོའི་གཟི་བརྗིད་ཀྱི་འོད་དང༌། སྣང་བ་<line/>
རྒྱ་ཆེན་པོའི་དགེ་བའི་རྩ་བ་དང་མི་འབྲལ་བའི་འོད་དང༌། ཉིན་མོའི་ལྷ་མེ་ཏོག་གི་ཕྲེང་བ་ཀུན་ནས་འཕྱང་བའི་དཔལ་དང༌། དེ་དག་ལ་སོགས་པ་ཉིན་མོའི་ལྷ་གཞལ་དུ་མེད་པ་ཀུན་ཀྱང་<line/>
མོས་པའི་ཆོས་གཞལ་དུ་མེད་པའི་རྒྱན་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །ལྷ་མ་ཡིན་གྱི་དབང་པོ་མཐའ་ཡས་པ་དག་དང་ཡང་ཐབས་ཅིག་སྟེ། འདི་ལྟར་ལྷ་མ་ཡིན་གྱི་<line/>
དབང་པོ་སྒྲ་གཅན་དང༌། ལྷ་མ་ཡིན་གྱི་དབང་པོ་ཐག་བཟང་རིས་དང༌། ལྷ་མ་ཡིན་གྱི་དབང་པོ་བདེ་བའི་མཆོག་དང༌། ལྷ་མ་ཡིན་གྱི་དབང་པོ་མཚོན་ཆ་ཆེན་པོ་དང༌། ལྷ་མ་ཡིན་གྱི་དབང་པོ་<line/>
སྟོབས་ཅན་དང༌། ལྷ་མ་ཡིན་གྱི་དབང་པོ་རྣམ་པར་སྣང་བ་དང༌། ལྷ་མ་ཡིན་གྱི་དབང་པོ་རྡོ་རྗེ་སྲ་བ་སྣ་ཚོགས་ཀྱི་ཡན་ལག་དང༌། ལྷ་མ་ཡིན་གྱི་དབང་པོ་སྟོབས་རྒྱ་ཆེན་པོའི་རྒྱུའི་བློ་གྲོས་<line/>
དང༌། ལྷ་མ་ཡིན་གྱི་དབང་པོ་དཔལ་གྱི་བེའུ་རབ་ཏུ་འབྱུང་བ་དང༌། ལྷ་མ་ཡིན་གྱི་དབང་པོ་བརྟུལ་ཞུགས་བཟང་པོའི་དབྱངས་དང༌། དེ་དག་ལ་སོགས་པ་ལྷ་མ་ཡིན་གྱི་དབང་པོ་ཀུན་ཀྱང་<line/>
</page>
<page index="24" id="13A">༄༅། །སྒྱུ་དང༌། ང་རྒྱལ་དང༌། ཀུན་ནས་ཉོན་མོངས་པ་རབ་ཏུ་ཞི་བར་བྱ་བ་ལ་བརྩོན་པ་ཤ་སྟག་དང་ཐབས་ཅིག་གོ །ནམ་མཁའ་ལྡིང་གི་དབང་པོ་བསམ་གྱིས་མི་ཁྱབ་པ་<line/>
དག་དང་ཡང་ཐབས་ཅིག་སྟེ། འདི་ལྟར་ནམ་མཁའ་ལྡིང་གི་དབང་པོ་མཐུ་སྟོབས་ཆེན་པོའི་ཤུགས་དང༌། ནམ་མཁའ་ལྡིང་གི་དབང་པོ་མི་ཤིགས་པའི་སེམས་རིན་ཆེན་གཙུག་ཕུད་དང༌།<line/>
ནམ་མཁའ་ལྡིང་གི་དབང་པོ་ཤུགས་དྲི་མ་མེད་པའི་དཔལ་དང༌། ནམ་མཁའ་ལྡིང་གི་དབང་པོ་ཕྱིར་མི་ལྡོག་པའི་སེམས་ཀྱི་རྒྱན་དང༌། ནམ་མཁའ་ལྡིང་གི་དབང་པོ་རྒྱ་མཚོ་ཆེན་<line/>
པོའི་འོད་ཀྱི་ཚུལ་འཆང་བ་དང༌། ནམ་མཁའ་ལྡིང་གི་དབང་པོ་ཆོས་བརྟན་པ་དྲི་མ་མེད་པའི་འོད་དང༌། ནམ་མཁའ་ལྡིང་གི་དབང་པོ་ཅོད་པན་སྣ་ཚོགས་དཔལ་གྱི་གཙུག་ཕུད་དང༌།<line/>
ནམ་མཁའ་ལྡིང་གི་དབང་པོ་བཞིན་ཀུན་ཏུ་ཁྱབ་པར་སྟོན་པའི་ཤུགས་དང༌། ནམ་མཁའ་ལྡིང་གི་དབང་པོ་དགེ་བའི་རྒྱ་མཚོ་ཀུན་ནས་ལྟ་བ་དང༌། ནམ་མཁའ་ལྡིང་གི་དབང་པོ་ཀླུའི་སྒྲ་<line/>
ཡངས་པ་ཀུན་ཏུ་ལྟ་བའི་དཀྱིལ་འཁོར་དང༌། དེ་དག་ལ་སོགས་པ་ནམ་མཁའ་ལྡིང་གི་དབང་པོ་མཐའ་ཡས་པ་ཀུན་ཀྱང་སེམས་ཅན་ཐམས་ཅད་ཡོངས་སུ་བསྡུ་བའི་ཐབས་ཡངས་པ་<line/>
རབ་ཏུ་ཐོབ་པ་ཤ་སྟག་དང་ཐབས་ཅིག་གོ །མིའམ་ཅིའི་དབང་པོ་དུ་མ་དག་དང་ཡང་ཐབས་ཅིག་སྟེ། འདི་ལྟར་མིའམ་ཅིའི་དབང་པོ་ལྷའི་བློ་གྲོས་འོད་དང༌། མིའམ་ཅིའི་དབང་པོ་མེ་<line/>
</page>
<page index="25" id="13B">ཏོག་དཔལ་གྱི་དཀྱིལ་འཁོར་དང༌། མིའམ་ཅིའི་དབང་པོ་རྒྱན་རྣམ་པ་སྣ་ཚོགས་དང༌། མི་འམ་ཅིའི་དབང་པོ་ང་རོ་ཡིད་དུ་འོང་བའི་དབྱངས་དང༌། མི་འམ་ཅིའི་དབང་པོ་ཤིང་རིན་པོ་ཆེའི་<line/>
ཡལ་གའི་འོད་དང༌། མི་འམ་ཅིའི་དབང་པོ་མཐོང་ན་དགའ་ཞིང་སྤྲོ་བར་བྱེད་པ་དང༌། མི་འམ་ཅིའི་དབང་པོ་རྒྱན་གྱི་དཔལ་གྱི་འོད་དང༌། མི་འམ་ཅིའི་དབང་པོ་མེ་ཏོག་ཚོན་བཟང་པོའི་<line/>
རྒྱལ་མཚན་དང༌། མི་འམ་ཅིའི་དབང་པོ་སའི་གཞིའི་དཔལ་དང༌། མི་འམ་ཅིའི་དབང་པོ་དྲག་ཤུལ་གྱི་བདག་པོ་དང༌། དེ་དག་ལ་སོགས་པ་མི་འམ་ཅིའི་དབང་པོ་དུ་མ་ཀུན་ཀྱང་ཆོས་ཐམས་<line/>
ཅད་ལ་དགེ་བའི་རྩ་བ་ཡང་དག་པར་སྐྱེད་པ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །ལྟོ་འཕྱེ་ཆེན་པོའི་དབང་པོ་འཕྲུལ་པོ་ཆེ་ས་མཚམས་མེད་པ་དག་དང་ཡང་ཐབས་ཅིག་སྟེ།<line/>
འདི་ལྟར་ལྟོ་འཕྱེ་ཆེན་པོའི་དབང་པོ་བློ་གྲོས་བཟང་པོའི་གཟི་བརྗིད་དང༌། ལྟོ་འཕྱེ་ཆེན་པོའི་དབང་པོ་གཟི་བརྗིད་ཀྱི་དབྱངས་ལ་རྡུལ་མེད་པ་དང༌། ལྟོ་འཕྱེ་ཆེན་པོའི་དབང་པོ་བློ་གྲོས་སྣ་<line/>
ཚོགས་མཆོག་གི་གཙུག་ཕུད་དང༌། ལྟོ་འཕྱེ་ཆེན་པོའི་དབང་པོ་མིག་བཟང་པོའི་བདག་པོ་དང༌། ལྟོ་འཕྱེ་ཆེན་པོའི་དབང་པོ་སྒྲོན་མའི་སྐྱབས་ཀྱི་རྒྱལ་པོ་དང༌། ལྟོ་འཕྱེ་ཆེན་པོའི་དབང་<line/>
པོ་སྣང་བ་ཤུགས་བཟང་པོའི་རྒྱལ་མཚན་དང༌། ལྟོ་འཕྱེ་ཆེན་པོའི་དབང་པོ་སེངྒེའི་ཕྲུ་གུ་དང༌། ལྟོ་འཕྱེ་ཆེན་པོའི་དབང་པོ་རྒྱན་སྣ་ཚོགས་ཀྱི་དབྱངས་དང༌། ལྟོ་འཕྱེ་ཆེན་པོའི་དབང་པོ་རི་<line/>
</page>
<page index="26" id="14A">༄༅། །རབ་ཀྱི་བུ་དང༌། ལྟོ་འཕྱེ་ཆེན་པོའི་དབང་པོ་ཡིད་དུ་འོང་བ་འབྱུང་བ་དང༌། དེ་དག་ལ་སོགས་པ་ལྟོ་འཕྱེ་ཆེན་པོའི་དབང་པོ་ས་མཚམས་མེད་པ་ཀུན་ཀྱང་སེམས་<line/>
ཅན་གྱི་གཏི་མུག་གི་དྲ་བ་ཆེན་པོ་བསལ་བ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །དྲི་ཟའི་བདག་པོ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་དྲི་ཟའི་རྒྱལ་པོ་<line/>
གནས་སྲུང་པོ་དང༌། དྲི་ཟའི་རྒྱལ་པོ་ཤིང་མི་འམ་ཅིའི་འོད་དང༌། དྲི་ཟའི་རྒྱལ་པོ་མིག་གཙང་མ་དགའ་བ་རབ་ཏུ་སྐྱེ་བ་དང༌། དྲི་ཟའི་རྒྱལ་པོ་མེ་ཏོག་དང༌། དྲི་ཟའི་རྒྱལ་པོ་ཤིང་ཤིན་<line/>
ཏུ་རྒྱས་པའི་ཅོད་པན་དང༌། དྲི་ཟའི་རྒྱལ་པོ་དགའ་བས་སྤྱོད་པ་ཀུན་ཏུ་སྒྲོག་པ་དང༌། དྲི་ཟའི་རྒྱལ་པོ་རབ་ཏུ་དགའ་བ་རྒྱུན་དུ་གནས་པའི་མིག་བཟང་པོ་དང༌། དྲི་ཟའི་རྒྱལ་པོ་ཡིད་དུ་<line/>
འོང་བའི་དབྱངས་སེངྒེའི་རྒྱལ་མཚན་དང༌། དྲི་ཟའི་རྒྱལ་པོ་འོད་ཟེར་ཀུན་ཏུ་འགྱེད་པའི་འོད་དང༌། དྲི་ཟའི་རྒྱལ་པོ་རྡོ་རྗེ་ཤིང་གི་ཡལ་གའི་རྒྱལ་མཚན་དང༌། དྲི་ཟའི་རྒྱལ་པོ་རྒྱན་<line/>
ཐམས་ཅད་ལ་དགའ་བའི་རང་བཞིན་གྱི་ཚུལ་སྟོན་པ་དང༌། དེ་དག་ལ་སོགས་པ་དྲི་ཟའི་བདག་པོ་ཚད་མེད་པ་ཀུན་ཀྱང་མོས་པ་དང༌། དགའ་བ་རྒྱ་ཆེན་པོ་ལ་རབ་ཏུ་བརྩོན་པ་ཤ་<line/>
སྟག་དང་ཐབས་ཅིག་གོ །གྲུལ་བུམ་གྱི་བདག་པོ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་གྲུལ་བུམ་གྱི་བདག་པོ་འཕགས་སྐྱེས་པོ་དང༌། གྲུལ་བུམ་གྱི་བདག་པོ་ཀླུ་<line/>
</page>
<page index="27" id="14B">བདག་དང༌། གྲུལ་བུམ་གྱི་དབང་པོ་ལེགས་པར་སྤྱད་པའི་རྒྱལ་མཚན་དང༌། གྲུལ་བུམ་གྱི་དབང་པོ་ཕན་པར་སྤྱོད་པར་འཕར་བ་དང༌། གྲུལ་བུམ་གྱི་དབང་པོ་འཇིགས་པ་ལས་<line/>
སྒྲོལ་བ་དང༌། གྲུལ་བུམ་གྱི་དབང་པོ་སཱ་ལ་སྣ་ཚོགས་བཟང་པོ་དང༌། གྲུལ་བུམ་གྱི་དབང་པོ་རི་རབ་ལེགས་པར་བྱུང་བ་དང༌། གྲུལ་བུམ་གྱི་དབང་པོ་སྡེ་དཔའ་བ་དང༌། གྲུལ་བུམ་གྱི་<line/>
དབང་པོ་དགེ་བའི་མིག་གི་འོད་ཟེར་མཐའ་ཡས་པ་དང༌། གྲུལ་བུམ་གྱི་དབང་པོ་ལྷ་དང་ལྷ་མ་ཡིན་གྱི་སྒོ་མཐའ་ཡས་པའི་མིག་དང༌། དེ་དག་ལ་སོགས་པ་གྲུལ་བུམ་གྱི་བདག་པོ་ཚད་<line/>
མེད་པ་ཀུན་ཀྱང་ཆགས་པ་མེད་པའི་ཆོས་སྣང་བ་མངོན་པར་སྒྲུབ་པ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །ཀླུའི་བདག་པོ་མཐའ་ཡས་པ་དག་དང་ཡང་ཐབས་ཅིག་སྟེ།<line/>
འདི་ལྟར་ཀླུའི་དབང་པོ་མིག་མི་བཟང་དང༌། ཀླུའི་དབང་པོ་རྒྱ་མཚོ་དང༌། ཀླུའི་དབང་པོ་སྤྲིན་སྒྲ་སྣ་ཚོགས་ཀྱི་རྒྱལ་མཚན་དང༌། ཀླུའི་དབང་པོ་འོད་འཕྲོ་བའི་སྒོ་རྒྱ་མཚོ་རབ་ཏུ་སྣང་བ་དང༌།<line/>
ཀླུའི་དབང་པོ་ཀུན་ནས་རིའི་སྤྲིན་གྱི་རྒྱལ་མཚན་དང༌། ཀླུའི་དབང་པོ་འཇོག་པོ་དང༌། ཀླུའི་དབང་པོ་མཐའ་ཡས་པར་འགྲོ་བ་དང༌། ཀླུའི་དབང་པོ་མཛོད་སྤུའི་གཟི་བརྗིད་དྲི་མ་མེད་པའི་ཤུགས་<line/>
དང༌། ཀླུའི་དབང་པོ་ཀུན་ཏུ་སྤྱོད་པ་རྒྱ་ཆེན་པོའི་དབྱངས་དང༌། ཀླུའི་དབང་པོ་མ་དྲོས་པ་དང༌། དེ་དག་ལ་སོགས་པ་ཀླུའི་དབང་པོ་མཐའ་ཡས་པ་ཀུན་ཀྱང་སེམས་ཅན་གྱི་ཉོན་མོངས་པས་<line/>
</page>
<page index="28" id="15A">༄༅། །གདུང་བའི་ཚ་བ་ཆེན་པོ་ཆར་པའི་སྤྲིན་གྱིས་ཤིན་ཏུ་ཞི་བར་བྱ་བ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །གནོད་སྦྱིན་གྱི་བདག་པོ་ཀུན་ཏུ་མཐའ་<line/>
ཡས་པ་དག་དང་ཡང་ཐབས་ཅིག་སྟེ། འདི་ལྟར་གནོད་སྦྱིན་གྱི་དབང་པོ་ངལ་བསོ་པོ་དང༌། གནོད་སྦྱིན་གྱི་དབང་པོ་དབྱངས་ཆེན་དབང་ཕྱུག་དང༌། གནོད་སྦྱིན་གྱི་དབང་པོ་ས་ལ་ཤིན་<line/>
ཏུ་གཏུམ་པའི་མཚོན་ཆ་དང༌། གནོད་སྦྱིན་གྱི་དབང་པོ་བློ་གྲོས་ཆེན་པོ་དང༌། གནོད་སྦྱིན་གྱི་དབང་པོ་མིག་འོད་འཕྲོ་བའི་བདག་པོ་དང༌། གནོད་སྦྱིན་གྱི་དབང་པོ་མིག་རྡོ་རྗེ་ལྟར་<line/>
བརྟན་པ་དང༌། གནོད་སྦྱིན་གྱི་དབང་པོ་སྡེ་མཆོག་ཏུ་དཔའ་བ་དང༌། གནོད་སྦྱིན་གྱི་དབང་པོ་སྡེའི་རྒྱན་ཆེན་པོས་རབ་ཏུ་གནོན་པ་དང༌། གནོད་སྦྱིན་གྱི་དབང་པོ་དགེ་བའི་ཚོགས་དང༌།<line/>
གནོད་སྦྱིན་གྱི་དབང་པོ་རི་བོའི་སྟོབས་རབ་ཏུ་འཇོམས་པ་དང༌། དེ་དག་ལ་སོགས་པ་གནོད་སྦྱིན་གྱི་དབང་པོ་ཀུན་ཏུ་མཐའ་ཡས་པ་ཀུན་ཀྱང་སེམས་ཅན་ཐམས་ཅད་ལ་ཕན་པ་དང༌།<line/>
ཡོངས་སུ་སྲུང་བར་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །ཟླ་བའི་རིས་སུ་གཏོགས་པའི་ལྷ་དུ་མ་དག་དང་ཡང་ཐབས་ཅིག་སྟེ། འདི་ལྟར་ལྷའི་བུ་ཟླ་བ་དང༌། ལྷའི་བུ་འོད་ཀྱི་མེ་<line/>
ཏོག་རྒྱལ་པོའི་གཙུག་ཕུད་དང༌། ལྷའི་བུ་དཔལ་གྱི་ཚོགས་སྣ་ཚོགས་ཀྱི་འོད་དང༌། ལྷའི་བུ་འཇིག་རྟེན་དགའ་བའི་བདེ་བ་སྣ་ཚོགས་དང༌། ལྷའི་བུ་ཤིང་གི་དབང་པོའི་མིག་གི་འོད་<line/>
</page>
<page index="29" id="15B">དང༌། ལྷའི་བུ་འོད་བཟང་པོ་སྟོན་པ་དང༌། ལྷའི་བུ་ཀུན་ནས་སྤྱོད་པ་མི་སྒུལ་བའི་འོད་དང༌། ལྷའི་བུ་སྐར་མའི་རྒྱལ་པོའི་བདག་པོ་དང༌། ལྷའི་བུ་བློ་དྲི་མ་མེད་པའི་ཟླ་བ་དང༌། ལྷའི་བུ་གཟི་བརྗིད་ཆེན་<line/>
པོའི་འོད་ཟེར་མཛེས་པ་དང༌། དེ་དག་ལ་སོགས་པ་ལྷའི་བུ་ཟླ་བའི་རིས་སུ་གཏོགས་པ་དུ་མ་ཀུན་ཀྱང་སེམས་ཅན་ཐམས་ཅད་ཀྱི་སེམས་རིན་པོ་ཆེ་སྣང་བར་བྱ་བ་ལ་རབ་ཏུ་བརྩོན་པ་ཤ་<line/>
སྟག་དང་ཐབས་ཅིག་གོ །ཉི་མའི་རིས་སུ་གཏོགས་པའི་ལྷའི་བུ་མེད་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་བུ་ཉི་མ་དང༌། ལྷའི་བུ་གཟི་བརྗིད་ཀྱི་འོད་ཟེར་འབར་བའི་མིག་<line/>
དང༌། རི་བོའི་རྒྱལ་མཚན་གྱི་འོད་དང༌། རིན་ཆེན་དྲི་མེད་རྨད་དུ་བྱུང་བ་དང༌། ཕྱིར་མི་ལྡོག་པ་རབ་ཏུ་གནོན་པ་དང༌། མེ་ཏོག་གི་ཕྲེང་བའི་འོད་ཀྱི་དཔལ་དང༌། འོད་ཀྱི་དཔལ་སྣང་བའི་རྒྱལ་<line/>
མཚན་དང༌། རིན་ཆེན་གཙུག་ཕུད་རྣམ་པར་སྣང་བ་དང༌། མིག་ཀུན་ཏུ་སྣང་བ་དང༌། སའི་དཔལ་གྱི་བེའུ་འཛིན་པ་དང༌། ལྷའི་བུ་སྒོ་ཐམས་ཅད་སྐྱོབ་པའི་དཔལ་གྱི་འོད་དང༌། དེ་དག་ལ་སོགས་<line/>
པ་ལྷའི་བུ་ཉི་མའི་རིས་སུ་གཏོགས་པ་མུ་མེད་པ་ཀུན་ཀྱང་དགེ་བའི་རྩ་བ་ཤིན་ཏུ་སྦྱངས་པ། འགྲོ་བ་ཐམས་ཅད་ལ་ཕན་པར་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །སུམ་ཅུ་རྩ་<line/>
གསུམ་གྱི་རིས་སུ་གཏོགས་པ་བརྒྱ་བྱིན་ལྷའི་དབང་པོ་ལ་སོགས་པ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་དབང་པོ་བརྒྱ་བྱིན་དང༌། ལྷའི་བུ་སྒྲ་ཀུན་ཏུ་གྲགས་པའི་དབང་<line/>
</page>
<page index="30" id="16A">༄༅། །ཕྱུག་དཀྱིལ་འཁོར་དང༌། བྱམས་པར་ལྟ་བའི་གཙུག་ཕུད་དང༌། རིན་པོ་ཆེའི་འོད་ཀུན་ཏུ་གྲགས་པའི་རྒྱལ་མཚན་དང༌། དགའ་བདེ་འབྱུང་བའི་གཙུག་<line/>
ཕུད་དང༌། དྲན་པ་ཡིད་དུ་འོང་བ་དང༌། རི་བོའི་སྒྲའི་དཔལ་དང༌། དྲན་པ་དང་ལྡན་པ་དང༌། མེ་ཏོག་དྲི་མ་མེད་ཅིང་ཡིད་དུ་འོང་བའི་འོད་དང༌། ཡེ་ཤེས་ཉི་མའི་མིག་དང༌། ལྷའི་བུ་ཡང་<line/>
དག་པར་སྐུལ་བའི་འོད་ཀྱི་དབང་ཕྱུག་དང༌། དེ་དག་ལ་སོགས་པ་སུམ་ཅུ་རྩ་གསུམ་གྱི་རིས་སུ་གཏོགས་པའི་ལྷའི་བུ་ཚད་མེད་པ་ཀུན་ཀྱང་ཆོས་རྒྱ་ཆེན་པོའི་རང་བཞིན་དང༌། འགྲོ་བ་<line/>
ཐམས་ཅད་དུ་སྐྱེས་ཤིང་ཡང་དག་པར་བསྐུལ་བ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །རབ་མཚེ་མ་ལ་སོགས་པ་མཚེ་མའི་ལྷའི་རྒྱལ་པོ་གྲངས་མེད་པ་དག་དང་ཡང་ཐབས་<line/>
ཅིག་སྟེ༑ འདི་ལྟར་ལྷའི་རྒྱལ་པོ་རབ་མཚེ་མ་དང༌། དགའ་བ་བདེ་བའི་འོད་དང༌། བློ་གྲོས་མི་ཟད་པའི་ཡོན་ཏན་དཔལ་དང༌། འཕྲུལ་བ་བཟང་ཞིང་དགེ་བ་དང༌། ས་དང་རི་བོའི་འོད་དང༌།<line/>
བསམ་གྱིས་མི་ཁྱབ་པའི་བློ་གྲོས་དང༌། འཁོར་ལོའི་གཙུག་དང༌། གཟི་བརྗིད་འོད་འཕྲོ་བ་དང༌། འོད་རྣམ་པར་སྣང་བ་དང༌། ལྷའི་རྒྱལ་པོ་གྲགས་པའི་ཕྱོགས་སུ་རྣམ་པར་ལྟ་བ་<line/>
དང༌། དེ་དག་ལ་སོགས་པ་མཚེ་མའི་ལྷའི་རྒྱལ་པོ་གྲངས་མེད་པ་ཀུན་ཀྱང་དགའ་བ་དང༌། སྤྲོ་བ་རྒྱ་ཆེན་པོ་མངོན་པར་སྒྲུབ་པ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །ལྷའི་<line/>
</page>
<page index="31" id="16B">བུ་རྒྱལ་པོ་རབ་དགའ་ལྡན་ལ་སོགས་པ་བསམ་གྱིས་མི་ཁྱབ་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་རྒྱལ་པོ་རབ་དགའ་ལྡན་དང༌། དགའ་བ་རྒྱ་མཚོའི་གཙུག་ཕུད་དང༌། ཡོན་<line/>
ཏན་མཆོག་གི་རྒྱལ་མཚན་དང༌། འོད་ཟེར་ཞི་བའི་འོད་དང༌། རབ་ཏུ་དགའ་བའི་མིག་དང༌། རིན་ཆེན་འོད་ཟེར་ཟླ་བ་དང༌། རྣམ་པར་གནོན་པས་རབ་ཏུ་བརྩོན་པ་དང༌། རྡོ་རྗེའི་མདོག་གི་<line/>
འོད་བཟང་པོ་དང༌། སྐར་མས་བརྒྱན་པའི་དཔལ་དང༌། ལྷའི་བུ་དགའ་བ་བཟང་པོ་སྣ་ཚོགས་དང༌། དེ་དག་ལ་སོགས་པ་དགའ་ལྡན་གྱི་ལྷའི་རྒྱལ་པོ་བསམ་གྱིས་མི་ཁྱབ་པ་ཀུན་ཀྱང་<line/>
སངས་རྒྱས་གཅིག་ནས་གཅིག་ཏུ་བྱུང་བ་ཐམས་ཅད་རྗེས་སུ་དྲན་པར་ཡིད་ལ་བྱ་བ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །འཕྲུལ་དགའི་ལྷའི་རྒྱལ་པོ་མུ་མེད་པ་དག་དང་ཡང་ཐབས་<line/>
ཅིག་སྟེ༑ འདི་ལྟར་ལྷའི་རྒྱལ་པོ་རབ་འཕྲུལ་དགའ་དང༌། སྒྲས་ཞི་བའི་འོད་དང༌། སྟོབས་ཀྱི་འཕྲུལ་བའི་སྒྲའི་འོད་དང༌། དབང་ཆེན་སྣ་ཚོགས་དང༌། སྤྲིན་སྒྲ་ཤིན་ཏུ་འཕགས་པ་དང༌། སྣང་<line/>
བ་སྤྱོད་པའི་དཔལ་དང༌། གཙུག་ཕུད་ཡིད་དུ་འོང་བའི་འོད་དང༌། དགའ་བའི་བློ་གྲོས་དང༌། མེ་ཏོག་འོད་ཀྱི་གཙུག་ཕུད་དང༌། ལྷའི་རྒྱལ་པོ་ཕྱོགས་ཤིན་ཏུ་སྣང་བ་དང༌། དེ་དག་ལ་སོགས་པ་<line/>
འཕྲུལ་དགའི་ལྷའི་རྒྱལ་པོ་མུ་མེད་པ་ཀུན་ཀྱང་རྣམ་པར་ཐར་པ་རབ་ཏུ་ཞི་བས་སེམས་ཅན་ཐམས་ཅད་གདུལ་བ་ལ་རབ་ཏུ་བརྩོན་པ་ཤ་སྟག་དང་ཐབས་གཅིག་གོ །ལྷའི་རྒྱལ་པོ་དབང་སྒྱུར་<line/>
</page>
<page index="32" id="17A">༄༅། །ལ་སོགས་པ་བགྲང་དུ་མེད་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་རྒྱལ་པོ་དབང་སྒྱུར་དང༌། ལྷའི་རྒྱལ་པོ་མིག་བཟང་པོའི་བློ་གྲོས་དང༌། ཅོད་པན་སྣ་ཚོགས་<line/>
ཀྱི་རྒྱལ་མཚན་དང༌། བརྩོན་པའི་བློ་གྲོས་དང༌། གོ་འཕང་རྣམ་པར་གནོན་པའི་སྒྲ་དབྱངས་སྣ་ཚོགས་དང༌། འོད་ཡིད་དུ་འོང་བའི་རྒྱལ་མཚན་དང༌། སྤྱོད་ཡུལ་ཞི་བའི་སྒོ་དང༌། འཁོར་<line/>
ལོ་རི་མོ་བཟང་པོའི་རྒྱལ་མཚན་དང༌། མེ་ཏོག་བློ་གྲོས་སེངྒེའི་དབང་ཕྱུག་དང༌། ལྷའི་རྒྱལ་པོ་དབང་པོའི་སྟོབས་རི་མོ་བཟང་པོའི་འོད་དང༌། དེ་དག་ལ་སོགས་པ་དབང་སྒྱུར་གྱི་ལྷའི་<line/>
རྒྱལ་པོ་བགྲང་དུ་མེད་པ་ཀུན་ཀྱང་ཆོས་ཀྱི་དབང་རྒྱ་ཆེན་པོ་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་གོ །བསམ་གྱིས་མི་ཁྱབ་པའི་ཚངས་པ་ཆེན་པོ་དག་དང་ཡང་ཐབས་ཅིག་སྟེ།<line/>
འདི་ལྟར་ཚངས་པ་ཆེན་པོ་རབ་ཏུ་སྣང་བ་དང༌། བློ་གྲོས་ཀྱི་འོད་དང༌། བློ་གྲོས་བཟང་པོའི་སེམས་སྣང་བ་དང༌། ཀུན་ཏུ་དབྱངས་ཀྱི་སྤྲིན་དང༌། འཇིག་རྟེན་དབང་པོའི་སྒྲ་དང༌། མིག་རབ་<line/>
ཏུ་ཞི་ཞིང་འོད་ཤིན་ཏུ་ཟབ་པ་དང༌། ཕྱོགས་སུ་སྣང་བ་འགྱེད་པ་དང༌། སྤྲུལ་པའི་སྒྲ་དབྱངས་དང༌། མིག་གི་འོད་ཟེར་མངོན་པར་སྣང་བ་དང༌། ཚངས་པ་ཆེན་པོའི་དབྱངས་རྒྱ་མཚོ་<line/>
ཡིད་དུ་འོང་བ་དང༌། དེ་དག་ལ་སོགས་པ་ཚངས་པ་ཆེན་པོ་བསམ་གྱིས་མི་ཁྱབ་པ་ཀུན་ཀྱང་སེམས་ཅན་ཐམས་ཅད་ཀྱི་སེམས་སྣང་བར་བྱ་བ་དང༌། སིམ་པར་བྱ་བར་བྱམས་པ་ཆེན་<line/>
</page>
<page index="33" id="17B">པོ་ལ་གནས་པ་ཤ་སྟག་དང་ཐབས་ཅིག་གོ །ལྷའི་བུ་གྱ་ནོམ་སྣང་བའི་རིས་སུ་གཏོགས་པ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་བུ་སྣང་བས་དགའ་བ་དང༌། དགེ་བ་སྣ་<line/>
ཚོགས་ཀྱི་འོད་དང༌། དབང་པོའི་དབྱངས་དང༌། དྲན་པའི་བློ་དམ་པ་དང༌། དགའ་བ་སྣ་ཚོགས་རྣམ་པར་དག་པའི་དབྱངས་དང༌། ལེགས་པར་བསམ་པའི་དབྱངས་དང༌། འོད་འགྱེད་པའི་<line/>
དབྱངས་རྣམ་པར་སྣང་བ་དང༌། དབྱངས་ཟབ་མོའི་འོད་དང༌། གྲགས་པ་དྲི་མ་མེད་པའི་འོད་དང༌། ལྷའི་བུ་འོད་དྲི་མ་མེད་པས་ཤིན་ཏུ་འཕགས་པ་དང༌། དེ་དག་ལ་སོགས་པ་གྱ་ནོམ་སྣང་<line/>
བའི་རིས་སུ་གཏོགས་པའི་ལྷའི་བུ་ཚད་མེད་པ་ཀུན་ཀྱང་ཞི་བ་དང༌། དགའ་བ་རྒྱ་ཆེན་པོའི་རྣམ་པར་ཐར་པ་ལ་གནས་པ་ཤ་སྟག་དང་ཐབས་ཅིག་གོ །དགེ་རྒྱས་ཀྱི་ལྷའི་བུ་གྲངས་མེད་པ་དག་<line/>
དང་ཡང་ཐབས་ཅིག་སྟེ། འདི་ལྟར་ལྷའི་བུ་དགེ་བར་གྲགས་པའི་བློ་གྲོས་དང་མཆོག་ཏུ་སྣང་བ་དང༌། རབ་ཏུ་ཞི་བའི་དཔལ་དང༌། དབྱངས་ཀྱི་རི་བོ་དང༌། དྲན་པ་དགེ་བའི་མིག་དང༌། དགའ་བ་<line/>
དམ་པ་རྣམ་པར་སྣང་བ་དང༌། འཇིག་རྟེན་དབྱངས་ཀྱི་བློ་གྲོས་དང༌། གཟི་བརྗིད་འབར་བའི་བདག་པོ་དང༌། ཆོས་ཀྱི་དགའ་བས་འཕྲུལ་བའི་སེམས་དང༌། འཕྲུལ་བས་ཤིན་ཏུ་འཕགས་པ་<line/>
དང༌། དེ་དག་ལ་སོགས་པ་དགེ་རྒྱས་ཀྱི་རིས་སུ་གཏོགས་པའི་ལྷའི་བུ་གྲངས་མེད་པ་ཀུན་ཀྱང་སྒོ་ཡངས་པ་ལ་གནས་པས་འགྲོ་བར་འགྱུར་ཞིང་རྣམ་པར་འདུལ་བ་ལ་རབ་ཏུ་བརྩོན་པ་ཤ་<line/>
</page>
<page index="34" id="18A">༄༅། །སྟག་དང་ཐབས་ཅིག་གོ །ལྷའི་བུ་འབྲས་བུ་ཆེན་པོའི་རིས་སུ་གཏོགས་པ་ཚད་མེད་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་བུ་ཆོས་ཀྱི་དཔལ་གཟི་བརྗིད་<line/>
དགའ་བ་དང༌། དྲི་མེད་སྣ་ཚོགས་རྒྱ་མཚོ་དང༌། ཤེས་རབ་མཆོག་གི་འོད་དང༌། ཡེ་ཤེས་དབང་པོའི་དཔལ་དང༌། དགའ་བ་ཞི་བ་དང༌། སྒོ་ཀུན་ནས་ཤེས་པའི་མིག་དང༌། དགའ་བའི་<line/>
གཙུག་གི་བློ་གྲོས་དང༌། ཡོན་ཏན་བློ་གྲོས་བཟང་པོའི་འོད་དང༌། འོད་ཞི་ཞིང་དྲི་མ་མེད་པ་དང༌། ལྷའི་བུ་སྣང་བ་ཆེན་པོ་དྲི་མ་མེད་པ་དང༌། དེ་དག་ལ་སོགས་པ་འབྲས་བུ་ཆེན་པོའི་རིས་<line/>
སུ་གཏོགས་པའི་ལྷའི་བུ་ཚད་མེད་པ་ཀུན་ཀྱང་ཞི་བའི་ཆོས་ཀྱི་གཞལ་མེད་ཁང་ལ་ཀུན་ནས་རབ་ཏུ་གནས་པ་ཤ་སྟག་དང་ཐབས་ཅིག་གོ །ལྷའི་བུ་དབང་ཕྱུག་ཆེན་པོའི་རིས་སུ་གཏོགས་<line/>
པ་གྲངས་མེད་པ་དག་དང་ཡང་ཐབས་ཅིག་སྟེ། འདི་ལྟར་ལྷའི་བུ་ཤིན་ཏུ་འོད་འཕྲོ་རྒྱ་མཚོ་དང༌། ལྷའི་བུ་དབང་ཕྱུག་གྲགས་པ་རབ་ཏུ་སྣང་བ་དང༌། ལྷའི་བུ་དགེ་བའི་མིག་དྲི་མ་མེད་པ་<line/>
དང༌། ལྷའི་བུ་ཤེས་རབ་ཆེན་པོས་དགའ་ཞིང་སྤྲོ་བ་དང༌། ལྷའི་བུ་འོད་མི་སྒུལ་བའི་དབང་ཕྱུག་དང༌། ལྷའི་བུ་མིག་ཤིན་ཏུ་མཉམ་པར་བཞག་པ་དང༌། ལྷའི་བུ་སྣང་བ་ཤིན་ཏུ་སེམས་<line/>
པ་དང༌། ལྷའི་བུ་ཡེ་ཤེས་ཆེན་པོས་དགའ་བ་དང༌། ལྷའི་བུ་སྣ་ཚོགས་ཀུན་ཏུ་དབྱངས་ཀྱི་རྒྱལ་མཚན་དང༌། ལྷའི་བུ་གྲགས་པ་རྣམ་པར་སྣང་བའི་བརྟུལ་ཞུགས་བཟང་པོ་དང༌། དེ་<line/>
</page>
<page index="35" id="18B">དག་ལ་སོགས་པ་དབང་ཕྱུག་ཆེན་པོའི་རིས་སུ་གཏོགས་པའི་ལྷའི་བུ་གྲངས་མེད་པ་ཀུན་ཀྱང་སྤྱོད་ཡུལ་མཚན་མ་མེད་པའི་མཉམ་པ་ཉིད་ལ་རབ་ཏུ་བརྩོན་པ་ཤ་སྟག་དང་ཐབས་ཅིག་སྟེ།<line/>
དེ་བཞིན་གཤེགས་པའི་འཁོར་གྱི་དཀྱིལ་འཁོར་རྒྱ་མཚོ་དེ་ནི། སེམས་ཅན་གྱི་རིས་ཐམས་ཅད་ཡང་དག་པར་གཞོལ་བའོ། །སེམས་ཅན་ཡོན་ཏན་མཐའ་ཡས་པ་འདུས་པ་ལས་ཡོངས་<line/>
སུ་བྱུང་བའོ། །ཕྱོགས་ཀྱི་དབྱིངས་ཀུན་ན་ཤིན་ཏུ་གནས་པའོ། །འཁོར་གྱི་དཀྱིལ་འཁོར་སྣ་ཚོགས་ཀྱི་དབྱིངས་སུ་རྣམ་པར་གནས་པའོ། །ཕན་ཚུན་འདྲེས་པ་མེད་ཅིང་ཇི་ལྟར་འོངས་པའི་<line/>
ཕྱོགས་ཀྱི་དབྱིངས་ལ་རབ་ཏུ་གནས་པའོ། །དེ་བཞིན་གཤེགས་པ་བལྟ་བ་ལ་མངོན་པར་ཕྱོགས་པའོ། །ཉོན་མོངས་པའི་བག་ཆགས་དང་སེམས་ཀྱི་དྲི་མ་ཐམས་ཅད་དང་བྲལ་བའོ། །<line/>
སྒྲིབ་པ་ཐམས་ཅད་ཀྱི་རི་རྣམ་པར་འཐོར་བའོ། །སངས་རྒྱས་ལྟ་བ་ལ་སྒྲིབ་པ་མེད་པས་སྣང་བར་གྱུར་པ་སྟེ། དེ་ནི། འདི་ལྟར་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་<line/>
ཀྱིས་སྔོན་བསྐལ་པ་རྒྱ་མཚོ་ནས་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་བསྡུ་བའི་དངོས་པོ་བཞིས་ཡོངས་སུ་བསྡུས་ཏེ། དེ་བཞིན་གཤེགས་པ་དེ་དང་དེ་དག་གི་དྲུང་དུ་བཞུད་པའི་ཚེ་དགེ་<line/>
བའི་རྩ་བ་ཡོངས་སུ་བཟུང་ཞིང་ཐབས་ཀྱི་སྒོ་དེ་དག་གིས་ཡོངས་སུ་སྨིན་པར་བྱས་ཏེ། ཐམས་ཅད་མཁྱེན་པ་ཉིད་ཀྱི་ལམ་ལ་རབ་ཏུ་བཀོད་ཅིང་དགེ་བའི་རྩ་བ་ཚད་མེད་པ་རབ་ཏུ་བསྐྱེད་པས།<line/>
</page>
<page index="36" id="19A">༄༅། །བསོད་ནམས་ཆེན་པོའི་སྟོབས་དང༌། ཤུགས་རབ་ཏུ་ཐོབ་པ་དག་གོ །སྨོན་ལམ་གྱི་ཚུལ་རྒྱ་མཚོ་གཞན་དང་གཞན་ལ་རབ་ཏུ་ཞུགས་ཤིང་སྤྱོད་པའི་དཀྱིལ་<line/>
འཁོར་གཞན་དང་གཞན་ཡོངས་སུ་དག་པས་ཡང་དག་པར་བྱུང་བ་འབྱུང་བའི་ལམ་གཞན་དང་གཞན་གྱིས་ཤིན་ཏུ་འབྱུང་བའི་དེ་བཞིན་གཤེགས་པ་གཞན་དང་གཞན་མཐོང་<line/>
བས་སྣང་བར་གྱུར་པ་དག་སྟེ། དེ་དག་ནི། མོས་པའི་སྟོབས་གཞན་དང་གཞན་གྱིས་དེ་བཞིན་གཤེགས་པའི་ཡོན་ཏན་རྒྱ་མཚོ་ལ་འཇུག་གོ །སངས་རྒྱས་ལྟ་བའི་རྣམ་པར་ཐར་<line/>
པའི་སྒོ་གཞན་དང་གཞན་གྱིས་རྣམ་པར་འཕྲུལ་ལོ། །དེ་ནི། འདི་ལྟ་སྟེ། ལྷའི་བུ་དབང་ཕྱུག་ཆེན་པོའི་རིས་སུ་གཏོགས་པ་ཤིན་ཏུ་འོད་འཕྲོ་རྒྱ་མཚོའི་རྣམ་པར་ཐར་པ་ནི། ཆོས་ཀྱི་<line/>
དབྱིངས་ནམ་མཁའ་ལྟར་ཞི་བའི་ཚུལ་གྱི་མཐུ་ཞེས་བྱའོ། །ལྷའི་བུ་དབང་ཕྱུག་གྲགས་པ་རབ་ཏུ་སྣང་བའི་རྣམ་པར་ཐར་པ་ནི། ཆོས་ཐམས་ཅད་ལ་དབང་བའི་སྟོབས་ལ་ཡང་དག་པར་<line/>
གཞོལ་ཞིང་ཀུན་ནས་རྗེས་སུ་འགྲོ་བའི་རྣམ་པར་སྤྱོད་པ་ཞེས་བྱའོ། །ལྷའི་བུ་དགེ་བའི་མིག་དྲི་མ་མེད་པའི་རྣམ་པར་ཐར་པ་ནི། ཆོས་ཐམས་ཅད་འབྱུང་བ་མེད་པ་དང༌། འགྲོ་བ་མེད་<line/>
པ་དང༌། བརྗོད་དུ་མེད་ཅིང་སྦྱར་བ་མེད་པ་ཞེས་བྱའོ། །ལྷའི་བུ་ཤེས་རབ་ཆེན་པོ་དགའ་ཞིང་སྤྲོ་བའི་རྣམ་པར་ཐར་པ་ནི། ཆོས་ཀྱི་ཚུལ་ཐམས་ཅད་ལ་མངོན་སུམ་དུ་གྱུར་པའི་ཤེས་<line/>
</page>
<page index="37" id="19B">རབ་རྒྱ་མཚོས་རྣམ་པར་དཔྱོད་པ་ལ་རབ་ཏུ་སྣང་བ་ཞེས་བྱའོ། །ལྷའི་བུ་འོད་མི་སྒུལ་བའི་དབང་ཕྱུག་གི་རྣམ་པར་ཐར་པ་ནི། སེམས་ཅན་ལ་བསམ་གཏན་གྱི་དགའ་བ་དང༌། བདེ་བ་མཐའ་<line/>
ཡས་པ་ལ་མོས་པ་བསྟན་པ་རྒྱ་ཆེན་པོའི་ཚུལ་ཡང་དག་པར་འབྱུང་བ་ཞེས་བྱའོ། །ལྷའི་བུ་མིག་ཤིན་ཏུ་མཉམ་པར་བཞག་པའི་རྣམ་པར་ཐར་པ་ནི། མི་ཤེས་པའི་མུན་ནག་དང༌། འཇིགས་<line/>
པ་རྣམ་པར་ཟློག་པའི་སྤྱོད་པ་རབ་ཏུ་ཞི་བ་ཞེས་བྱའོ། །ལྷའི་བུ་སྣང་བ་ཤིན་ཏུ་སེམས་པའི་རྣམ་པར་ཐར་པ་ནི། བསམ་པའི་ཡུལ་མཐའ་ཡས་པའི་ལས་སྲིད་པ་ཐམས་ཅད་དུ་མི་འབྱུང་<line/>
བ་ལ་འཇུག་པ་ཞེས་བྱའོ། །ལྷའི་བུ་ཡེ་ཤེས་ཆེན་པོས་དགའ་བའི་རྣམ་པར་ཐར་པ་ནི། ཆོས་ཐམས་ཅད་ཀྱི་ཕྱོགས་སུ་འགྲོ་ཞིང་ཡོངས་སུ་ནོན་པ་དང༌། རྟེན་པའི་ཕྱོགས་ཀྱི་མཐུ་ཞེས་<line/>
བྱའོ༑ ༑ལྷའི་བུ་སྣ་ཚོགས་ཀུན་ཏུ་དབྱངས་ཀྱི་རྒྱལ་མཚན་གྱི་རྣམ་པར་ཐར་པ་ནི། སངས་རྒྱས་ཀྱི་ཡུལ་རབ་ཏུ་ཞི་བ་ལ་འཇུག་པ་ཀུན་ནས་ཁོང་དུ་ཆུད་པའི་གཙུག་རབ་ཏུ་སྣང་བ་ཞེས་བྱའོ།།<line/>
ལྷའི་བུ་གྲགས་པ་རྣམ་པར་སྣང་བའི་བརྟུལ་ཞུགས་བཟང་པོའི་རྣམ་པར་ཐར་པ་ནི། རང་གི་གཞལ་མེད་ཁང་དང༌། བློའི་ཡུལ་ནས་དམིགས་པ་ཚད་མེད་པའི་སངས་རྒྱས་ཀྱི་ཡུལ་རྒྱ་<line/>
ཆེན་པོ་འབྱུང་བ་ཞེས་བྱའོ། །དེ་ནས་དབང་ཕྱུག་ཆེན་པོའི་རིས་སུ་གཏོགས་པའི་ལྷ་ཤིན་ཏུ་འོད་འཕྲོ་རྒྱ་མཚོས་སངས་རྒྱས་ཀྱི་མཐུས་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་<line/>
</page>
<page index="38" id="20A">༄༅། །ལ་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །མི་ཟད་ཆོས་ཀྱི་དབྱིངས་ནི་མཐའ་ཡས་ཏེ། །ཀུན་ཀྱང་སངས་རྒྱས་སྐུ་ལ་རབ་ཏུ་<line/>
གསལ༑ ༑དེ་ནི་གཟུང་མེད་དངོས་མེད་རབ་ཏུ་ཞི། །འགྲོ་བའི་སྐྱབས་སུ་རང་བྱུང་སྐྱེས་ཤིང་བྱུང༌། །ཆོས་ཀྱི་སྒྲོན་མ་སངས་རྒྱས་ཤིན་ཏུ་སྟོན། །ཆོས་ལ་མངའ་རབ་མཛད་པ་འཇིག་<line/>
རྟེན་བྱུང༌། །དེ་ཡི་སྤྱོད་ཡུལ་མཐའ་ཡས་མི་ཟད་དེ། །དབང་ཕྱུག་གྲགས་པ་འདི་འདྲའི་མོས་ལ་འཇུག །བསམ་གྱིས་མི་ཁྱབ་སངས་རྒྱས་སྣང་བ་བྱེད། །དེ་ཡི་མཚན་ཉིད་ཕྱོགས་ན་མེད་<line/>
པ་སྟེ༑ ༑རྣམ་དག་ལམ་ནི་སྐྱེ་བོ་དག་ལ་སྟོན། །ཤིན་ཏུ་དྲི་མེད་མིག་གིས་འདི་འདྲ་མཐོང༌། །འགྲོ་བ་ཀུན་གྱིས་བསམ་དུ་མི་ནུས་ཏེ། །རྒྱལ་བའི་ཤེས་རབ་མཐའ་ཡས་གང་མངའ་བ།།<line/>
གཏི་མུག་སྒྲིབ་པའི་སེམས་ཅན་རྣམ་པར་སྦྱོང༌། །དེ་ལ་ཤེས་རབ་ཆེན་པོ་རྣམ་པར་གནས། །སྐྱེ་རྒུ་ཀུན་གྱིས་སངས་རྒྱས་བསམ་མི་ཁྱབ། །མཐོང་བ་ཙམ་གྱིས་ཉོན་མོངས་ཞི་བར་<line/>
འགྱུར༑ ༑འགྲོ་བའི་དགའ་བ་རྒྱ་ཆེན་རབ་ཏུ་བསྐྱེད། །མི་སྒུལ་དབང་ཕྱུག་ལྷ་ཡིས་དེ་མཐོང་ངོ༌། །སེམས་ཅན་རྒྱ་མཚོ་གཏི་མུག་མུན་བསྒྲིབས་ལ། །སངས་རྒྱས་ཆོས་ཉིད་རབ་ཏུ་ཞི་<line/>
བ་སྟོན༑ ༑ཤེས་རབ་སྒྲོན་མ་འགྲོ་བ་འདི་བརྗོད་དེ། །དགེ་བའི་མིག་ནི་འདི་ཡི་ཚུལ་ལ་འཇུག །སངས་རྒྱས་རྣམས་ཀྱི་རྣམ་དག་སྐུ་སྟོན་ཅིང༌། །ཐམས་ཅད་ཕྱོགས་སུ་ཤིན་ཏུ་འཕགས་<line/>
</page>
<page index="39" id="20B">པའི་སྐུ༑ ༑དེ་ཡང་དངོས་མེད་འཇིག་རྟེན་མི་གནས་ཏེ། །ཀུན་ཏུ་སྣང་བ་སེམས་པ་འདི་ལྟར་ལྟ། །མཐའ་ཡས་ཆགས་མེད་རྒྱལ་བ་རྣམས་ཀྱི་གསུང༌། །སྣོད་དུ་གྱུར་པའི་སེམས་ཅན་དེ་དག་ཉན།<line/>
སངས་རྒྱས་རྣམས་ལས་འཕོ་བར་མི་སྣང་སྟེ། །འདི་ནི་ཤེས་པས་དགའ་བའི་རྣམ་ཐར་ཏོ། །ཐམས་ཅད་ཕྱོགས་སྒོ་ཀུན་ནས་སངས་རྒྱས་ཏེ། །མི་ཡི་དབང་པོ་རྣམ་ཐར་ཞི་ལ་བཞུགས། །སངས་<line/>
རྒྱས་འཇིག་རྟེན་སྣང་ཞིང་རྣམ་པར་མཛེས། །འདི་ནི་སྣ་ཚོགས་རྒྱལ་མཚན་རྣམ་ཐར་ཏོ། །རྒྱལ་བ་བསྐལ་པ་རྒྱ་མཚོ་མཐའ་ཡས་སུ། །འགྲོ་བ་ཀུན་དོན་རྣམ་པར་བྱང་ཆུབ་ཅིང༌། །སྣ་ཚོགས་<line/>
རྣམ་པར་འཕྲུལ་བས་སེམས་ཅན་འདུལ། །རྣམ་པར་སྣང་བས་རྣམ་ཐར་འདི་མཐོང་ངོ༌། །དེ་ལ་ལྷའི་རྒྱལ་པོ་ཆོས་ཀྱི་དཔལ་གཟི་བརྗིད་དགའ་བའི་རྣམ་པར་ཐར་པ་ནི། སེམས་ཅན་ཐམས་<line/>
ཅད་ཀྱི་དབང་པོ་དང༌། ཐེ་ཚོམ་རྣམ་པར་ལྟ་བའི་སེམས་ཀྱི་སྤྲིན་ལ་རབ་ཏུ་གཞོལ་བ་ཞེས་བྱའོ། །ལྷའི་རྒྱལ་པོ་དྲི་མེད་སྣ་ཚོགས་རྒྱ་མཚོའི་རྣམ་པར་ཐར་པ་ནི། སངས་རྒྱས་རྗེས་སུ་དྲན་<line/>
པའི་རྣམ་པ་ཐམས་ཅད་ཡིད་ལ་བྱེད་པ་སྟོན་པ་སྦྱོར་བ་ཞེས་བྱའོ། །ལྷའི་རྒྱལ་པོ་ཤེས་རབ་མཆོག་གི་འོད་ཀྱི་རྣམ་པར་ཐར་པ་ནི། ཆོས་ཀྱི་རང་བཞིན་མཉམ་པ་ཉིད་ལ་གནས་པའི་<line/>
ལུས་ཀྱི་རྒྱན་ཅེས་བྱའོ། །ལྷའི་རྒྱལ་པོ་ཡེ་ཤེས་དབང་པོའི་དཔལ་གྱི་རྣམ་པར་ཐར་པ་ནི། འཇིག་རྟེན་གྱི་ཆོས་ཐམས་ཅད་རྣམ་པར་སྒོམ་པའི་སེམས་སྐད་ཅིག་ཏུ་བསམ་གྱིས་མི་ཁྱབ་<line/>
</page>
<page index="40" id="21A">༄༅། །པའི་རྒྱན་རྒྱ་མཚོ་ལ་རབ་ཏུ་གནས་པ་ཞེས་བྱའོ། །ལྷའི་རྒྱལ་པོ་དགའ་བ་ཞི་བའི་རྣམ་པར་ཐར་པ་ནི། སྐྲའི་སྦུབས་གཅིག་ཏུ་སངས་རྒྱས་ཀྱི་ཞིང་བསམ་གྱིས་<line/>
མི་ཁྱབ་པ་ཡོད་རྒུ་འཛུད་པ་ཞེས་བྱའོ། །ལྷའི་རྒྱལ་པོ་སྒོ་ཀུན་ནས་ཤེས་པའི་མིག་གི་རྣམ་པར་ཐར་པ་ནི། ཆོས་ཀྱི་དབྱིངས་ལ་སྒོ་ཀུན་ནས་རྣམ་པར་ལྟ་བས་འཇུག་པ་ཞེས་བྱའོ། །ལྷའི་<line/>
རྒྱལ་པོ་དགའ་བའི་གཙུག་གི་བློ་གྲོས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་སྐྱེ་བ་དང༌། བྱེད་པ་བསྐལ་པ་མཐའ་ཡས་པར་མངོན་པར་འབྱིན་པ་ཞེས་བྱའོ། །ལྷའི་རྒྱལ་<line/>
པོ་ཡོན་ཏན་བློ་གྲོས་བཟང་པོའི་འོད་ཀྱི་རྣམ་པར་ཐར་པ་ནི། དམིགས་པ་ཐམས་ཅད་དང༌། འཇིག་རྟེན་གྱི་དགོས་པ་ཐམས་ཅད་ཆོས་གཞལ་དུ་མེད་ཅིང༌། བསམ་གྱིས་མི་ཁྱབ་<line/>
པས་རྣམ་པར་དཔྱོད་པ་ཞེས་བྱའོ། །ལྷའི་བུ་འོད་ཞི་ཞིང་དྲི་མ་མེད་པའི་རྣམ་པར་ཐར་པ་ནི། སེམས་ཅན་དང༌། ཆོས་དང༌། འབྱུང་བ་ཐམས་ཅད་ཀྱི་སྒོ་ལ་མངོན་སུམ་དུ་ཡང་དག་<line/>
པར་སྤྱོད་པ་འབྱུང་བ་ཞེས་བྱའོ། །ལྷའི་རྒྱལ་པོ་སྣང་བ་ཆེན་པོ་དྲི་མ་མེད་པའི་རྣམ་པར་ཐར་པ་ནི། སེམས་ཅན་སྣོད་དུ་གྱུར་པ་ཐམས་ཅད་ལ་རྣམ་པར་ལྟ་ཞིང༌། སངས་རྒྱས་སྐྱེ་<line/>
བའི་ཆོས་ཉིད་ལ་འཇུག་པ་ཞེས་བྱའོ། །དེ་ནས་ལྷའི་རྒྱལ་པོ་ཆོས་ཀྱི་དཔལ་རབ་ཏུ་སྣང་བ་ལ་མོས་པས་སངས་རྒྱས་ཀྱི་མཐུས་ཆེ་བ་དང༌། ཅུང་ཟད་ཆེ་བ་དང༌། ཚད་མེད་ཆེ་བ་དང༌།<line/>
</page>
<page index="41" id="21B">འབྲས་བུ་ཆེ་བའི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་ཡུལ་རྣམས་ཀུན་ཀྱང་བསམ་མི་ཁྱབ།།<line/>
སེམས་ཅན་ཀུན་གྱིས་བསམ་པར་ནུས་པ་མིན། །སེམས་ཅན་མོས་དང་བསམ་པ་ཡངས་པ་ནི། །མི་ཟད་པ་དག་སངས་རྒྱས་བསྐྱེད་པ་མཛད། །སངས་རྒྱས་བལྟ་བར་སེམས་ཅན་སྣོད་གྱུར་<line/>
ལ༑ ༑རྒྱལ་བ་རྣམས་ནི་བྱིན་གྱིས་བརླབས་མཛད་དེ། །དེ་དག་རྟག་ཏུ་སངས་རྒྱས་མངོན་སུམ་མཐོང༌། །འདི་ལྟར་སྣ་ཚོགས་རྒྱ་མཚོ་མཐོང་བ་ཡིན། །སངས་རྒྱས་ཆོས་ཉིད་གནས་པ་མེད་པ་<line/>
དག །འགྲོ་བ་བཀང་ཞིང་སངས་རྒྱས་སྟོན་པ་མཛད། །རྒྱལ་བ་འབྱུང་མེད་གནས་པ་ཡོད་པ་མིན། །ཤེས་རབ་མཆོག་གི་འོད་ནི་འདི་སྒོམ་མོ། །སེམས་ཅན་སྙེད་ཀྱི་ཚུལ་དང་བསམ་པ་<line/>
ཡང༌། །བསམ་གྱིས་མི་ཁྱབ་གཞན་དང་གཞན་གྱི་སྒོར། །སངས་རྒྱས་རྣམ་པར་འཕྲུལ་པས་ཚུལ་སྟོན་ཏེ། །དབང་པོ་དཔལ་གྱི་རྣམ་ཐར་རྒྱ་མཚོ་འོ། །དེ་བཞིན་གཤེགས་པའི་རྫུ་<line/>
འཕྲུལ་ཡུལ་རྣམས་དང༌། །མི་ཟད་འདས་པའི་ཞིང་རྣམས་ཐམས་ཅད་ཀྱང༌། །དེ་དག་སྤུ་ཡི་དཀྱིལ་འཁོར་གཅིག་ཏུ་སྟོན། །ཆོས་ཀྱི་དཀྱིལ་འཁོར་སྒོ་མོ་གཅིག་ལ་ཡང༌། །ཆོས་ཀྱི་<line/>
སྒོ་མོ་མི་ཟད་རྒྱ་མཚོ་དག །སངས་རྒྱས་ཆོས་ཉིད་རབ་ཏུ་དེས་སྒྲོག་སྟེ། །ཤེས་པའི་མིག་ནི་འདི་ཡི་ཚུལ་ལ་འཇུག །ཕྱོགས་བཅུ་དག་ན་ཞིང་དབྱིངས་ཇི་སྙེད་པ། །དེ་དག་ཀུན་ཏུ་སངས་<line/>
</page>
<page index="42" id="22A">༄༅། །རྒྱས་ཆོས་སྟོན་ཀྱང༌། །རྒྱལ་བ་དེ་ནི་གར་ཡང་འཕོ་མི་མཛད། །དགའ་བའི་གཙུག་གི་བློ་གྲོས་སྤྱོད་ཡུལ་ལོ། །དེ་བཞིན་གཤེགས་པའི་གཟུགས་བརྙན་འདྲ་བ་སྟེ། །མགོན་<line/>
པོ་ཆོས་ཀྱི་གཞལ་མེད་ཁང་སྣང་བ། །ཆོས་ཉིད་རབ་ཏུ་ཞི་བ་ཡང་དག་སྟོན། །ཡོན་ཏན་བློ་གྲོས་བཟང་པོས་འདི་མཐོང་ངོ༌། །རང་བྱུང་རྣམས་ཀྱི་སྤྱོད་ཡུལ་རྣམས་ལ་ལྟོས། །སེམས་ཅན་<line/>
ཀུན་གྱི་དབང་པོའི་ཚུལ་བཞིན་དུ། །བསམ་ཡས་འབྱུང་བའི་སྒོ་མོས་ཆོས་ཆར་འབེབས། །འདི་ནི་ཞི་བའི་འོད་ཀྱི་ལྷ་སྟོན་ཏོ། །ཐུགས་རྗེ་རྒྱ་ཆེན་རབ་ཏུ་བསྐྱེད་བྱས་ཤིང༌། །སེམས་ཅན་<line/>
ཕན་ཕྱིར་མགོན་པོ་རྣམས་འབྱུང་སྟེ། །སྣོད་ཀྱི་ཚུལ་བཞིན་ཆོས་ཀྱི་ཆར་ཡང་འབེབས། །སྣང་བ་ཆེན་པོའི་བློ་གྲོས་འདི་སྟོན་ཏོ། །བམ་པོ་གཉིས་པ། དེ་ལ་ལྷའི་རྒྱལ་པོ་དགེ་<line/>
བར་གྲགས་པའི་བློ་གྲོས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་རྣམ་པར་ཐར་པའི་ཚོགས་ཀྱི་ཚུལ་ལ་རྣམ་པར་བལྟར་འཛུད་པ་ཞེས་བྱའོ། །ལྷའི་རྒྱལ་པོ་མཆོག་ཏུ་སྣང་<line/>
བའི་རྣམ་པར་ཐར་པ་ནི། རང་བཞིན་རྣམ་པར་རིག་པའི་འོད་ཅེས་བྱའོ། །ལྷའི་བུ་རབ་ཏུ་ཞི་བའི་དཔལ་གྱི་རྣམ་པར་ཐར་པ་ནི། ཐབས་ཀྱི་ཚུལ་དང༌། སྒོ་ཐམས་ཅད་ཀྱིས་སངས་<line/>
རྒྱས་ཀྱི་ཡུལ་ཡོངས་སུ་སྦྱོང་བ་ཞེས་བྱའོ། །ལྷའི་བུ་དབྱངས་ཀྱི་རི་བོའི་རྣམ་པར་ཐར་པ་ནི། འཁོར་བའི་རྒྱ་མཚོའི་ཕྱི་མའི་མཐའ་ཐམས་ཅད་དུ་འགྲོ་བ་ཡོངས་སུ་སྒྱུར་བ་ཞེས་བྱའོ། །<line/>
</page>
<page index="43" id="22B">ལྷའི་བུ་དྲན་པ་དགེ་བའི་མིག་གི་རྣམ་པར་ཐར་པ་ནི། དེ་བཞིན་གཤེགས་པའི་ཚུལ་རྗེས་སུ་དྲན་ཞིང་སེམས་ཅན་འདུལ་བའི་བྱིན་གྱི་རླབས་ཞེས་བྱའོ། །ལྷའི་བུ་དགའ་བ་དམ་པས་རྣམ་<line/>
པར་སྣང་བའི་རྣམ་པར་ཐར་པ་ནི། གཟུངས་རྒྱ་མཚོ་ལ་སྒོ་ཀུན་ནས་རབ་ཏུ་བརྟན་པ་རྒྱ་མཚོའི་རྗེས་སུ་འགྲོ་བ་ཞེས་བྱའོ། །ལྷའི་བུ་འཇིག་རྟེན་དབྱངས་ཀྱི་བློ་གྲོས་ཀྱི་རྣམ་པར་ཐར་པ་ནི།<line/>
སངས་རྒྱས་སྐྱེ་བ་ཤིན་ཏུ་དཀོན་པའི་བསམ་པ་སྐྱེད་པས་མོས་པ་སྦྱོང་བའི་སྙིང་པོ་ཞེས་བྱའོ། །ལྷའི་བུ་གཟི་བརྗིད་འབར་བའི་བདག་པོའི་རྣམ་པར་ཐར་པ་ནི། སེམས་ཅན་ཐམས་ཅད་<line/>
ལ་ཆོས་ཀྱི་ཤུགས་ཀྱིས་དགའ་བ་སྐྱེད་ཅིང་སྒྲོལ་བ་ཞེས་བྱའོ། །ལྷའི་བུ་ཆོས་ཀྱི་དགའ་བས་འཕྲུལ་བའི་སེམས་ཀྱི་རྣམ་པར་ཐར་པ་ནི། བྱང་ཆུབ་སེམས་དཔའི་འདུལ་བ་མཐའ་ཡས་<line/>
པ་ཐམས་ཅད་ནམ་མཁའ་ལྟར་ཟད་མི་ཤེས་པའི་སྒོར་རབ་ཏུ་འཇུག་པ་ཞེས་བྱའོ། །ལྷའི་བུ་འཕྲུལ་བས་ཤིན་ཏུ་འཕགས་པའི་རྣམ་པར་ཐར་པ་ནི། སེམས་ཅན་གྱི་ཉོན་མོངས་པ་མཐའ་<line/>
ཡས་པའི་སྙིང་རྗེ་དང༌། ཡེ་ཤེས་ཀྱི་རྒྱས་པར་འགེངས་པ་ཞེས་བྱའོ། །དེ་ནས་ལྷའི་རྒྱལ་པོ་དགེ་བར་གྲགས་པའི་བློ་གྲོས་ཀྱིས་སངས་རྒྱས་ཀྱི་མཐུས་དགེ་ཆུང་དང༌། ཚད་མེད་དགེ་བ་དང༌།<line/>
དགེ་རྒྱས་ཀྱི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཆགས་མེད་སྤྱོད་པའི་ཆོས་ཉིད་འདི་ལ་ལྟོས། །མི་ཟད་<line/>
</page>
<page index="44" id="23A">༄༅། །ཕྱོགས་རྣམས་རབ་ཏུ་རྒྱས་བཀང་སྟེ། །བསམ་གྱིས་མི་ཁྱབ་སངས་རྒྱས་ཡུལ་ཡང་སྟོན། །རྣམ་ཐར་ཚུལ་གྱི་རྒྱ་མཚོ་ཟད་མི་ཤེས། །བདེ་གཤེགས་འཇིག་རྟེན་<line/>
ཀུན་ལ་མི་གནས་ཏེ། །ཆོས་དབྱིངས་དམ་པ་ཀུན་ནས་འབྱུང་བ་མེད། །མིག་ཡོར་སྤྱོད་ཡུལ་ཞིང་རྣམས་ཐམས་ཅད་དེ། །ཚུལ་འདི་མཆོག་ཏུ་སྣང་བའི་ལྷ་ཡི་འོ། །བསྐལ་པ་རྒྱ་མཚོར་<line/>
ཐབས་ལ་གནས་པས་ན། །སངས་རྒྱས་འཇིག་རྟེན་ཀུན་ན་རྣམ་པར་མཛེས། །ཆོས་དབྱིངས་དེ་བཞིན་ཉིད་ལ་རབ་ཏུ་གནས། །དེ་ལ་རབ་ཞི་དཔལ་གྱི་ལྷ་འཇུག་གོ །སེམས་ཅན་གཏི་<line/>
མུག་རབ་རིབ་སྒྲིབ་པས་བསྒྲིབས། །འཁོར་བའི་སྤྱོད་ཡུལ་མདོངས་གྱུར་དེ་དག་ལ། །རྒྱལ་བ་དགེ་བའི་ལམ་རྣམས་རབ་སྟོན་ཏེ། །རྣམ་ཐར་དེ་ལ་དབྱངས་ཀྱི་རི་བོ་འཇུག། དེ་བཞིན་<line/>
གཤེགས་པའི་བླ་ན་མེད་པའི་ཚུལ། །སེམས་ཅན་ཀུན་གྱིས་བསམ་པར་མི་ནུས་ཏེ། །རྣམ་པ་ཐམས་ཅད་རྒྱལ་བ་རབ་ཏུ་སྟོན། །དེ་ནི་དྲན་པ་དགེ་བའི་མིག་གིས་མཐོང༌། །ཞིང་རྣམས་<line/>
རྒྱ་མཚོ་རྡུལ་དང་མཉམ་པ་ཡི། །གཟུངས་ཀྱི་སྒོ་རྣམས་མི་མགོན་རྟག་ཏུ་གསུང༌། །སེམས་ཅན་ཐམས་ཅད་འདུལ་བ་རྣམ་པར་སྟོན། །དགའ་བ་རྣམ་པར་སྣང་བས་དེ་མཐོང་ངོ༌། །སངས་<line/>
རྒྱས་སྐྱེ་བ་ཤིན་ཏུ་དཀོན་པ་སྟེ། །བསྐལ་པ་རྒྱ་མཚོ་དག་ན་བར་འགའ་སྣང༌། །དེ་ལ་མོས་པའི་དཀྱིལ་འཁོར་རབ་ཏུ་སྐྱེད། །འཇིག་རྟེན་དབྱངས་ཀྱི་བློ་གྲོས་དེ་ལ་འཇུག །རྒྱལ་བ་ཆོས་མཐུ་<line/>
</page>
<page index="45" id="23B">རྒྱ་ཆེ་བསམ་ཡས་དག །སེམས་ཅན་ཀུན་ལ་རྣམ་པར་སྦྱོང་བ་མཛད། །དངོས་མེད་ཆོས་ཉིད་རྒྱལ་བ་སྟོན་པར་མཛད། །གཟི་བརྗིད་འབར་བའི་ལྷས་ནི་དེ་མཐོང་ངོ༌། །དུས་གསུམ་བདེ་<line/>
གཤེགས་ཕུན་སུམ་ཚོགས་པ་དག །དེ་དག་སེམས་ཅན་ཡུལ་དུ་བསམ་མི་ཁྱབ། །དྲན་ནས་བདག་གི་དགའ་བ་རབ་སྐྱེས་ཏེ། །དེ་དག་ཆོས་དགའ་སེམས་པ་རབ་ཏུ་སྟོན། །འགྲོ་<line/>
བ་རྣམས་ནི་ཉོན་མོངས་རྒྱ་མཚོ་ལ། །གཏི་མུག་ལྟས་བརྙོགས་འཇིགས་པ་ཆེན་པོར་བྱིང༌། །སྙིང་རྗེ་བསྐྱེད་ཅིང་འགྲོ་བ་འགྲེལ་བ་ནི། །འཕྲུལ་བས་འཕགས་པ་སྤྱོད་ཡུལ་དེ་ལ་ལྟ། །འོད་<line/>
ཟེར་དྲ་བ་རྒྱལ་བ་རྟག་ཏུ་འགྱེད། །འོད་ཟེར་སྒོ་ཀུན་རྒྱལ་བ་མི་ཟད་པ། །སེམས་ཅན་དབྱིངས་རྣམས་འདུལ་བར་རབ་ཏུ་འཇུག །སྣ་ཚོགས་དབྱངས་ཀྱི་ལྷས་ནི་དེ་མཐོང་ངོ༌། །དེ་ལ་གྱ་ནོམ་<line/>
སྣང་བའི་ལྷའི་རྒྱལ་པོ་སྣང་བས་དགའ་བའི་རྣམ་པར་ཐར་པ་ནི། དགའ་བ་དང་བདེ་བ་རབ་ཏུ་ཞི་བ་མྱོང་བར་བྱེད་ཅིང་འགྲོ་བའི་སྡུག་བསྔལ་རབ་ཏུ་གཞིལ་བ་ལ་གཞོལ་བ་ཞེས་བྱའོ། །<line/>
ལྷའི་བུ་དགེ་བ་སྣ་ཚོགས་ཀྱི་འོད་ཀྱི་རྣམ་པར་ཐར་པ་ནི། སེམས་ཤིན་ཏུ་ཡངས་པ་དང༌། འགྲོ་བ་ཐམས་ཅད་ཀྱི་རྣལ་འབྱོར་ཡངས་པ་རྒྱ་མཚོ་སྙིང་རྗེ་དང༌། དགའ་བའི་སྙིང་པོ་ཞེས་བྱའོ། །<line/>
ལྷའི་བུ་དབང་པོའི་དབྱངས་ཀྱི་རྣམ་པར་ཐར་པ་ནི། བསྐལ་པ་མཐའ་ཡས་པའི་སྤྱོད་པ་དང༌། སེམས་ཅན་ཐམས་ཅད་ཀྱི་བསོད་ནམས་ཀྱི་མཐུ་སེམས་ཀྱི་སྐད་ཅིག་གཅིག་གིས་མངོན་པར་<line/>
</page>
<page index="46" id="24A">༄༅། །སྒྲུབ་པ་ཞེས་བྱའོ། །ལྷའི་བུ་དྲན་པའི་བློ་དམ་པའི་རྣམ་པར་ཐར་པ་ནི། འཇིག་རྟེན་འབྱུང་བ་དང༌། འཇིག་པ་དང༌། གནས་པ་དང༌། བསོད་ནམས་སྣ་ཚོགས་ནམ་<line/>
མཁའ་ལྟ་བུ་ཡོངས་སུ་སྦྱོང་བ་ཞེས་བྱའོ། །ལྷའི་བུ་དགའ་བ་སྣ་ཚོགས་རྣམ་པར་དག་པའི་དབྱངས་ཀྱི་རྣམ་པར་ཐར་པ་ནི། འཕགས་པའི་ཆོས་ཐམས་ཅད་ལ་དགའ་བ་མཚུངས་པ་མེད་<line/>
པའི་ཤུགས་རྣམ་པར་སྤེལ་བས་རབ་ཏུ་ཚིམ་པར་བྱེད་པ་ཞེས་བྱའོ། །ལྷའི་བུ་ལེགས་པར་བསམ་པའི་དབྱངས་ཀྱི་རྣམ་པར་ཐར་པ་ནི། ཚུལ་གྱིས་ཐམས་ཅད་རྣམ་པར་དགོད་ཅིང་ཤིན་<line/>
ཏུ་བསྟན་པའི་དོན་དུ་ཡང་དག་པར་གནས་པ་ཞེས་བྱའོ། །ལྷའི་བུ་འོད་འགྱེད་པའི་དབྱངས་ཀྱི་རྣམ་པར་ཐར་པ་ནི། དགའ་ལྡན་གྱི་ཕོ་བྲང་ནས་འཕོ་བའི་མཆོད་པ་ཤིན་ཏུ་རྒྱས་པ་མངོན་<line/>
པར་སྒྲུབ་པ་ཞེས་བྱའོ། །ལྷའི་བུ་དབྱངས་ཟབ་མོའི་འོད་ཀྱི་རྣམ་པར་ཐར་པ་ནི། རྫུ་འཕྲུལ་ལ་རྨོངས་པ་མེད་པའི་ཤེས་རབ་རྒྱ་མཚོ་ལ་རྣམ་པར་སྤྱོད་པ་ཞེས་བྱའོ། །ལྷའི་བུ་གྲགས་པ་དྲི་<line/>
མ་མེད་པའི་འོད་ཀྱི་རྣམ་པར་ཐར་པ་ནི། སངས་རྒྱས་ཀྱི་ཡོན་ཏན་རྒྱ་མཚོ་ཡོངས་སུ་ཐོབ་ཅིང་འགྲོ་བ་ལ་སྟོན་པའི་སྦྱོར་བ་ཞེས་བྱའོ། །ལྷའི་བུ་འོད་དྲི་མ་མེད་པས་ཤིན་ཏུ་འཕགས་པའི་<line/>
རྣམ་པར་ཐར་པ་ནི། སྔོན་གྱི་སྨོན་ལམ་གྱི་བྱིན་གྱི་རླབས་ཀྱིས་དགའ་བ་འབྱུང་བའི་ཤུགས་ཀྱི་སྙིང་པོ་ཞེས་བྱའོ། །དེ་ནས་གྱ་ནོམ་སྣང་བའི་ལྷའི་རྒྱལ་པོ་སྣང་བས་དགའ་བས་སངས་<line/>
</page>
<page index="47" id="24B">རྒྱས་ཀྱི་མཐུས་དགའ་བ་དང༌། སྣང་བ་དང༌། འོད་ཆུང་དང༌། འོད་གསལ་དང༌། གྱ་ནོམ་སྣང་བའི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །སྔོན་གྱི་རྒྱལ་བའི་སྤྱོད་པ་བདག་གིས་དྲན། །རྒྱལ་བ་མཐའ་ཡས་གྲགས་པ་ཅིས་མཆོད་དང༌། །ཇི་ལྟར་སྔོན་ཆད་དགའ་ཤུགས་ཡོངས་དག་པ། །དེ་ནི་རྒྱལ་<line/>
བའི་མཐུ་ཡིས་བདག་གིས་མཐོང༌། །རྒྱལ་བ་དྲི་མེད་མཚན་ཉིད་མེད་པའི་སྐུ། །འགྲོ་བའི་མྱ་ངན་མང་པོ་རྣམ་པར་བཟློག། བྱམས་དང་ཐུགས་བརྩེ་ཐུགས་རྗེའི་ས་ལ་བཞུགས། །རྣམ་<line/>
ཐར་འདི་ཚུལ་སྣ་ཚོགས་འོད་འཇུག་གོ །སངས་རྒྱས་ཆོས་ཉིད་འདི་ནི་རྒྱ་ཆེ་སྟེ། །ཞིང་རྣམས་རྒྱ་མཚོ་མང་པོ་ཇི་ལྟ་བུར། །ཇི་ལྟར་འབྱུང་དང་ཇི་ལྟར་འཇིག་པ་སྟོན། །རྣམ་ཐར་འདི་ནི་དབང་<line/>
པོའི་དབྱངས་ཀྱི་ཡིན། །རྒྱལ་བའི་རྫུ་འཕྲུལ་མཉམ་མེད་ཕྱོགས་ཀུན་གྱི། །ཞིང་གི་དབྱིངས་སུ་ཡངས་པ་ཤིན་ཏུ་བསྟན། །ད་ལྟར་བྱུང་བའི་རྒྱལ་བའི་དགེ་བ་དག །དྲན་པ་དམ་པའི་རྣམ་<line/>
ཐར་ཚུལ་འདི་འོ། །ཞིང་རྣམས་རྒྱ་མཚོ་མང་པོའི་རྡུལ་སྙེད་ཀྱི། །བདེ་གཤེགས་དེ་དག་དགའ་བའི་ཡིད་ཀྱིས་མཆོད། །དེ་ཕྱིར་མཉན་པ་རྡུལ་མེད་དོན་ཀྱང་ཡོད། །སྣ་ཚོགས་དབྱངས་ཀྱི་རྣམ་<line/>
ཐར་འདི་ཡིན་ནོ། །བསྐལ་པ་རྒྱ་མཚོ་མང་པོ་ཡངས་པར་ཡང༌། །ཚུལ་གྱི་ས་ནི་རྒྱལ་བ་རྒྱ་ཆེན་གསུང༌། །རྒྱལ་བ་ཀུན་ལ་ཟད་མེད་མཐའ་ཡང་ཡས། །ལེགས་བསམ་དབྱངས་ཀྱི་རྣམ་ཐར་<line/>
</page>
<page index="48" id="25A">༄༅། །འདི་ཡིན་ནོ། །སངས་རྒྱས་རྣམ་འཕྲུལ་མཐའ་ཡས་དབྱིངས་ཀྱི་རྣམས། །འཕོ་དང་རྣམ་པར་འཚང་རྒྱ་ཚུལ་ཡང་དག །སེམས་ཀྱི་སྐད་ཅིག་ཀུན་ལ་རབ་ཏུ་སྟོན།།<line/>
འོད་འགྱེད་དབྱངས་ཀྱི་རྣམ་ཐར་སྒོ་འདི་ཡིན། །སངས་རྒྱས་བྱིན་རླབས་རྒྱ་ཆེན་བཤད་པ་ཡི། །རྫུ་འཕྲུལ་ཡུལ་ནི་བདེ་བར་གཤེགས་པ་སྟོན། །དབང་པོ་བསམ་པ་ཀུན་ཀྱང་རྣམ་པར་<line/>
སྦྱོང༑ ༑དབྱངས་ཟབ་འོད་ནི་འདི་ལ་རབ་ཏུ་འཇུག །རྒྱལ་བ་རྣམས་ཀྱི་ཡེ་ཤེས་མཐའ་ཡས་ཏེ། །མཉམ་མེད་ཆགས་མེད་སངས་རྒྱས་འཇིག་རྟེན་སྤྱོད། །སེམས་ཅན་ཀུན་ལ་མཆོག་སྦྱིན་<line/>
མངོན་པར་གཟིགས། །གྲགས་པ་དྲི་མེད་ཚུལ་འདིར་རབ་ཏུ་འཇུག །རྒྱལ་བ་སྔོན་ཆད་བྱང་ཆུབ་སྤྱོད་མཛད་ཚེ། །སངས་རྒྱས་རྒྱ་མཚོ་ཡང་དག་མཆོད་པ་རྣམས། །དེ་དག་ཀུན་གྱི་སྨོན་<line/>
ལམ་རབ་སྒྲུབ་པ། །དེ་ནི་འོད་འཕགས་དགའ་བར་རབ་ཏུ་ཉན། །དེ་ལ་ཚངས་པ་ཆེན་པོ་རབ་ཏུ་སྣང་བའི་རྣམ་པར་ཐར་པ་ནི། ཆོས་དྲི་མ་མེད་པའི་སྤྱོད་ཡུལ་ལ་གནས་ཤིང་ཕྱོགས་<line/>
བཅུར་ཐོགས་པ་མེད་པའི་དབྱངས་ཀྱི་དཀྱིལ་འཁོར་གྱིས་རྒྱས་པར་འགེངས་པ་དྲི་མ་མེད་པ་ཞེས་བྱའོ། །ཚངས་པ་ཆེན་པོ་བློ་གྲོས་འོད་ཀྱི་རྣམ་པར་ཐར་པ་ནི། སེམས་ཅན་ཐམས་<line/>
ཅད་བསམ་གཏན་དང༌། སྙོམས་པར་འཇུག་པ་ལ་རབ་ཏུ་གནས་པ་ཞེས་བྱའོ། །ཚངས་པ་ཆེན་པོ་བློ་གྲོས་བཟང་པོའི་སེམས་སྣང་བའི་རྣམ་པར་ཐར་པ་ནི། ཆོས་ཀྱི་སྣང་བ་བསམ་<line/>
</page>
<page index="49" id="25B">གྱིས་མི་ཁྱབ་པ་ཐམས་ཅད་ལ་ཡང་དག་པར་གཞོལ་བའི་འོད་ཅེས་བྱའོ། །ཚངས་པ་ཆེན་པོ་ཀུན་ཏུ་དབྱངས་ཀྱི་སྤྲིན་གྱི་རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་གསུང་གི་ཡན་ལག་<line/>
རྒྱ་མཚོའི་དཀྱིལ་འཁོར་ལ་འཇུག་ཅིང་རྟོགས་པར་བྱེད་པ་ཞེས་བྱའོ། །ཚངས་པ་ཆེན་པོ་འཇིག་རྟེན་དབང་པོའི་སྒྲའི་རྣམ་པར་ཐར་པ་ནི། བྱང་ཆུབ་སེམས་དཔའི་སྤྱོད་པ་ཡང་དག་པར་འབྱུང་<line/>
ཞིང་སེམས་ཅན་ཐམས་ཅད་བསྡུ་བ་དང༌། གདུལ་བ་རྗེས་སུ་དྲན་པའི་སྦྱོར་བ་ཞེས་བྱའོ། །ཚངས་པ་ཆེན་པོ་མིག་རབ་ཏུ་ཞི་ཞིང་འོད་ཤིན་ཏུ་ཟབ་པའི་རྣམ་པར་ཐར་པ་ནི། ལས་ཀྱིས་རྣམ་པར་<line/>
ཕྱེ་བའི་འཇིག་རྟེན་གྱི་ཁམས་འབྱུང་བའི་དབྱིངས་ཤིན་ཏུ་སྟོན་པ་ཞེས་བྱའོ། །ཚངས་པ་ཆེན་པོ་ཕྱོགས་སུ་སྣང་བ་འགྱེད་པའི་རྣམ་པར་ཐར་པ་ནི། རྣམ་པ་ཐམས་ཅད་དུ་སེམས་ཅན་འདུལ་<line/>
བ་ལ་མངོན་པར་ཕྱོགས་པ་ཞེས་བྱའོ། །ཚངས་པ་ཆེན་པོ་སྤྲུལ་པའི་སྒྲ་དབྱངས་ཀྱི་རྣམ་པར་ཐར་པ་ནི། ཆོས་ཐམས་ཅད་དགེ་བའི་མཚན་ཉིད་ཀྱི་སྒོ་དང༌། རབ་ཏུ་ཞི་བའི་ཆོས་ལ་དཔྱོད་པའི་<line/>
དཀྱིལ་འཁོར་ལ་ཤིན་ཏུ་གནས་པ་ཞེས་བྱའོ། །ཚངས་པ་ཆེན་པོ་མིག་གི་འོད་ཟེར་མངོན་པར་སྣང་བའི་རྣམ་པར་ཐར་པ་ནི། དངོས་པོ་ཐམས་ཅད་ལ་ཆགས་པ་མེད་ཅིང་མཐའ་ཡས་པའི་བརྩམ་པ་<line/>
ལ་བརྩོན་པ་ཞེས་བྱའོ། །ཚངས་པ་ཆེན་པོ་དབྱངས་རྒྱ་མཚོ་ཡིད་དུ་འོང་བའི་རྣམ་པར་ཐར་པ་ནི། མི་ཟད་པའི་ཆོས་གཞལ་དུ་མེད་པ་ལ་རྗེས་སུ་སྤྱད་པར་རྟག་ཏུ་ཕྱོགས་ཤིང་རྣམ་པར་བལྟ་<line/>
</page>
<page index="50" id="26A">༄༅། །བ་དང༌། རྣམ་པར་ཤེས་པ་ཞེས་བྱའོ། །དེ་ནས་ཚངས་པའི་དབང་པོ་ཆེན་པོ་ཡིད་དུ་འོང་བས་སངས་རྒྱས་ཀྱི་མཐུས་ཚངས་རིས་དང༌། ཚངས་ལྷ་ཉེ་ཕན་དང༌། ཚངས་<line/>
པ་ཀུན་འཁོར་དང༌། ཚངས་ཆེན་གྱི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་སྐུ་ནི་ཞི་ལ་རབ་ཏུ་ཞི། །འཇིག་<line/>
རྟེན་ཀུན་ཏུ་དྲི་མེད་སྣང་ཞིང་མཛེས། །མཚན་ཉིད་མེད་ཅིང་གཟུགས་བརྙན་མེད་པའི་ཡུལ། །སྤྲིན་དང་མཉམ་པར་དེ་བཞིན་གཤེགས་པ་སྣང༌། །འགྲོ་བ་ཀུན་གྱིས་བསམ་དུ་མི་ནུས་<line/>
ཏེ༑ ༑སངས་རྒྱས་སྐུ་དང་དེ་བཞིན་བསམ་གཏན་ཡུལ། །ཐམས་ཅད་ཚུལ་གྱི་སྒོ་ཡིས་བསམ་དུ་མེད། །ཚངས་པ་བློ་གྲོས་འོད་ཀྱིས་འདི་མཐོང་ངོ༌། །རྒྱ་མཚོའི་ཆོས་རྣམས་ཞིང་གི་རྡུལ་<line/>
སྙེད་ཀྱང༌། །སངས་རྒྱས་གསུང་གཅིག་ཡང་དག་བཀའ་སྩལ་ཏེ། །བསྐལ་པ་རྒྱ་མཚོར་གསུངས་ཀྱང་ཟད་པ་མེད། །སྣང་བ་སེམས་པའི་རྣམ་ཐར་འདི་ཡིན་ནོ། །སྔོན་གྱི་རྒྱལ་བའི་<line/>
གསུང་གི་ཡན་ལག་ཀྱང༌། །འགྲོ་བ་སྙེད་དེ་རྒྱུད་ཀུན་སེམས་ཅན་ཤེས། །རྒྱལ་བ་དེ་ལ་རྟོག་དང་དབྱངས་མི་མངའ། །ཚངས་པ་ཀུན་ཏུ་སྒྲ་དབྱངས་འདི་ལ་འཇུག །དེ་བཞིན་གཤེགས་པ་<line/>
དུས་གསུམ་གཤེགས་པ་དག །བྱང་ཆུབ་སྤྱོད་པའི་ཚུལ་ལ་གང་བཞུགས་པ། །དེ་དག་རྒྱལ་བའི་སྐུ་ལ་ཐམས་ཅད་སྣང༌། །རྣམ་ཐར་འདི་ལ་འཇིག་རྟེན་དབང་པོ་འཇུག །སེམས་ཅན་<line/>
</page>
<page index="51" id="26B">ཀུན་གྱི་ལས་དབང་གང་ཡིན་དང༌། །སྣ་ཚོགས་རྒྱུ་ཡི་སྒོ་ཡིས་རྣམ་གྲོལ་བ། །འགྲོ་བ་བཀང་ཞིང་སངས་རྒྱས་ཡང་དག་སྟོན། །ཞི་བ་ཟབ་མོའི་མིག་ནི་འདི་ལ་འཇུག །རྣམ་པ་མཐའ་ཡས་སྒོ་<line/>
ཡིས་རང་བྱུང་རྣམས། །ཕྱོགས་རྣམས་མ་ལས་ཀུན་ཏུ་སེམས་ཅན་འདུལ། །སངས་རྒྱས་རྟོག་དང་རྣམ་རྟོག་མི་མངའ་སྟེ། །སྣང་བ་འགྱེད་པའི་སྤྱོད་ཡུལ་འདི་ཡིན་ནོ། །རྒྱལ་བའི་སྐུ་ནི་མི་ཟད་<line/>
ནམ་མཁའ་བཞིན། །མཚན་ཉིད་མི་མངའ་ཕྱོགས་ལ་ཆགས་པ་མེད། །སྒྱུ་མར་གཏོགས་པའི་ཆོས་ཉིད་རབ་ཏུ་སྟན། །ཀུན་ཏུ་འཕྲུལ་དགའི་སྤྱོད་ཡུལ་འདི་ཡིན་ནོ། །བདེ་གཤེགས་སྐུ་དང་<line/>
ཡེ་ཤེས་རྣམ་པ་དང༌། །དེ་བཞིན་དབྱངས་ཀྱི་དཀྱིལ་འཁོར་མཐའ་མེད་དེ། །ཆགས་མེད་སེམས་ཅན་སངས་རྒྱས་མངོན་དུ་ལྟ། །འོད་ཟེར་ཡིད་འོང་རྣམ་ཐར་འདི་ལ་འཇུག །ཆོས་རྗེ་ཆོས་ཀྱི་<line/>
གཞལ་མེད་ཁང་བཞུགས་ཤིང༌། །ཆོས་ཀྱི་སྐུ་ཡི་སངས་རྒྱས་རབ་ཏུ་སྣང༌། །ཆོས་ཀྱི་རང་བཞིན་གཞལ་ཡས་མཚན་ཉིད་མེད། །རྣམ་ཐར་འདི་ལ་རྒྱ་མཚོའི་འོད་འཇུག་གོ །དེ་ལ་ལྷའི་རྒྱལ་<line/>
པོ་དབང་སྒྱུར་གྱི་རྣམ་པར་ཐར་པ་ནི། མཐའ་ཡས་པའི་སེམས་ཅན་ཡོངས་སུ་སྨིན་པར་བྱ་བའི་སྒོའི་དབང་དང༌། སྤྱོད་པའི་སྙིང་པོ་ཞེས་བྱའོ། །ལྷའི་བུ་མིག་བཟང་པོའི་བློ་གྲོས་ཀྱི་རྣམ་པར་<line/>
ཐར་པ་ནི། སེམས་ཅན་ཐམས་ཅད་ཀྱི་དགའ་བ་དང་བདེ་བ་ལ་རྣམ་པར་ལྟ་བ་འཕགས་པའི་སྤྱོད་ཡུལ་གྱི་རྗེས་སུ་འཇུག་པ་ཞེས་བྱའོ། །ལྷའི་བུ་ཅོད་པན་སྣ་ཚོགས་ཀྱི་རྒྱལ་མཚན་གྱི་རྣམ་པར་<line/>
</page>
<page index="52" id="27A">༄༅། །ཐར་པ་ནི། སེམས་ཅན་ཐམས་ཅད་ཀྱི་འབྱུང་བ་སྣ་ཚོགས་དོན་ཐ་དད་པའི་དབྱིངས་སུ་ཡང་དག་པར་གཞོལ་བ་ཞེས་བྱའོ། །ལྷའི་བུ་གོ་འཕང་རྣམ་པར་གནོན་<line/>
པའི་སྒྲ་དབྱངས་སྣ་ཚོགས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ལ་བྱམས་པའི་སྒོ་རྗེས་སུ་དྲན་ཞིང༌། རང་གི་ཡུལ་ལ་རྣམ་པར་བྱ་བ་ཞེས་བྱའོ། །ལྷའི་བུ་འོད་ཡིད་དུ་འོང་བའི་<line/>
རྒྱལ་མཚན་གྱི་རྣམ་པར་ཐར་པ་ནི། ང་རྒྱལ་གྱི་རྒྱལ་མཚན་རབ་ཏུ་བསྙལ་བ་དང༌། སྙིང་རྗེ་ཆེན་པོའི་སྒོ་ནས་རབ་ཏུ་ཞི་བ་འབྱུང་བ་ཞེས་བྱའོ། །ལྷའི་བུ་སྤྱོད་ཡུལ་ཞི་བའི་སྒོའི་རྣམ་པར་<line/>
ཐར་པ་ནི། འགྲོ་བ་ཐམས་ཅད་ཀྱི་ཁོང་ཁྲོ་བ་ཡང་དག་པར་འདུལ་བ་རབ་ཏུ་བརྗོད་པ་ཞེས་བྱའོ། །ལྷའི་བུ་འཁོར་ལོ་རི་མོ་བཟང་པོའི་རྒྱལ་མཚན་གྱི་རྣམ་པར་ཐར་པ་ནི། ཕྱོགས་བཅུ་མཐའ་<line/>
ཡས་པའི་སངས་རྒྱས་ཡིད་ལ་བྱ་བ་མུ་མེད་པར་ཁེབས་པར་འགེངས་པ་ཞེས་བྱའོ། །ལྷའི་བུ་མེ་ཏོག་བློ་གྲོས་སེངྒེའི་དབང་ཕྱུག་གི་རྣམ་པར་ཐར་པ་ནི། དེ་བཞིན་གཤེགས་པའི་རྣམ་<line/>
པར་འཕྲུལ་བ་རྣམ་པ་ཐམས་ཅད་རྗེས་སུ་དྲན་པ་མངོན་པར་འཚང་རྒྱ་བས་རྒྱས་པར་བྱེད་པ་ཞེས་བྱའོ། །ལྷའི་བུ་དབང་པོའི་སྟོབས་རི་མོ་བཟང་པོའི་འོད་སྣ་ཚོགས་ཀྱི་རྣམ་པར་ཐར་པ་<line/>
ནི༑ འཇིག་རྟེན་གྱི་དབང་པོ་ཐམས་ཅད་ཀྱི་ཆོས་ཉིད་ལ་ཡང་དག་པར་གཞོལ་བའི་བྱིན་རླབས་ཀྱི་ཁྱད་པར་ཞེས་བྱའོ། །དེ་ནས་ལྷའི་རྒྱལ་པོ་དབང་བྱེད་ཀྱིས་སངས་རྒྱས་ཀྱི་མཐུས་<line/>
</page>
<page index="53" id="27B">ལྷའི་བུ་དབང་བྱེད་ཀྱི་རིས་སུ་གཏོགས་པའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཆོས་དབྱིངས་མཐར་ཐུགས་བདེ་བར་<line/>
གཤེགས་པའི་སྐུ། །འགྲོ་བ་ཀུན་ན་མངོན་པར་རབ་ཏུ་སྣང༌། །འབྱམས་ཀླས་ཐམས་ཅད་ཆོས་ཀྱིས་སེམས་ཅན་འདུལ། །ཆོས་ཀྱི་མངའ་བདག་རྒྱལ་བ་འགྲོ་ལ་སྟོན། །འཇིག་རྟེན་བདེ་བ་<line/>
སྣ་ཚོགས་མ་ལུས་པ། །ཇི་སྙེད་དེ་ན་འཕགས་བདེ་ཞི་མཆོག་ཡིན། །ཆོས་ཉིད་ཡངས་པ་རྒྱལ་བའི་གནས་ཡིན་ཏེ། །མིག་བཟང་བདག་པོ་འདི་ལ་རྣམ་པར་ལྟ། །འཇིག་རྟེན་ཕྱོགས་རྣམས་<line/>
བཀང་ཞིང་སངས་རྒྱས་ཀྱིས། །བསམ་པའི་དབྱིངས་ཀྱི་ཚུལ་བཞིན་ཆོས་སྟོན་པས། །སེམས་ཅན་ཀུན་གྱི་ནེམ་ནུར་དོགས་པ་གཅོད། །ཅོད་པན་སྣ་ཚོགས་རྒྱལ་མཚན་རྣམ་ཐར་ཏོ། །རྒྱལ་<line/>
བའི་གསུང་གཅིག་མ་ལུས་གསུང་བ་ནི། །བསྐལ་པ་རྒྱ་མཚོར་ཡངས་པའི་ཆོས་སྒྲོག་སྟེ། །འགྲོ་བ་བཀང་ཞིང་སངས་རྒྱས་གསུང་བརྗོད་པ། །འདི་ནི་བརྩོན་པའི་བློ་གྲོས་རྣམ་ཐར་ཏོ། །འཇིག་<line/>
རྟེན་བྱམས་པ་འབྱམས་ཀླས་རྒྱ་ཆེན་ཀུན། །བདེ་གཤེགས་པ་སྤུ་གཅིག་གི་དཔེར་མི་རུང༌། །རྒྱལ་བའི་བྱམས་པ་མཁའ་བཞིན་ཟད་མི་ཤེས། །བཤད་པ་སྣ་ཚོགས་བློ་གྲོས་རྣམ་ཐར་ཏོ།།<line/>
ང་རྒྱལ་རི་དང་མུན་སྤྲིན་སྒོ་འཇོམས་ཤིང༌། སྟོབས་བཅུས་འགྲོ་བ་ཀུན་ཏུ་ཁྱབ་བྱས་ནས། །རྒྱལ་བའི་ཐུགས་རྗེའི་འོད་ཟེར་རབ་ཏུ་འགྱེད། །རྣམ་ཐར་འདི་ནི་འོད་བཟང་རྒྱལ་མཚན་གྱིའོ། །བདེ་<line/>
</page>
<page index="54" id="28A">༄༅། །གཤེགས་མཐོང་བས་གཏི་མུག་རབ་ཏུ་འཇོམས། །འགྲོ་ལ་ཤེས་རབ་དཀྱིལ་འཁོར་དགེ་བ་སྟོན། །དེ་དག་ངན་འགྲོའི་ཚུལ་རྣམས་རྣམ་འདུལ་ཏེ། །ཞི་བ་<line/>
སྤྱོད་ཡུལ་སྒོ་ཡི་རྣམ་ཐར་ཏོ། །སངས་རྒྱས་སྤུ་ཡི་ཁུང་ནས་འོད་བརྗོད་པ། །སེམས་ཅན་ཀུན་དང་མཐུན་པར་བདེ་གཤེགས་མཚན། །དེ་དག་བསམ་པ་ཇི་བཞིན་མཚན་ཀྱང་ཐོས། །<line/>
འཁོར་ལོ་སྣ་ཚོགས་རྒྱལ་མཚན་རྣམ་ཐར་ཡིན། །རྒྱལ་བའི་རྣམ་པར་འཕྲུལ་པ་ཚད་མེད་པ། །དེ་དག་ཐམས་ཅད་འཁོར་འདིར་ཕྱིར་སྣང་ཞིང༌། །ཆོས་དབྱིངས་ནམ་མཁའ་རྒྱལ་<line/>
བས་རབ་རྒྱས་པ། །མེ་ཏོག་སེངྒེ་དཔལ་གྱི་རྣམ་ཐར་ཏོ། །བསྐལ་པ་རྒྱ་མཚོ་མང་པོ་ཚད་མེད་པར། །ཞིང་རྣམས་ཀུན་ཏུ་རྒྱལ་བའི་ཡུལ་བརྗོད་ཀྱང༌། །སངས་རྒྱས་གཤེགས་དང་<line/>
བཞུད་པར་གྱུར་པ་མེད། །དབང་པོ་དཔལ་སྟོབས་རྣམ་ཐར་འདི་ཡིན་ནོ། །དེ་ལ་ལྷའི་རྒྱལ་པོ་རབ་འཕྲུལ་དགའི་རྣམ་པར་ཐར་པ་ནི། ཆོས་ཀྱི་རང་བཞིན་སྤྲུལ་པར་རྣམ་པར་སྒོམ་པའི་<line/>
སྦྱོར་བ་ཞེས་བྱའོ། །ལྷའི་བུ་སྒྲས་ཞི་བའི་འོད་ཀྱི་རྣམ་པར་ཐར་པ་ནི། འཇིགས་པ་ཐམས་ཅད་རྣམ་པར་སྒོམ་པའི་རང་བཞིན་གྱི་སྦྱོར་བ་ཞེས་བྱའོ། །ལྷའི་བུ་སྟོབས་ཀྱིས་འཕྲུལ་<line/>
པའི་སྒྲའི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་གཏི་མུག་གིས་ཡོངས་སུ་མི་ཟད་ཅིང་རྨོངས་པ་མེད་པའི་དཀྱིལ་འཁོར་ཅེས་བྱའོ། །ལྷའི་བུ་དབང་ཆེན་སྣ་ཚོགས་ཀྱི་<line/>
</page>
<page index="55" id="28B">རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་གསུང་ལ་ཡང་དག་པར་འཇུག་ཅིང་དགའ་བ་ཚད་མེད་པས་རྣམ་པར་སྣང་བ་ཞེས་བྱའོ། །ལྷའི་བུ་དྲན་པའི་འོད་ཀྱི་རྣམ་པར་ཐར་པ་ནི།<line/>
སངས་རྒྱས་ཐམས་ཅད་ཀྱི་མཚན་ཉིད་དང༌། བསོད་ནམས་ཀྱི་ཚོགས་ལ་འཇུག་པ་ཟད་མི་ཤེས་པ་ཤིན་ཏུ་བསྟན་པ་ཞེས་བྱའོ། །ལྷའི་བུ་སྤྲིན་སྒྲ་ཤིན་ཏུ་འཕགས་པའི་རྣམ་པར་ཐར་པ་ནི།<line/>
འདས་པའི་བསྐལ་པ་གཅིག་ནས་གཅིག་ཏུ་བརྒྱུད་པ་རྗེས་སུ་དྲན་ཞིང་སྤྱོད་པའི་བློ་གྲོས་ཞེས་བྱའོ། །ལྷའི་བུ་སྣང་བ་སྤྱོད་པའི་དཔལ་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་<line/>
ཤེས་རབ་ཆད་དང་བྲལ་བ་རྟོགས་པར་བྱེད་པའི་ཡེ་ཤེས་ལ་ཡང་དག་པར་འཇུག་པ་ཞེས་བྱའོ། །ལྷའི་བུ་གཙུག་ཕུད་ཡིད་དུ་འོང་བའི་འོད་ཀྱི་རྣམ་པར་ཐར་པ་ནི། ནམ་མཁའི་དབྱིངས་ཀྱི་མཐར་<line/>
ཉི་མའི་ཤུགས་ཀྱིས་རྒྱུ་བས་ཀུན་ཏུ་འགྲོ་བ་ཞེས་བྱའོ། །ལྷའི་བུ་དགའ་བའི་བློ་གྲོས་ཀྱི་རྣམ་པར་ཐར་པ་ནི། བརྩམས་པ་ཐམས་ཅད་ཟད་མི་ཤེས་པ་ལ་བརྩོན་འགྲུས་ཀྱི་སྟོབས་ཡང་དག་<line/>
པར་འབྱུང་བ་ཞེས་བྱའོ། །ལྷའི་བུ་མེ་ཏོག་འོད་ཀྱི་གཙུག་ཕུད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ལས་ལ་ལྟ་ཞིང་བདེ་བ་དང་སྡུག་བསྔལ་བས་ཀུན་ཏུ་རྣམ་པར་ལྟ་བ་ཞེས་<line/>
བྱའོ༑ ༑ལྷའི་བུ་ཕྱོགས་ཤིན་ཏུ་སྣང་བའི་རྣམ་པར་ཐར་པ་ནི། སེམས་ཅན་གྱི་ཚོགས་བསམ་གྱིས་མི་ཁྱབ་པའི་རྣམ་པར་སྒྲུབ་པ་སྣ་ཚོགས་ཀྱི་དྲན་པས་མངོན་དུ་སྒྲུབ་པ་ཞེས་བྱའོ། །དེ་ནས་<line/>
</page>
<page index="56" id="29A">༄༅། །ལྷའི་རྒྱལ་པོ་རབ་འཕྲུལ་དགས་སངས་རྒྱས་ཀྱི་མཐུས་འཕྲུལ་དགའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་<line/>
དག་སྨྲས་སོ། །འཇིག་རྟེན་ལས་ཀྱི་རང་བཞིན་བསམ་མི་ཁྱབ། །ཐམས་ཅད་འགྲོ་བ་འདིར་ཡང་ཤིན་ཏུ་བསྟན། །རྒྱུ་དང་རང་བཞིན་རྒྱལ་བ་སེམས་ཅན་ཚུལ། །འཇིག་རྟེན་འདི་ཀུན་ལས་<line/>
ཀྱི་རྣམ་པར་བྲིས། །ཐམས་ཅད་ཚུལ་དུ་རང་བྱུང་དངོས་པོ་མེད། །ཕྱོགས་རྣམས་ཀུན་ནའང་གཟུང་བ་ཡོད་པ་མིན། །ཆོས་ཀྱི་སྐུ་ལ་དངོས་མེད་དེ་ཡང་བསྟན། །སྒྲ་ཞི་འོད་ཀྱིས་རྣམ་ཐར་<line/>
འདི་མཐོང་ངོ༌། །རྒྱལ་བས་བསྐལ་པ་རྒྱ་མཚོར་སྤྱད་པའི་ཚེ། །འཇིག་རྟེན་གཏི་མུག་མུན་པ་རྣམ་པར་བཟློག །དེ་བས་སངས་རྒྱས་ཤིན་ཏུ་དྲི་མེད་སྣང༌། །རྣམ་ཐར་འདི་ནི་སྟོབས་ཀྱི་འོད་<line/>
ཀྱིས་ཤེས། །ཇི་སྙེད་འཇིག་རྟེན་སྒྲ་དབྱངས་ཞི་བའི་རྣམས། །ཀུན་ཀྱང་སངས་རྒྱས་སྒྲ་ལས་ཉེ་བར་འབྱུང༌། །ཕྱོགས་རྣམས་ཞིང་དབྱིངས་སྣ་ཚོགས་རྣམ་པར་སྒྲོག །འདི་ནི་སྣ་ཚོགས་<line/>
དབང་གི་རྣམ་ཐར་ཏོ། །འགྲོ་བའི་བསོད་ནམས་མཐུ་རྣམས་ཀུན་བསགས་ཀྱང༌། །རྒྱལ་བའི་མཚན་རབ་གཅིག་ཏུ་མི་འགྱུར་ཏེ། །རྒྱལ་བའི་བསོད་ནམས་ནམ་མཁའི་དཔེ་ལྟ་བུ། །དྲན་<line/>
པའི་འོད་ཀྱིས་རྣམ་ཐར་འདི་མཐོང་ངོ༌། །དུས་གསུམ་བསྐལ་པ་མཐའ་དང་མུ་མེད་པ། །སྤུ་གཅིག་རྩེ་ལ་རང་བྱུང་རྣམས་སྟོན་ཏེ། །དེ་དག་འབྱུང་འཇིག་ཇི་ལྟ་བ་ཡང་སྟོན། །འདི་ནི་འཕགས་<line/>
</page>
<page index="57" id="29B">པའི་དབྱངས་ཀྱིས་རབ་ཏུ་ཤེས། །ཕྱོགས་རྣམས་ནམ་མཁའི་མཐའ་ནི་རྙེད་པར་རུང༌། །རྒྱལ་བའི་སྤུ་གཅིག་མཐའ་ནི་ཐུག་པ་མེད། །དེ་ལྟར་སངས་རྒྱས་ཆགས་མེད་བསམ་མི་ཁྱབ། །ཡིད་འོང་<line/>
འོད་ཀྱི་གཙུག་གིས་དེ་མཐོང་ངོ༌། །སྔོན་གྱི་རྒྱལ་བས་བསྐལ་པ་བསམ་ཡས་པར། །མི་སྐྱོའི་ཐུགས་ཀྱིས་བརྩོན་འགྲུས་རབ་བསྐྱེད་དེ། །ཕ་རོལ་ཕྱིན་པ་རྒྱ་ཆེན་རབ་ཏུ་བསྐངས། །དེ་ནི་དགའ་དང་<line/>
ལྡན་པའི་རྣམ་ཐར་ཏོ། །འགྲོ་བ་རྣམས་ཀྱི་ལས་ཀྱི་རང་བཞིན་རྒྱུ། །བསམ་གྱིས་མི་ཁྱབ་སངས་རྒྱས་མ་ལུས་གསུང༌། །དྲི་མེད་རྣམ་དག་ཆོས་ཉིད་དེ་ཡང་སྟོན། །དེ་ལ་མེ་ཏོག་འོད་ཀྱི་གཙུག་<line/>
ཕུད་འཇུག །རྒྱལ་བའི་སྤུ་གཅིག་རྩེ་ལ་འགྲོ་བ་རྣམས། །ཐམས་ཅད་སྙེད་ཀྱི་གཟུགས་ཀྱི་སྐུ་ལ་ལྟོས། །འོན་ཀྱང་འགྲོ་ཞིང་འོང་བ་དེ་ལ་མེད། །རྣམ་ཐར་དེ་ནི་ཕྱོགས་སུ་སྣང་བས་མཐོང༌། །<line/>
དེ་ལ་ལྷའི་རྒྱལ་པོ་རབ་དགའ་ལྡན་གྱི་རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་མཚན་གྱི་འཁོར་ལོ་ཕུན་སུམ་ཚོགས་པ་མངོན་པར་སྒྲུབ་པ་ལ་འཇུག་པ་ཞེས་བྱའོ། །ལྷའི་བུ་དགའ་<line/>
བ་རྒྱ་མཚོའི་གཙུག་ཕུད་ཀྱི་རྣམ་པར་ཐར་པ་ནི། ནམ་མཁའི་དབྱིངས་དྲི་མ་མེད་པའི་འོད་ཅེས་བྱའོ། །ལྷའི་བུ་ཡོན་ཏན་མཆོག་གི་རྒྱལ་མཚན་གྱི་རྣམ་པར་ཐར་པ་ནི། སྨོན་ལམ་རྒྱ་<line/>
མཚོའི་དྲི་མ་མེད་པས་འགྲོ་བ་རབ་ཏུ་ཞི་བར་བྱེད་པ་ལ་འཇུག་པ་ཞེས་བྱའོ། །ལྷའི་བུ་འོད་ཟེར་ཞི་བའི་འོད་ཀྱི་རྣམ་པར་ཐར་པ་ནི། ཆོས་རྗེས་སུ་སྲུང་བའི་སྒོ་ཀུན་ཏུ་བསྟན་པས་རྣམ་པར་<line/>
</page>
<page index="58" id="30A">༄༅། །སྣང་བ་ཞེས་བྱའོ། །ལྷའི་བུ་རབ་ཏུ་དགའ་བའི་མིག་གི་རྣམ་པར་ཐར་པ་ནི། ཀུན་ནས་ཉོན་མོངས་པའི་ཁམས་ནམ་མཁའི་དབྱིངས་ལྟར་དྲི་མ་མེད་པར་ཡོངས་སུ་<line/>
སྦྱོང་བ་ཞེས་བྱའོ། །ལྷའི་བུ་རིན་ཆེན་འོད་ཟེར་ཟླ་བའི་རྣམ་པར་ཐར་པ་ནི། འགྲོ་བ་རྣམ་པར་གདུལ་བ་ཟད་མི་ཤེས་པ་མངོན་པར་སྒྲུབ་པའི་སྙིང་པོ་ཞེས་བྱའོ། །ལྷའི་བུ་རྣམ་པར་གནོན་<line/>
པས་རབ་ཏུ་བརྩོན་པའི་རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་ཡུལ་ལ་བརྩོན་ཞིང་ཡང་དག་པར་བྱང་ཆུབ་མངོན་པར་སྒྲུབ་པ་ཞེས་བྱའོ། །ལྷའི་བུ་རྡོ་རྗེ་མདོག་གི་འོད་བཟང་པོའི་<line/>
རྣམ་པར་ཐར་པ་ནི། བྱང་ཆུབ་ཀྱི་སེམས་བསྐྱེད་པ་མི་ཤིགས་པར་བརྟན་པའི་རྒྱུན་ཐམས་ཅད་དགའ་བས་ཡང་དག་པར་སྡུད་པ་ཞེས་བྱའོ། །ལྷའི་བུ་སྐར་མས་བརྒྱན་པའི་དཔལ་གྱི་<line/>
རྣམ་པར་ཐར་པ་ནི། སངས་རྒྱས་འབྱུང་བ་ཐམས་ཅད་ཀྱི་དྲུང་དུ་ཉེ་བར་འགྲོ་ཞིང༌། ཕྱོགས་བཅུའི་སེམས་ཅན་རྩལ་གྱིས་རྣམ་པར་གནོན་པའི་འདུལ་བ་ཞེས་བྱའོ། །ལྷའི་བུ་དགའ་བ་<line/>
བཟང་པོ་སྣ་ཚོགས་ཀྱི་རྣམ་པར་ཐར་པ་ནི། བསམ་པ་རྒྱ་མཚོ་མཐའ་དང་དབུས་མེད་པ། སེམས་སྐད་ཅིག་གིས་ཡོངས་སུ་བསྟན་པ་ལ་མངོན་པར་ཕྱོགས་པའི་སྣོད་ཡང་དག་པར་སྟོན་<line/>
པ་ཞེས་བྱའོ། །དེ་ནས་ལྷའི་རྒྱལ་པོ་རབ་དགའ་ལྡན་གྱིས་སངས་རྒྱས་ཀྱི་མཐུས་དགའ་ལྡན་གྱི་རིས་སུ་གཏོགས་པའི་ལྷའི་བུའི་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་<line/>
</page>
<page index="59" id="30B">སུ་བཅད་པ་འདི་དག་སྨྲས་སོ། །ཆོས་དབྱིངས་དམ་པ་དེ་བཞིན་གཤེགས་པ་སྟེ། །སེམས་ཅན་ཀུན་དང་མཉམ་ཉིད་མཉམ་པར་འགྱུར། །བསམ་པ་སྣ་ཚོགས་རྒྱལ་བའི་ཆོས་ཉིད་དེ། །དྲི་མེད་<line/>
བསམ་གྱིས་མི་ཁྱབ་རབ་ཏུ་འཇུག །སངས་རྒྱས་སྐུ་ནི་ཕྱོགས་ལ་ཐོགས་པ་མེད། །གཟུང་བ་མེད་ཅིང་ཆགས་པ་གང་ཡང་མེད། །འགྲོ་བའི་གཟུགས་ཀྱི་སྒོ་རྣམས་ཀུན་ལ་སྣང༌། །རྣམ་ཐར་དེ་<line/>
ལ་དགའ་བའི་གཙུག་ཕུད་འཇུག །སྨོན་ལམ་རྒྱ་མཚོས་ཇི་ལྟར་རྣམ་སྦྱངས་པའི། །སྔོན་གྱི་རྒྱལ་བའི་སྤྱོད་པ་རྣམས་ལ་ལྟོས། །ཐམས་ཅད་ཆོས་ཀྱི་དཀྱིལ་འཁོར་ཡོངས་སུ་རྒྱས། །དེ་ཡི་<line/>
ཚུལ་ལ་ཡོན་ཏན་རྒྱ་མཚོ་འཇུག །བདེ་གཤེགས་ཆོས་སྐུ་བསམ་གྱིས་མི་ཁྱབ་སྟེ། །ཆོས་ཀྱི་དབྱིངས་ནི་མིག་ཡོར་མཚན་ཉིད་དོ། །ཐམས་ཅད་ཆོས་ཀྱི་འོད་ཟེར་སྣང་བ་གཏོང༌། །ཞི་བའི་<line/>
འོད་ཟེར་སྣང་བས་འདི་ལྟར་མཐོང༌། །འགྲོ་བ་ཉོན་མོངས་ལས་ཀྱི་མུན་པས་བསྒྲིབས། །འཇིགས་དོགས་བག་མེད་དྲེགས་པའི་ཡུལ་ཅན་ལ། །རྒྱལ་བ་ཞི་བའི་ཆོས་ཉིད་རབ་ཏུ་སྟོན། །དགའ་<line/>
བ་བཟང་པོའི་མིག་གིས་དགའ་བར་མཐོང༌། །མགོན་པོ་འཇིག་རྟེན་ཐམས་ཅད་སྐྱབས་གྱུར་ཅིང༌། །གནས་དང་མགོན་དུ་གྱུར་པ་རང་འབྱུང་སྟེ། །རྒྱལ་བ་སེམས་ཅན་ཀུན་ལ་བདེ་བ་སྟོན།།<line/>
དེ་ཡི་ཚུལ་ལ་རྩེ་མོའི་ཟླ་བ་འཇུག །སངས་རྒྱས་ཐམས་ཅད་སྤྱོད་ཡུལ་བསམ་མི་ཁྱབ། །ཆོས་དབྱིངས་དམ་པ་དེ་བཞིན་གཤེགས་པ་སྟེ། །ཐམས་ཅད་ཆོས་དབྱིངས་ཕ་རོལ་ཕྱིན་པ་བརྙེས། །དེ་<line/>
</page>
<page index="60" id="31A">༄༅། །ནི་བརྩོན་པའི་བློ་གྲོས་དགའ་བ་འོ། །ཕྱོགས་བཅུ་དག་ན་སེམས་ཅན་སྣོད་གྱུར་ཅིང༌། །བསོད་ནམས་རྒྱ་མཚོས་རྣམ་དག་སྤྱོད་ཡུལ་ཅན། །སངས་རྒྱས་ཡོན་ཏན་ཐོས་<line/>
ཤིང་བྱང་ཆུབ་འཇུག །རྡོ་རྗེ་རྡུལ་གྱི་འོད་ནི་འདི་ལྟར་སེམས། །ཞིང་རྣམས་རྒྱ་མཚོའི་རྡུལ་དང་མཉམ་པ་ཡི། །ཕྱོགས་བཅུའི་རྒྱལ་སྲས་རྟག་ཏུ་ཀུན་འདུ་ཞིང༌། །རྒྱལ་བ་མཆོད་ཅིང་ཆོས་<line/>
ཉིད་ཉན་པར་བྱེད། །བརྒྱན་པའི་དཔལ་ནི་རྣམ་ཐར་འདི་ལ་འཇུག །འགྲོ་བ་རྒྱ་མཚོའི་སེམས་ནི་བསམ་མི་ཁྱབ། །གནས་མེད་གཡོ་བ་མེད་ཅིང་རྟེན་པ་མེད། །ཐམས་ཅད་སྐད་ཅིག་གཅིག་<line/>
ལ་རྒྱལ་བས་མཁྱེན། །དགའ་བ་སྣ་ཚོགས་དགའ་བས་འདི་མཐོང་ངོ༌། །དེ་ལ་ལྷའི་རྒྱལ་པོ་རབ་མཚེ་མའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་མྱ་ངན་བསལ་བ་དགེ་བའི་སྒོ་<line/>
ཡང་དག་པར་འབྱུང་བ་ཞེས་བྱའོ། །ལྷའི་བུ་དགའ་བ་བདེ་བའི་འོད་ཀྱི་རྣམ་པར་ཐར་པ་ནི། དམིགས་པ་ཐམས་ཅད་ཁྱབ་པར་བྱེད་པའི་ཡུལ་ཞེས་བྱའོ། །ལྷའི་བུ་བློ་གྲོས་མི་ཟད་པའི་<line/>
ཡོན་ཏན་དཔལ་གྱི་རྣམ་པར་ཐར་པ་ནི། ནད་ཐམས་ཅད་རྣམ་པར་སེལ་ཅིང་ཕན་པར་སྙིང་རྗེ་བའི་དཀྱིལ་འཁོར་ཞེས་བྱའོ། །ལྷའི་བུ་འཕྲུལ་བ་བཟང་ཞིང་དགེ་བའི་རྣམ་པར་ཐར་པ་<line/>
ནི༑ བུད་མེད་ཐམས་ཅད་འདུལ་བའི་བསམ་པ་རྗེས་སུ་རྟོགས་པའི་ཚུལ་ལ་འཇུག་པ་ཞེས་བྱའོ། །ལྷའི་བུ་ས་དང་རི་བོའི་འོད་ཀྱི་རྣམ་པར་ཐར་པ་ནི། ཆོས་ཐམས་ཅད་གཟུང་བ་ལ་རྨོངས་<line/>
</page>
<page index="61" id="31B">པ་མེད་པའི་གཟུངས་ཀྱི་སྒོ་བདེ་བར་སྣང་བ་ཞེས་བྱའོ། །ལྷའི་བུ་བསམ་གྱིས་མི་ཁྱབ་པའི་བློ་གྲོས་ཀྱི་རྣམ་པར་ཐར་པ་ནི། དམིགས་པའི་ཡུལ་ཐམས་ཅད་ལས་ཀྱི་རང་བཞིན་བསམ་གྱིས་མི་<line/>
ཁྱབ་པའི་ཚུལ་ལ་འཇུག་པ་ཞེས་བྱའོ། །ལྷའི་བུ་འཁོར་ལོའི་གཙུག་གི་རྣམ་པར་ཐར་པ་ནི། ཆོས་ཀྱི་འཁོར་ལོའི་ཤུགས་ཀྱིས་སེམས་ཅན་ཡོངས་སུ་སྨིན་པར་བྱ་བ་བགྲང་བའི་ཚུལ་ལ་<line/>
འཇུག་པ་ཞེས་བྱའོ། །ལྷའི་བུ་གཟི་བརྗིད་འོད་འཕྲོའི་རྣམ་པར་ཐར་པ་ནི། ཁམས་ཐམས་ཅད་ཀྱི་མཐར་འགྲོ་བས་མིག་ཤིན་ཏུ་ཡངས་པའི་དཀྱིལ་འཁོར་གྱིས་ཀུན་ཏུ་བལྟ་བ་ཞེས་བྱའོ། །<line/>
ལྷའི་བུ་འོད་རྣམ་པར་སྣང་བའི་རྣམ་པར་ཐར་པ་ནི། ལས་ཀྱི་དམིགས་པ་དང་འགྲོགས་པའི་བདུད་ཀྱི་ལས་ཐམས་ཅད་ཟློག་པ་ཞེས་བྱའོ། །ལྷའི་བུ་གྲགས་པའི་ཕྱོགས་སུ་རྣམ་པར་ལྟ་བའི་<line/>
རྣམ་པར་ཐར་པ་ནི། ལྷའི་གནས་ཐམས་ཅད་ཀྱི་འཁོར་དུ་དགོས་པ་མྱོང་བར་བྱ་བ་ལ་སེམས་རབ་ཏུ་དང་བ་ཞེས་བྱའོ། །དེ་ནས་ལྷའི་རྒྱལ་པོ་རབ་མཚེ་མས་སངས་རྒྱས་ཀྱི་མཐུས་རབ་མཚེ་མའི་<line/>
ལྷའི་བུའི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བསྐལ་པ་རྒྱ་མཚོ་ཡངས་པ་རྒྱ་ཆེན་དུ། །འགྲོ་བའི་ཉོན་མོངས་རྒྱ་མཚོ་ཡོངས་སྦྱངས་<line/>
པའི༑ ༑དྲི་མེད་ལམ་ནི་ཡེ་ཤེས་དཀྱིལ་འཁོར་རྣམས། །ཡང་དག་བརྙེས་པའི་སྒྲོན་མས་རབ་ཏུ་བསྟན། །རྒྱལ་བའི་སྐུ་ནི་མཐའ་ཡས་རྒྱ་ཆེ་སྟེ། །ཕྱོགས་བཅུར་མུ་མཐའ་རྙེད་པར་ཡོང་མི་རུང༌།<line/>
</page>
<page index="62" id="32A">༄༅། །ཚུལ་རྣམས་ཀུན་གྱིས་སངས་རྒྱས་ཚད་མེད་དེ། །དེ་ལ་དགའ་བ་བདེ་བའི་འོད་འཇུག་གོ །ནད་དག་རྒ་བ་འཆི་བ་མྱ་ངན་གྱིས། །འཇིག་རྟེན་གཙེས་ཤིང་རབ་ཏུ་<line/>
གདུངས་པ་རྣམས། །དེ་དག་ཀུན་ལ་ཐུགས་རྗེའི་དཀྱིལ་འཁོར་ཅན། །སངས་རྒྱས་བློ་གྲོས་ཟད་པ་མེད་པས་མཐོང༌། །ཡེ་ཤེས་སྒྱུ་མ་སངས་རྒྱས་ཐུགས་སུ་ཆུད། །དུས་གསུམ་ཀུན་ལ་<line/>
ཆགས་པ་མི་མངའ་སྟེ། །འགྲོ་བ་ཐམས་ཅད་སྤྱོད་པ་རབ་ཏུ་མཁྱེན། །འདི་ནི་འཕྲུལ་པ་དགེ་བའི་སྤྱོད་ཡུལ་ལོ། །སངས་རྒྱས་དབུས་དང་མཐའ་མེད་གཟུགས་རྣམས་དང༌། །ཐ་དད་ཡང་<line/>
དག་ཤེས་པ་རྒྱ་མཚོ་གསུང༌། །ཆོས་ཀྱི་འཁོར་ལོ་ཡང་དག་རབ་ཏུ་བསྐོར། །འདི་ནི་ས་ཡི་རི་འོད་རྣམ་ཐར་ཏོ། །སངས་རྒྱས་ཆོས་ཀྱི་རང་བཞིན་རྒྱ་ཆེན་སྟོན། །ཆོས་རྣམས་ཐུགས་སུ་ཆུད་<line/>
པས་རྣམ་པར་དག །ཐམས་ཅད་ཆོས་ཀྱི་ཡུལ་ནི་བསམ་ཡས་ཏེ། །བློ་གྲོས་བསམ་ཡས་ཚུལ་ལས་འདི་ཡིན་ནོ། །སེམས་ཅན་ཐམས་ཅད་སྡུག་བསྔལ་ཞི་བྱེད་པའི། །བསམ་གྱིས་མི་ཁྱབ་<line/>
ཚུལ་གྱི་འཁོར་ལོ་བསྐོར། །བྱང་ཆུབ་སྤྱོད་པ་རྒྱ་ཆེན་རྣམས་ཀྱང་སྟོན། །འཁོར་ལོ་ལྟ་བ་འདི་ཡི་ས་ལ་འཇུག །རྒྱལ་བའི་སྐུ་འདི་སེམས་ཅན་གྲངས་བཞིན་དུ། །སྤྲུལ་པས་འཇིག་རྟེན་ཡོངས་<line/>
སུ་ཁྱབ་མཛད་དེ། །འགྲོ་བ་ཀུན་ལ་མངོན་པར་ཀུན་ན་གནས། །གཟི་བརྗིད་འོད་འཕྲོའི་སྤྱོད་ཡུལ་འདི་ཡིན་ནོ། །སངས་རྒྱས་མཐོང་བ་ཙམ་གྱིས་འགྲོ་བ་ཡི། །ལས་ཀྱི་སྒྲིབ་པ་ཐམས་<line/>
</page>
<page index="63" id="32B">ཅད་བཟློག་པར་འགྱུར། །བདུད་ཀྱི་ལས་རྣམས་ཀུན་ཀྱང་དེ་བཞིན་སྤོང༌། །རྣམ་སྣང་འོད་ཀྱི་སྤྱོད་ཡུལ་འདི་ཡིན་ནོ། །རྒྱ་མཚོའི་འཁོར་རྣམས་ཐམས་ཅད་ཀུན་ཏུ་ཡང༌། །རྒྱལ་བ་བཞུགས་པས་<line/>
མངོན་པར་རབ་ཏུ་མཛེས། །ཆོས་ཀྱི་སྤྲིན་ཆེན་ཆར་ཡང་རབ་འབེབས་ཏེ། །གྲགས་པ་ཀུན་ཏུ་གྲགས་པའི་རྣམ་ཐར་ཏོ། །དེ་ལ་ལྷའི་དབང་པོ་བརྒྱ་བྱིན་གྱི་རྣམ་པར་ཐར་པ་ནི། དུས་གསུམ་དུ་<line/>
གཤེགས་པའི་དེ་བཞིན་གཤེགས་པ་སྐྱེ་བ་འབྱུང་བ་དང༌། རྣམ་པར་འཇིག་པ་རྒྱ་ཆེན་པོ་རྗེས་སུ་དྲན་པ་ཡིད་ལ་བྱ་བ་ལ་དགའ་བ་ཆེན་པོའི་ཤུགས་ཞེས་བྱའོ། །ལྷའི་བུ་སྒྲ་ཀུན་ཏུ་གྲགས་<line/>
པའི་དབང་ཕྱུག་དཀྱིལ་འཁོར་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་གཟུགས་དེ་བཞིན་གཤེགས་པའི་གཟུགས་ཀྱི་སྐུའི་ཡོན་ཏན་ཡོངས་སུ་སྤྱོད་པའི་ཤུགས་ཀྱི་སྙིང་པོ་<line/>
ཞེས་བྱའོ། །ལྷའི་བུ་བྱམས་པར་ལྟ་བའི་གཙུག་ཕུད་ཀྱི་རྣམ་པར་ཐར་པ་ནི། བྱམས་པའི་སྤྲིན་གྱིས་ཀུན་ཏུ་ཁེབས་པར་བྱེད་པའི་བྱིན་གྱི་རླབས་ཀྱིས་ཁྱབ་པར་བྱེད་པ་ཞེས་བྱའོ། །<line/>
ལྷའི་བུ་རིན་པོ་ཆེའི་འོད་ཀུན་ཏུ་གྲགས་པའི་རྒྱལ་མཚན་གྱི་རྣམ་པར་ཐར་པ་ནི། འཇིག་རྟེན་ཐམས་ཅད་ཀྱི་ཡོན་ཏན་དང༌། མཐུ་དང༌། སེམས་ཅན་གྱི་རྣམ་པ་སངས་རྒྱས་རྗེས་སུ་དྲན་པའི་<line/>
སྒོ་ཀུན་ནས་འཇུག་པ་ཞེས་བྱའོ། །ལྷའི་བུ་དགའ་བདེ་འབྱུང་བའི་གཙུག་ཕུད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་གཞལ་མེད་ཁང་རྣམ་པར་ལྟ་བའི་བསོད་ནམས་ཡང་<line/>
</page>
<page index="64" id="33A">༄༅། །དག་པར་འབྱུང་བའི་བྱིན་གྱི་རླབས་ཞེས་བྱའོ། །ལྷའི་བུ་དྲན་པ་ཡིད་དུ་འོང་བའི་རྣམ་པར་ཐར་པ་ནི། སངས་རྒྱས་སྐྱེ་བ་འབྱུང་བ་དང༌། སེམས་ཅན་ཡོངས་སུ་སྨིན་<line/>
པར་བྱ་བ་རྗེས་སུ་དྲན་པ་རྣམ་པར་སྒོམ་པ་ཞེས་བྱའོ། །ལྷའི་བུ་རི་བོ་སྒྲའི་དཔལ་གྱི་རྣམ་པར་ཐར་པ་ནི། འཇིག་རྟེན་འཇིག་པ་དང༌། འདུ་བ་དང༌། བསྐལ་པའི་མེ་ཡོངས་སུ་འཕོ་བའི་<line/>
ཡེ་ཤེས་ཀྱི་རྒྱན་ཅེས་བྱའོ། །ལྷའི་བུ་དྲན་པ་དང་ལྡན་པའི་རྣམ་པར་ཐར་པ་ནི། མ་འོངས་པའི་བྱང་ཆུབ་སེམས་དཔའི་སྤྱོད་པ་འབྱུང་བ་སེམས་ཅན་གདུལ་བའི་རྒྱུ་དྲན་པའི་རིམ་པ་ཞེས་<line/>
བྱའོ། །ལྷའི་བུ་མེ་ཏོག་དྲི་མ་མེད་ཅིང་ཡིད་དུ་འོང་བའི་འོད་ཀྱི་རྣམ་པར་ཐར་པ་ནི། ལྷའི་བུ་དགའ་བ་ཐམས་ཅད་ལ་བརྩེ་བ་རྗེས་སུ་དྲན་པའི་རིམ་པ་ཞེས་བྱའོ། །ལྷའི་བུ་ཡེ་ཤེས་ཉི་<line/>
མའི་མིག་གི་རྣམ་པར་ཐར་པ་ནི། ལྷའི་བུ་ཐམས་ཅད་སྐྱེ་བར་རབ་ཏུ་བརྗོད་པའི་དགེ་བ་ལ་རྨོངས་པ་མེད་པ་ཞེས་བྱའོ། །ལྷའི་བུ་ཡང་དག་པར་སྐུལ་བའི་འོད་ཀྱི་དབང་ཕྱུག་གི་རྣམ་<line/>
པར་ཐར་པ་ནི། ལྷའི་འཁོར་ཐམས་ཅད་ཡང་དག་པར་སྐུལ་ཞིང་ཕན་ཚུན་དགོས་པའི་ཐེ་ཚོམ་རྣམ་པར་གདོན་མི་ཟ་བར་གཅོད་པ་ཞེས་བྱའོ། །དེ་ནས་ལྷའི་དབང་པོ་བརྒྱ་བྱིན་གྱིས་<line/>
སངས་རྒྱས་ཀྱི་མཐུས་སུམ་ཅུ་རྩ་གསུམ་རིས་ཀྱི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དུས་གསུམ་བདེ་བར་<line/>
</page>
<page index="65" id="33B">གཤེགས་པ་ཐམས་ཅད་དང༌། །དེ་དག་སྤྱོད་ཡུལ་རྒྱ་ཆེན་དེ་དག་དང༌། །དེ་དག་ཞིང་འབྱུང་འཇིག་པ་ཇི་བཞིན་དྲན། །རྒྱལ་བའི་མཐུ་ཡིས་དེ་དག་དྲི་མེད་སྣང༌། །སངས་རྒྱས་སྐུ་མང་ཕྱོགས་<line/>
སུ་རྒྱས་བྱས་ཤིང༌། །མཉམ་མེད་གཟུགས་ཀུན་འགྲོ་ལ་ཕན་པའི་ཕྱིར། །རྒྱལ་བ་ཀུན་ནས་ལྷམ་མེ་ལྷང་ངེ་སྟེ། །གྲགས་པའི་དཀྱིལ་འཁོར་འོད་ཀྱིས་འདི་མཐོང་ངོ༌། །བྱམས་པ་རྒྱ་མཚོའི་<line/>
ཚུལ་ནི་རྒྱ་ཆེ་ཞིང༌། །ཤིན་ཏུ་ཡངས་པས་འགྲོ་བ་ཀུན་བཀང་ནས། །སྔོན་བསྒོམས་སེམས་ཅན་མཐའ་ཡས་ཁམས་ཀྱང་བཏུལ། །དྲི་མེད་མིག་གི་གཙུག་ཕུད་འདི་མཐོང་ངོ༌། །བདེར་གཤེགས་<line/>
ཡོན་ཏན་རྒྱ་མཚོ་དེ་དྲན་ནས། །བདག་གི་དགའ་བ་ཡང་དག་འབྱུང་སྐྱེས་ཏེ། །སངས་རྒྱས་འཇིག་རྟེན་ཀུན་ན་མཉམ་མེད་མཆོག །འདི་ནི་གྲགས་རྒྱལ་དྲི་མེད་རྣམ་ཐར་ཏོ། །ལས་དགེ་རྒྱ་<line/>
མཚོས་འགྲོ་བ་ཀུན་བཀང་ཞིང༌། །དྲི་མེད་མ་ལུས་རྒྱལ་བས་བསྟན་པ་མཛད། །དེ་ལས་བསོད་ནམས་ཡངས་པ་ཀུན་བྱུང་སྟེ། །དགའ་བདེ་གཙུག་ཕུད་ཚུལ་ནི་འདི་ཡིན་ཏོ། །སངས་རྒྱས་སྐྱེ་བ་<line/>
ཡངས་པས་ཕྱོགས་བཀང་ཞིང༌། །བདེར་གཤེགས་འགྲོ་བ་རྒྱས་པར་མངོན་དུ་འགྱུར། །དེ་དག་རྒྱ་ཆེན་སེམས་ཅན་འདུལ་ལ་ལྟོས། །དེ་ཡི་ཚུལ་ལ་དྲན་པའི་རྒྱན་འཇུག་གོ །བདེར་གཤེགས་<line/>
ཡེ་ཤེས་སྐུ་མངའ་སྤྱན་ཡངས་པ། །འབྱམས་ཀླས་ཞིང་རྣམས་ཐམས་ཅད་ཀུན་བཞུགས་པ། །འབྱམས་ཀླས་ཞིང་གི་རྡུལ་ལ་ཀུན་ཀྱང་བསྟན། །རྣམ་ཐར་འདི་ལ་སྤྲིན་གྱི་དབྱངས་འཇུག་གོ །<line/>
</page>
<page index="66" id="34A">༄༅། །རྒྱལ་བའི་སྲས་ཀྱི་བྱང་ཆུབ་སྤྱོད་པ་དག །ཇི་བཞིན་ཡངས་པ་སྦུ་ཡི་རྩེ་མོ་ལ། །རྒྱལ་བས་དེ་དག་ཚད་མེད་ཕུན་སུམ་བསྟན། །དྲན་པའི་བློ་གྲོས་འདི་ཡི་ཚུལ་<line/>
མཐོང་ངོ༌། །འགྲོ་བ་འདི་ནི་རྩེ་དགའ་གང་བདེ་བ། །དེ་དག་ཐམས་ཅད་རྒྱལ་བའི་མཐུ་ཡིས་བྱུང༌། །བསོད་ནམས་མཉམ་མེད་རྒྱལ་བ་བྱུང་ལ་ལྟོས། །འདི་ནི་མེ་ཏོག་སྣ་ཚོགས་དྲི་མེད་ཀྱིའོ།།<line/>
སེམས་གཅིག་རྒྱུད་ལ་རྒྱལ་བའི་ཡོན་ཏན་གྱིས། །བདེར་གཤེགས་ཤིན་ཏུ་རྒྱ་ཆེན་སུས་དྲན་པ། །དེ་ལ་ངན་སོང་ཀུན་གྱི་འཇིགས་པ་མེད། །ཡེ་ཤེས་ཉི་མེའི་མིག་གི་རྣམ་ཐར་ཏོ། །རྒྱལ་<line/>
བའི་རྫུ་འཕྲུལ་ཆོས་ཉིད་རྒྱ་ཆེ་ཞིང༌། །བསམ་པའི་ལམ་རྣམས་ཐམས་ཅད་ཀུན་ནས་གནས། །དེ་དག་ཐེ་ཚོམ་ནེམ་ནུར་ཐམས་ཅད་སེལ། །རྣམ་ཐར་འདི་ནི་བརྗོད་དབང་བློ་གྲོས་ཀྱིའོ། །དེ་ལ་<line/>
ལྷའི་བུ་ཟླ་བའི་རྣམ་པར་ཐར་པ་ནི། འགྲོ་བ་ཐམས་ཅད་བསྡུ་ཞིང་རྣམ་པར་གདུལ་བའི་སྣང་བས་ཆོས་ཀྱི་དབྱིངས་ཀུན་ནས་དྲི་མ་མེད་པའི་དཀྱིལ་འཁོར་ཞེས་བྱའོ། །ལྷའི་བུ་འོད་ཀྱི་མེ་<line/>
ཏོག་རྒྱལ་པོའི་གཙུག་ཕུད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཡུལ་རྣམ་པར་ལྟ་བ་དང༌། མཐའ་ཡས་པའི་ཆོས་འབྱམས་ཀླས་པ་ལ་ཡང་དག་པར་འཇུག་པ་ཞེས་བྱའོ།།<line/>
ལྷའི་བུ་དཔལ་གྱི་ཚོགས་སྣ་ཚོགས་ཀྱི་རྒྱན་གྱི་འོད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་སེམས་རྒྱ་མཚོ་ཡོངས་སུ་བཟློག་ཅིང་ཕན་ཚུན་གྱི་ཡུལ་དང༌། དམིགས་པ་ལ་ཡང་དག་<line/>
</page>
<page index="67" id="34B">པར་སྤྱོད་པ་ཞེས་བྱའོ། །ལྷའི་བུ་འཇིག་རྟེན་དགའ་བའི་བདེ་བ་སྣ་ཚོགས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་བདེ་བ་བསམ་གྱིས་མི་ཁྱབ་པ་དང༌། དགའ་བ་དང༌། རངས་<line/>
པ་རྒྱ་ཆེན་པོ་བསྐྱེད་པ་ཞེས་བྱའོ། །ལྷའི་བུ་ཤིང་གི་དབང་པོའི་མིག་གི་འོད་ཀྱི་རྣམ་པར་ཐར་པ་ནི། ལོ་ཏོག་ཐམས་ཅད་ཀྱི་མྱུ་གུ་དང༌། ས་བོན་སྲུང་བ་དང༌། དུས་ཡོངས་སུ་བསྒྱུར་བ་ཡང་<line/>
དག་པར་སྟོན་པ་ཞེས་བྱའོ། །ལྷའི་བུ་འོད་བཟང་པོ་སྟོན་པའི་རྣམ་པར་ཐར་པ་ནི། འགྲོ་བ་ཐམས་ཅད་བདེ་བ་དང༌། སྡུག་བསྔལ་གྱི་ཚོར་བ་མྱོང་བ་ལ་བྱམས་པ་དང་སྙིང་རྗེའི་སྒོས་ཡོངས་<line/>
སུ་སྐྱོབ་པ་ཞེས་བྱའོ། །ལྷའི་བུ་ཀུན་ནས་སྤྱོད་པ་མི་སྒུལ་བའི་འོད་ཀྱི་རྣམ་པར་ཐར་པ་ནི། ཟླ་བ་དྲི་མ་མེད་པ་འཛིན་ཅིང་སྤྱོད་པས་ཕྱོགས་ཡོངས་སུ་འདུས་པ་ཞེས་བྱའོ། །ལྷའི་བུ་སྐར་མའི་<line/>
རྒྱལ་པོའི་བདག་པོའི་རྣམ་པར་ཐར་པ་ནི། ཆོས་ཐམས་ཅད་སྒྱུ་མ་ལྟ་བུ་ནམ་མཁའི་རང་བཞིན་ལྟར་དངོས་པོ་མེད་པ། མཚན་ཉིད་མེད་པ་ཞེས་བྱའོ། །ལྷའི་བུ་བློ་དྲི་མ་མེད་པའི་ཟླ་བའི་<line/>
རྣམ་པར་ཐར་པ་ནི། སེམས་ཅན་ཐམས་ཅད་ཀྱི་སྐྱེ་བ་ཀུན་ཀྱང་ལས་ཀྱི་རང་བཞིན་དུ་ཡང་དག་པར་འཇུག་པ་ཞེས་བྱའོ། །ལྷའི་བུ་གཟི་བརྗིད་ཆེན་པོའི་འོད་ཟེར་མཛེས་པའི་རྣམ་པར་ཐར་པ་<line/>
ནི༑ ལྷའི་དགོས་པ་ཐམས་ཅད་ལ་ཐེ་ཚོམ་ཡང་དག་པར་གཅོད་པ་བརྗོད་པ་ལ་འཇུག་པ་ཞེས་བྱའོ། །དེ་ནས་ལྷའི་བུ་ཟླ་བས་སངས་རྒྱས་ཀྱི་མཐུས་ཟླ་བའི་གཞལ་མེད་ཁང་དུ་གཏོགས་པའི་<line/>
</page>
<page index="68" id="35A">༄༅། །ལྷའི་བུའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འགྲོ་བ་ཐམས་ཅད་ཀུན་ཏུ་འོད་བཀྱེ་ཞིང༌། །ཕྱོགས་<line/>
བཅུའི་ཞིང་རྣམས་ཀུན་ཏུ་སངས་རྒྱས་སྣང༌། །མུན་པ་ཆེན་པོས་རྨོངས་པའི་འཇིག་རྟེན་དུ། །བསམ་ཡས་རྒྱ་ཆེན་ཆོས་ཀྱི་སྣང་བ་འགྱོད། །སངས་རྒྱས་ཡུལ་ནི་མི་ཟད་མཐའ་ཡས་ཏེ། །འགྲོ་བ་<line/>
ཐམས་ཅད་མཚུངས་མེད་བསྐལ་པར་འཇུག །རང་བྱུང་དེ་དག་སེམས་ཅན་ཀུན་ལ་མངོན། །རྒྱལ་བ་དེ་ལྟར་སྣང་བའི་གཙུག་གིས་མཐོང༌། །རྒྱལ་བའི་ཡེ་ཤེས་རྒྱ་ཆེན་དེ་ལ་ལྟོས། །སེམས་<line/>
ཀྱི་རྒྱ་མཚོ་ཚད་མེད་སྐད་ཅིག་ལ། །ཆོས་ཀྱི་འཁོར་ལོས་ཐམས་ཅད་ཚིམ་པར་མཛད། །ཆུ་བོ་དཔལ་གྱི་རྣམ་ཐར་འདི་ཡིན་ནོ། །འཕགས་པའི་བདེ་བ་མེད་པའི་འཇིག་རྟེན་རྣམས། །མཐའ་<line/>
ཡས་སྡུག་བསྔལ་ཉམ་ངས་རྨོངས་པ་ལ། །རྒྱལ་བའི་ཆོས་ཉིད་རྣམ་པར་དག་པ་སྟོན། །དགའ་བདེ་སེམས་པས་རྣམ་ཐར་འདི་མཐོང་ངོ༌། །རྒྱལ་བའི་ཐུགས་རྗེ་རྣམ་དག་ངོ་མཚར་ཆེ། །སྲིད་<line/>
པའི་རྒྱུད་དུ་འགྲོ་ལ་ཕན་ཕྱིར་འཁོར། །དགེ་བ་རྣམ་པར་མི་འཇིགས་སྟོན་མཛད་དེ། །ཤིང་གི་མིག་གི་འོད་ཀྱིས་འདི་མཐོང་ངོ༌། །རྒྱལ་བའི་ཆོས་ཀྱི་འོད་རྣམས་རབ་བཀྱེ་བ། །འཇིག་<line/>
རྟེན་ལས་ཀྱི་རང་བཞིན་རྣམ་པར་འབྱེད། །དགེ་དང་མི་དགེའི་ལམ་རྣམས་འཇིག་པ་མེད། །འོད་བཟང་མཐོང་བ་རྣམ་ཐར་འདི་ལ་འཇུག །འཇིག་རྟེན་ཀུན་ཏུ་རང་བྱུང་ས་ལྟ་བུ། །སེམས་<line/>
</page>
<page index="69" id="35B">ཅན་ཐམས་ཅད་བསོད་ནམས་གཞིས་བཟུང་ཞིང༌། །ཆོས་ཀྱི་ཕྱོགས་རྣམས་མྱ་ངན་མེད་པ་སྟོན། །སྤྱོད་པ་མི་སྒུལ་ཚུལ་ནི་འདི་ཡིན་ནོ། །ཆོས་དབྱིངས་ཐུག་པ་མེད་པར་རྒྱལ་བས་ཁྱབ། །འགྲོ་དང་<line/>
མཉམ་པར་བསམ་ཡས་སྐུ་བཀྱེ་སྟེ། །ཆོས་ཀྱི་ཚུལ་ནི་སེམས་ཅན་ཀུན་ལ་སྟོན། །འདི་ཡི་ཚུལ་ལ་གཟི་བརྗིད་བདག་པོ་འཇུག །ནམ་མཁའི་དངོས་ལྟར་དངོས་མེད་འགྲོ་བ་ན། །གཟུགས་བརྙན་<line/>
མཉམ་པའི་སངས་རྒྱས་རྣམས་སྣང་བ། །འགྲོ་བ་ཀུན་ལ་ཕན་པའི་དོན་དུ་བྱུང༌། །དགེ་བའི་དཔལ་གྱིས་རྣམ་ཐར་འདི་མཐོང་ངོ༌། །སངས་རྒྱས་སྐུ་ཡི་སྤུ་རྩེ་ཀུན་ནས་ཀྱང༌། །འགྲོ་བ་ཀུན་ལ་ཆོས་སྤྲིན་མ་<line/>
ལུས་གསུང༌། །ཐོས་ནས་དགའ་བ་རྒྱ་ཆེན་རབ་ཏུ་སྐྱེད། །རྣམ་ཐར་འདི་ལ་དག་པའི་སེམས་འཇུག་གོ །དེ་ལ་ལྷའི་བུ་ཉི་མའི་རྣམ་པར་ཐར་པ་ནི། སེམས་ཅན་གྱི་དགོས་པ་ཐམས་ཅད་ལ་ཕྱི་མའི་<line/>
མཐར་ཐུག་པའི་བསྐལ་པར་དྲི་མ་མེད་པའི་སྣང་བས་ཕྱོགས་བཅུ་རྒྱས་པར་བྱེད་པའི་རྒྱན་ཅེས་བྱའོ། །ལྷའི་བུ་གཟི་བརྗིད་ཀྱི་འོད་ཟེར་འབར་བའི་མིག་གི་རྣམ་པར་ཐར་པ་ནི། སེམས་ཅན་ཀུན་<line/>
ལ་དབང་སྒྱུར་བ་རྗེས་སུ་བསྙེགས་པའི་ཡོན་ཏན་ཡོངས་སུ་སྦྱངས་པས་ཤིན་ཏུ་འཕགས་པ་ཞེས་བྱའོ། །ལྷའི་བུ་རི་བོའི་རྒྱལ་མཚན་གྱི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ལ་<line/>
དབང་སྒྱུར་པའི་ཡོན་ཏན་མཐའ་ཡས་པ་ཡོངས་སུ་སྦྱངས་པས་ཤིན་ཏུ་འཕགས་པ་ཞེས་བྱའོ། །ལྷའི་བུ་རིན་ཆེན་དྲི་མེད་རྨད་དུ་བྱུང་བའི་རྣམ་པར་ཐར་པ་ནི། བརྟུལ་ཞུགས་དང་དཀའ་ཐུབ་<line/>
</page>
<page index="70" id="36A">༄༅། །ཐམས་ཅད་ལ་བདེ་བར་འཇུག་པ་ཞེས་བྱའོ། །ལྷའི་བུ་ཕྱིར་མི་ལྡོག་པ་རབ་ཏུ་གནོན་པའི་རྣམ་པར་ཐར་པ་ནི། ཉི་མའི་འོད་ཆགས་པ་མེད་པས་ཀུན་ཏུ་རྒྱས་<line/>
པར་བྱེད་ཅིང་འགྲོ་བ་ཐམས་ཅད་ཀྱི་མདངས་ཡང་དག་པར་འབྱུང་བ་ཞེས་བྱའོ། །ལྷའི་བུ་མེ་ཏོག་གི་ཕྲེང་བའི་འོད་ཀྱི་དཔལ་གྱི་རྣམ་པར་ཐར་པ་ནི། ཉི་མའི་འོད་དྲི་མ་མེད་པས་སེམས་<line/>
ཅན་གྱི་དགོས་པ་ལ་སྣང་བ་རྒྱ་ཆེན་པོ་དང༌། དགའ་བའི་ཤུགས་དང༌། མོས་པ་རྒྱ་མཚོ་ཡང་དག་པར་འབྱུང་བ་ཞེས་བྱའོ། །ལྷའི་བུ་འོད་ཀྱི་དཔལ་སྣང་བའི་རྒྱལ་མཚན་གྱི་རྣམ་པར་ཐར་<line/>
པ་ནི༑ འཇིག་རྟེན་ཐམས་ཅད་ཀྱི་འོད་རྣམ་པ་སྣ་ཚོགས་བསོད་ནམས་ཀྱི་ཚོགས་རྣམ་པ་ཐ་དད་པས་ཡང་དག་པར་འགྲུབ་པ་ཞེས་བྱའོ། །ལྷའི་བུ་རིན་ཆེན་གཙུག་ཕུད་རྣམ་པར་སྣང་བའི་<line/>
རྣམ་པར་ཐར་པ་ནི། རྒྱ་མཚོའི་དབྱིངས་སུ་རིན་པོ་ཆེ་སྣ་ཚོགས་ཐམས་ཅད་འགྲོ་མ་ཞིང་ཡུལ་དུ་མའི་གཟུགས་ཡང་དག་པར་སྟོན་པ་ཞེས་བྱའོ། །ལྷའི་བུ་མིག་ཀུན་ཏུ་སྣང་བའི་རྣམ་པར་<line/>
ཐར་པ་ནི། འགྲོ་བ་ཐམས་ཅད་ཀྱི་མིག་གི་དབང་པོ་ཡོངས་སུ་སྦྱོང་ཞིང་རྣམ་པར་ལྟ་བའི་ཆོས་ཀྱི་དབྱིངས་ཀྱི་སྙིང་པོ་ཞེས་བྱའོ། །ལྷའི་བུ་དཔལ་གྱི་བེའུ་འཛིན་པའི་རྣམ་པར་ཐར་པ་<line/>
ནི༑ ཆུའི་རྒྱུད་ཐམས་ཅད་ཡོངས་སུ་སྦྱོང་ཞིང་རྣམ་པར་འཇིག་པ་མེད་པ་འབྱུང་བ་ཞེས་བྱའོ། །ལྷའི་བུ་སྒོ་ཐམས་ཅད་དུ་སྐྱོབ་པའི་དཔལ་གྱི་འོད་ཀྱི་རྣམ་པར་ཐར་པ་ནི། ཉི་མའི་<line/>
</page>
<page index="71" id="36B">གཞལ་མེད་ཁང་གིས་ཕྱོགས་སུ་འཇུག་པ་དང༌། སེམས་ཅན་ཐམས་ཅད་ཀྱི་དགོས་པ་ལ་སྣང་བས་ཡོངས་སུ་སྐྱོབ་པ་ཞེས་བྱའོ། །དེ་ནས་ལྷའི་བུ་ཉི་མས་སངས་རྒྱས་ཀྱི་མཐུས་ཉི་མའི་རིས་སུ་<line/>
གཏོགས་པའི་ལྷའི་བུའི་འཁོར་དུ་གཏོགས་པའི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བདེར་གཤེགས་ཡེ་ཤེས་ཤིན་ཏུ་<line/>
ཡངས་པའི་འོད། །ཕྱོགས་རྣམས་ཀུན་ཏུ་ཐམས་ཅད་ཞིང་བཀང་ཞིང༌། །འགྲོ་བ་ཐམས་ཅད་སངས་རྒྱས་མངོན་བསྟན་ཏེ། །ཐབས་ཀྱི་སྒོ་ནས་སེམས་ཅན་རྣམ་པར་འདུལ། །རྒྱལ་བའི་ཡོན་<line/>
ཏན་རྒྱ་མཚོ་རྣམ་ཡངས་པ། །བསམ་པ་ཐམས་ཅད་ཡོངས་སུ་བཀང་བསྟན་ཅིང༌། །འགྲོ་བ་འདིར་ནི་ཤེས་རབ་མཉམ་མེད་བརྗོད། །གཟི་བརྗིད་འོད་ཀྱིས་རྣམ་ཐར་འདི་མཐོང་ངོ༌། །རྒྱལ་བ་<line/>
སངས་རྒྱས་ཀུན་ཏུ་རབ་འཕགས་པ། །ཕྱོགས་རྣམས་རྒྱས་པར་ཀུན་ནས་མཛེས་ཤིང་སྣང༌། །རྒྱལ་བའི་སྐུ་ནི་མི་མཉམ་དཔག་ཏུ་མེད། །རི་རབ་འོད་མཆོག་རྣམ་ཐར་འདི་ཡིན་ནོ། །མཐའ་<line/>
ཡས་སྲིད་པར་བསྐལ་པ་རྒྱ་མཚོར་ཡང༌། །རྒྱལ་བས་འགྲོ་དོན་བརྟུལ་ཞུགས་སྤྱད་པས་ན། །དེ་ཕྱིར་སངས་རྒྱས་འོད་ནི་ནམ་མཁའ་བཞིན། །ཟླ་བའི་དཔལ་གྱིས་རྒྱལ་བའི་སྐུ་མཐོང་ངོ༌། །<line/>
རྒྱལ་བའི་གསུང་མཆོག་ཆགས་མེད་རྣམ་གྲོལ་བས། །ཕྱོགས་དང་ཞིང་རྣམས་ཐམས་ཅད་མ་ལུས་བརྒྱན། །འགྲོ་བར་ཆོས་ཀྱི་རོ་རྣམས་བསགས་པ་ཡི། །རྒྱུ་འདི་བརྩོན་འགྲུས་བཟང་པོས་རབ་<line/>
</page>
<page index="72" id="37A">༄༅། །ཏུ་ཤེས། །འོད་ཀྱི་དྲ་བ་བསམ་ཡས་བཏང་བས་ན། །ཕྱོགས་རྣམས་ཀུན་ཏུ་སེམས་ཅན་རྣམ་པར་སྦྱོང༌། །མོས་པ་རྒྱ་ཆེན་ཡངས་པ་རབ་ཏུ་བསྐྱེད། །ཕྲེང་བ་སྣང་<line/>
བའི་དཔལ་གྱི་རྣམ་ཐར་ཏོ། །འགྲོ་བ་དག་ན་ཇི་སྙེད་འོད་ཡོད་པ། །དེ་དག་རྒྱལ་བའི་སྤུ་གཅིག་དཔེར་མི་རུང༌། །སངས་རྒྱས་འོད་རྣམས་དེ་ལྟར་བསམ་མི་ཁྱབ། །འདི་ནི་སྣང་བའི་འོད་<line/>
ཀྱི་རྣམ་ཐར་ཏོ། །རྒྱལ་བ་ཀུན་གྱི་ཆོས་ཉིད་འདི་འདྲ་སྟེ། །ཐམས་ཅད་ཕྱོགས་སུ་བྱང་ཆུབ་ཤིང་དབང་དྲུང༌། །ལམ་ངན་སོང་ལ་ལམ་རྣམས་མངོན་དུ་སྟོན། །གཙུག་ཕུད་སྣ་ཚོགས་<line/>
རྣམ་པར་སྣང་བས་མཐོང༌། །འགྲོ་བ་གཏི་མུག་མུན་པར་ནུབ་གྱུར་པས། །སྡུག་བསྔལ་ཅན་ལ་རྒྱལ་བ་མིག་སྐྱེས་ཤིང༌། །དེ་དག་ཡེ་ཤེས་སྒྲོན་མས་རབ་ཏུ་བསྟན། །རྣམ་ཐར་འདི་<line/>
ནི་མིག་བཟང་སྣང་བས་མཐོང༌། །ཐམས་ཅད་ཚུལ་གྱིས་རྣམ་ཐར་རང་བྱུང་བས། །གང་དུ་གང་ཚེ་མཆོད་པ་གཟིགས་པ་ན། །ཐར་པའི་འབྲས་བུ་རིམ་གྱིས་རབ་ཏུ་སྟོན། །འདི་ནི་སྣང་<line/>
བའི་དཔལ་གྱི་ཚུལ་དང་ས། །ཆོས་རྣམས་གཅིག་གི་སྒོ་ནས་མཐའ་ཡས་པའི། །བསྐལ་པ་སྟོང་དུ་མི་མགོན་རབ་ཏུ་སྣང༌། །ཆོས་ཀྱི་དོན་ཡངས་ཕྱོགས་རྣམས་ཀུན་ཏུ་སྟོན། །འདི་ནི་<line/>
ཀུན་ཏུ་དཔལ་གྱི་རྣམ་ཐར་ཏོ། །དེ་ལ་དྲི་ཟའི་རྒྱལ་པོ་གནས་སྲུང་པོའི་རྣམ་པར་ཐར་པ་ནི། ཀུན་ཏུ་རྩེ་བའི་ཐབས་ཐམས་ཅད་ཀྱིས་སེམས་ཅན་སྡུད་པའི་སྦྱོར་བ་ཞེས་བྱའོ། །དྲི་ཟའི་<line/>
</page>
<page index="73" id="37B">དབང་པོ་ཤིང་མི་འམ་ཅིའི་འོད་ཀྱི་རྣམ་པར་ཐར་པ་ནི། ཆགས་པ་ཐམས་ཅད་ཀྱི་ཡོན་ཏན་རྣམ་པར་བརྒྱན་པས་ཀུན་ཏུ་སྣང་བ་ཞེས་བྱའོ། །དྲི་ཟའི་དབང་པོ་མིག་གཙང་མ་དགའ་བ་རབ་ཏུ་སྐྱེ་<line/>
བའི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་མྱ་ངན་རྣམ་པར་བཟློག་པས་དགའ་བའི་སྙིང་པོ་ཞེས་བྱའོ། །དྲི་ཟའི་དབང་པོ་མེ་ཏོག་དང་ཤིང་ཤིན་ཏུ་རྒྱས་པའི་ཅོད་པན་གྱི་རྣམ་པར་<line/>
ཐར་པ་ནི། འགྲོ་བའི་ལྟ་བ་དང༌། ཉོན་མོངས་པ་ཐམས་ཅད་རྣམ་པར་འཇིལ་བ་ཞེས་བྱའོ། །དྲི་ཟའི་དབང་པོ་དགའ་བས་སྤྱོད་པ་ཀུན་ཏུ་སྒྲོག་པའི་རྣམ་པར་ཐར་པ་ནི། སེམས་ཅན་ཐམས་<line/>
ཅད་དབུགས་དབྱུང་བ་ལ་ཁ་ན་མ་ཐོ་བ་མེད་པའི་སྤྲིན་གྱི་འོད་ཅེས་བྱའོ། །དྲི་ཟའི་དབང་པོ་རབ་ཏུ་དགའ་བ་རྒྱུན་དུ་གནས་པའི་མིག་བཟང་པོའི་རྣམ་པར་ཐར་པ་ནི། དགའ་བ་ཐམས་ཅད་<line/>
རབ་ཏུ་གནས་པ་ཡངས་པ་ལ་མོས་པའི་སྙིང་པོ་ཞེས་བྱའོ། །དྲི་ཟའི་དབང་པོ་ཡིད་དུ་འོང་བའི་དབྱངས་སེངྒེའི་རྒྱལ་མཚན་གྱི་རྣམ་པར་ཐར་པ་ནི། རིན་པོ་ཆེ་དགྲམ་པས་ཕྱོགས་ཐམས་ཅད་<line/>
དུ་ཁྱབ་པ་ཞེས་བྱའོ། །དྲི་ཟའི་དབང་པོ་འོད་ཟེར་ཀུན་ཏུ་འགྱེད་པའི་འོད་ཀྱི་རྣམ་པར་ཐར་པ་ནི། དགེ་བའི་ལུས་ཐམས་ཅད་ཡང་དག་པར་བསྟན་པས་དགའ་བ་ཤིན་ཏུ་རྒྱས་པའི་འོད་ཅེས་<line/>
བྱའོ༑ ༑དྲི་ཟའི་དབང་པོ་རྡོ་རྗེའི་ཤིང་གི་ཡལ་གའི་རྒྱལ་མཚན་གྱི་རྣམ་པར་ཐར་པ་ནི། ཤིང་ཐམས་ཅད་ཀྱི་མདངས་འབྱུང་བས་རབ་ཏུ་དགའ་བའི་མིག་ཀུན་ཏུ་སྣང་བ་ཞེས་བྱའོ། །དྲི་ཟའི་<line/>
</page>
<page index="74" id="38A">༄༅། །དབང་པོ་རྒྱན་ཐམས་ཅད་ལ་དགའ་བའི་རང་བཞིན་གྱི་ཚུལ་སྟོན་པའི་རྣམ་པར་ཐར་པ་ནི། སངས་རྒྱས་ཀྱི་ཡུལ་ཐམས་ཅད་རྣམ་པར་དཔྱོད་ཅིང༌། སེམས་<line/>
ཅན་གྱི་སྒོ་རབ་ཏུ་བརྗོད་པ་ཞེས་བྱའོ། །དེ་ནས་དྲི་ཟའི་དབང་པོ་གནས་སྲུང་པོས་སངས་རྒྱས་ཀྱི་མཐུས་དྲི་ཟའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་<line/>
སུ་བཅད་པ་འདི་དག་སྨྲས་སོ། །སངས་རྒྱས་སྤྱོད་ཡུལ་མཐའ་ཡས་སྒོ་ཅན་ཡང༌། །འགྲོ་བ་ཀུན་གྱིས་འཇུག་པར་ནུས་པ་མིན། །བདེར་གཤེགས་ནམ་མཁའི་རང་བཞིན་དྲི་མ་མེད། །<line/>
རྒྱལ་བ་འགྲོ་བ་ཀུན་ཏུ་ལམ་ཡང་སྟོན། །རྒྱལ་བའི་ཡོན་ཏན་རྒྱ་མཚོ་ཚད་མེད་དེ། །བ་སྤུའི་ཁུང་བུ་ཀུན་ནའང་ཤིན་ཏུ་ཡངས། །འགྲོ་བ་ཀུན་ལ་ཕན་དང་བདེ་དོན་མཛད། །ཡིད་འོང་ཤིང་<line/>
གི་འོད་ནི་འདི་སྟོན་ཏོ། །འགྲོ་བའི་དོན་ནི་རྒྱ་མཚོ་ཡངས་མང་དང༌། །སྡུག་བསྔལ་མ་ལུས་རྒྱལ་བས་ཟློག་པར་མཛད། །ཐབས་དང་ཐུགས་རྗེ་རྣམ་པ་སྣ་ཚོགས་མངའ། །དགེ་བའི་མིག་<line/>
ནི་རྣམ་ཐར་འདི་སྟོན་ཏོ། །ཕྱོགས་རྣམས་རྒྱ་མཚོ་མཐའ་ཡས་ཞིང་གི་རྣམས། །ཀུན་ཏུ་རྒྱལ་བའི་འོད་རབ་སྣང་བར་འཆར། །སེམས་ཅན་ལྟ་བའི་དྲི་མ་རྣམ་པར་སྦྱོང༌། །མེ་ཏོག་ཤིང་གི་<line/>
གཙུག་ཕུད་ཅོད་པན་ཚུལ། །སྔོན་ཆད་བསྐལ་པ་རྒྱ་མཚོ་རབ་མང་བར། །བྱམས་པའི་ཚུལ་ཡངས་ཡོངས་སུ་བསྒོམས་པས་ན། །རྒྱལ་བ་འགྲོ་བ་ཀུན་གྱི་དབུགས་ཀྱང་འབྱིན། །ཀུན་ཏུ་སྒྲ་<line/>
</page>
<page index="75" id="38B">དབྱངས་འདི་ཡི་ཚུལ་ལ་འཇུག །རྒྱལ་བ་མཐོང་བས་དགའ་བ་ཀུན་དགེ་དང༌། །འགྲོ་བ་འདིར་ནི་མི་ཟད་བདེ་བ་འབྱུང༌། །ཐར་པའི་འབྲས་བུ་རྒྱུ་རྣམས་རིམ་གྱིས་སྟོན། །མུ་ཏིག་ཅོད་པན་རྣམ་<line/>
ཐར་འདི་སྟོན་ཏོ། །སྒྲིབ་དང་རབ་རིབ་གཏི་མུག་སྟུག་པོར་ནི། །སེམས་ཅན་འཁོར་ཚེ་རྟག་ཏུ་ཤིན་ཏུ་རྨོངས། །དེ་ལ་རྒྱལ་བ་ཆོས་ཉིད་ཡངས་པ་སྟོན། །སེངྒེའི་རྒྱལ་མཚན་འདི་ལ་རབ་ཏུ་འཇུག །<line/>
འགྲོ་བ་ཀུན་དང་མཉམ་པ་མཐའ་ཡས་ཀྱང༌། །བདེར་གཤེགས་གཟུགས་རྣམས་རབ་ཏུ་ཡངས་པ་སྟོན། །འགྲོ་བར་ཐབས་རྣམས་སྣ་ཚོགས་སྒོ་ནས་སྣང༌། །དེ་ལྟར་སྒྲ་དབྱངས་སྙན་པས་བདེར་<line/>
གཤེགས་མཐོང༌། །ཐམས་ཅད་མཁྱེན་པའི་ཚུལ་གྱི་ཕྱོགས་མཐའ་ཡས། །སེམས་ཅན་དག་ལ་རྒྱས་པར་རྒྱལ་བས་བསྟན། །བྱང་ཆུབ་སྤྱོད་མཆོག་འཇུག་པའི་ཚུལ་ཡིན་ཏེ། །རྡོ་རྗེ་ཤིང་<line/>
གི་རྒྱལ་མཚན་རྣམ་པར་སེམས། །སྐད་ཅིག་གཅིག་གིས་བསྐལ་པ་བརྒྱ་མང་བ། །སངས་རྒྱས་སྟོན་ཀྱང་འཕོ་བ་ཡོད་མེད་དེ། །སེམས་ཅན་རྣམས་ཀྱི་བདེ་བ་ཐམས་ཅད་བསྐྱེད། །དགའ་བ་<line/>
མཐོང་བའི་རྣམ་ཐར་ཚུལ་འདི་ཡིན། །དེ་ལ་གྲུལ་བུམ་གྱི་དབང་པོ་འཕགས་སྐྱེས་པོའི་རྣམ་པར་ཐར་པ་ནི། མདུད་པར་འཛིན་པ་བྱུང་བ་ཐམས་ཅད་རབ་ཏུ་ཞི་བར་བྱེད་པའི་འོད་ཅེས་བྱའོ། །<line/>
གྲུལ་བུམ་གྱི་དབང་པོ་ཀླུ་བདག་གི་རྣམ་པར་ཐར་པ་ནི། སྒོ་མཐའ་ཡས་པར་སྤྱོད་པ་རྒྱ་མཚོ་ལ་སྤྱོད་པ་ཞེས་བྱའོ། །གྲུལ་བུམ་གྱི་དབང་པོ་ལེགས་པར་སྤྱད་པའི་རྒྱལ་མཚན་གྱི་རྣམ་པར་<line/>
</page>
<page index="76" id="39A">༄༅། །ཐར་པ་ནི། རྒྱུད་ཐམས་ཅད་དུ་འཇིག་རྟེན་གྱི་བསམ་པ་རྒྱ་མཚོ་སྙེད་ཀྱི་སྒོ་ཞེས་བྱའོ། །གྲུལ་བུམ་གྱི་དབང་པོ་ཕན་པར་སྤྱོད་པར་འཕར་བའི་རྣམ་པར་ཐར་པ་ནི།<line/>
སྣང་བ་དྲི་མ་མེད་པའི་བྱ་བ་ལ་ཀུན་ནས་སྤྱོད་པར་གནས་པ་ཞེས་བྱའོ། །གྲུལ་བུམ་གྱི་དབང་པོ་འཇིགས་པ་ལས་སྒྲོལ་བའི་རྣམ་པར་ཐར་པ་ནི། འགྲོ་བ་ཐམས་ཅད་གདོན་པའི་ལམ་<line/>
འཇིགས་པ་མེད་པའི་རྒྱན་ཅེས་བྱའོ། །གྲུལ་བུམ་གྱི་དབང་པོ་རྩལ་སྣ་ཚོགས་བཟང་པོའི་རྣམ་པར་ཐར་པ་ནི། འགྲོ་བ་མཐའ་ཡས་པའི་སྲེད་པ་རྒྱ་མཚོས་ཡོངས་སུ་གདུང་བ་ཞི་བར་<line/>
བྱེད་པ་ཞེས་བྱའོ། །གྲུལ་བུམ་གྱི་དབང་པོ་རི་རབ་ལེགས་པར་བྱུང་བའི་རྣམ་པར་ཐར་པ་ནི། འགྲོ་བ་རྒྱུད་ཐམས་ཅད་དུ་སྣང་བའི་སྤྲིན་ཡང་དག་པར་འབྱུང་བ་ཞེས་བྱའོ། །གྲུལ་<line/>
བུམ་གྱི་དབང་པོ་སྡེ་དཔའ་བའི་རྣམ་པར་ཐར་པ་ནི། ཀུན་ཏུ་སྣང་བས་སྒྲིབ་པའི་རི་ཡང་དག་པར་འཇོམས་པ་ཞེས་བྱའོ། །གྲུལ་བུམ་གྱི་དབང་པོ་དགེ་བའི་མིག་གི་འོད་ཟེར་མཐའ་<line/>
ཡས་པའི་རྣམ་པར་ཐར་པ་ནི། སྙིང་རྗེ་ཆེན་པོ་ཕྱིར་མི་ལྡོག་པའི་སྙིང་པོ་འབྱུང་བ་ཞེས་བྱའོ། །གྲུལ་བུམ་གྱི་དབང་པོ་ལྷ་དང་ལྷ་མ་ཡིན་སྒོ་མཐའ་ཡས་པའི་མིག་གི་རྣམ་པར་ཐར་པ་<line/>
ནི༑ རྒྱུད་ཀུན་ཏུ་ལུས་ཡང་དག་པར་སྟོན་པར་འགྲོ་བའི་ཡུལ་ཞེས་བྱའོ། །དེ་ནས་གྲུལ་བུམ་གྱི་དབང་པོ་འཕགས་སྐྱེས་པོས་སངས་རྒྱས་ཀྱི་མཐུས་གྲུལ་བུམ་གྱི་འཁོར་གྱི་དཀྱིལ་<line/>
</page>
<page index="77" id="39B">འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འཇིག་རྟེན་མགོན་པོ་བཟོད་པའི་སྟོབས་དང་ལྡན། །འགྲོ་ལ་ཕན་དོན་བསྐལ་པ་བསམ་ཡས་<line/>
སྤྱོད༑ ༑ང་རྒྱལ་དྲེགས་མྱོས་སྤངས་པས་འཇིག་རྟེན་ཁམས། །ཀུན་ན་རྒྱལ་བའི་སྐུ་གསལ་རབ་ཏུ་མཛེས། །སྔོན་ཆད་རྒྱལ་བས་སྤྱོད་པ་རྒྱ་མཚོ་དག །སྤྱད་དེ་ཐབས་མང་ཚོགས་པས་ཕན་<line/>
བསྐྱེད་ནས། །ཕྱོགས་བཅུར་མཐའ་ཡས་སེམས་ཅན་སྨིན་པར་མཛད། །རྣམ་ཐར་མཐའ་ཡས་འདི་ནི་ཀླུ་བདག་གིའོ། །སངས་རྒྱས་ཡེ་ཤེས་ཡངས་པ་འགྲོ་བའི་མགོན། །དེས་ནི་སེམས་ཅན་<line/>
བསམ་པ་ཀུན་ཀྱང་གསལ། །སྣ་ཚོགས་འཕྲུལ་སྒོས་སེམས་ཅན་རྣམ་པར་འདུལ། །རྒྱལ་བ་མཐོང་བས་སྣ་ཚོགས་རྒྱལ་མཚན་དགའ། །སངས་རྒྱས་རྫུ་འཕྲུལ་ཡུལ་བདག་གཟུགས་བརྙན་<line/>
འདྲ༑ ༑འཇིག་རྟེན་ཀུན་ན་ཕྱི་མཐའི་བསྐལ་པར་གནས། །ཆོས་ཀྱི་འཁོར་ལོ་མཁའ་འདྲ་ཡང་དག་དངོས། །དེ་ནི་ཕྱིན་སྤྱོད་རྒྱུ་བས་མཐོང་བ་ཡིན། །མི་བཟད་རབ་རིབ་བསྒྲིབས་པའི་འཇིག་རྟེན་<line/>
དུ༑ ༑རྒྱལ་བའི་འོད་སྟོན་རྣམ་ཐར་ལམ་དགེ་སྟོན། །མགོན་དང་སྐྱབས་གྱུར་སྡུག་བསྔལ་ཐམས་ཅད་སྤོང༌། །འཇིགས་ལས་སྒྲོལ་བས་རྣམ་ཐར་འདི་མཐོང་ངོ༌། །སྲེད་པ་རྒྱ་མཚོས་གདུངས་<line/>
འགྲོ་སྡུག་བསྔལ་བ། །རྒྱལ་བའི་ཡེ་ཤེས་འོད་ཀྱིས་མ་ལུས་ཞི། །སྦྱངས་ཤིང་རྒྱལ་བ་སངས་རྒྱས་ཆོས་ཉིད་སྟོན། །སྣ་ཚོགས་ཁྱིམ་ནི་རྣམ་ཐར་འདི་ལ་འཇུག །འགྲོ་བ་འབྱམས་ཀླས་ཀུན་<line/>
</page>
<page index="78" id="40A">༄༅། །ན་སངས་རྒྱས་སྐུ། །ཐབས་སྒོ་ཚོགས་པས་སེམས་ཅན་འདུལ་བ་སྣང༌། །ཆོས་སྤྲིན་ཆར་འབེབས་གསུང་གི་འབྲུག་སྒྲ་སྒྲོག །རྣམ་ཐར་འདི་ནི་རི་རབ་བློ་གྲོས་<line/>
ཀྱིའོ༑ ༑སངས་རྒྱས་འོད་ནི་དྲི་མེད་འགྲོ་ཀུན་ཏུ། །དོན་ཡོད་འགྲོ་བའི་སྒྲིབ་ཀུན་ཀུན་ནས་སེལ། །སངས་རྒྱས་ཡོན་ཏན་སྣང་མཛད་སྒྲ་ཡང་འབྱིན། །རྣམ་ཐར་མཐའ་ཡས་ཚུལ་འདི་དཔའ་<line/>
སྡེས་མཐོང༌། །བསྐལ་པ་སྔ་ཚེ་ཐུགས་རྗེའི་སྒོ་མང་བ། །འགྲོ་ཀུན་ཕན་བདེའི་དོན་དུ་རྒྱལ་བས་བསྒོམས། །འབྱམས་ཀླས་སྣ་ཚོགས་ཐབས་ཀྱིས་སྡུག་བསྔལ་བསལ། །དེ་ནི་མཐའ་<line/>
ཡས་དགེ་བའི་ཟེར་གྱིས་མཐོང༌། །རྒྱལ་བའི་སྐུ་ནི་མཐའ་ཡས་ཀུན་ཏུ་རྒྱུ། །འཇིག་རྟེན་ཀུན་ཏུའང་བྱོན་དང་བཞུད་མི་མངའ། །ཀུན་ནའང་རང་བྱུང་རྣམ་པར་འཕྲུལ་བ་སྣང༌། །དེ་ནི་ལྷ་<line/>
དབང་མཐའ་ཡས་སྒོ་ཡིས་མཐོང༌། །དེ་ལ་ཀླུའི་དབང་པོ་མིག་མི་བཟང་གི་རྣམ་པར་ཐར་པ་ནི། ཀླུའི་འགྲོ་བའི་རྒྱུར་ཐམས་ཅད་ཀྱི་འབར་བ་ཞི་བར་བྱ་བས་ཡོངས་སུ་སྐྱོབ་པ་ཞེས་བྱའོ།<line/>
ཀླུའི་རྒྱལ་པོ་རྒྱ་མཚོའི་རྣམ་པར་ཐར་པ་ནི། སེམས་སྐད་ཅིག་གིས་བསམ་གྱིས་མི་ཁྱབ་པའི་སེམས་ཅན་དང་ཀླུ་རབ་ཏུ་ཞི་བར་བྱ་བའི་ལུས་དང་ཁ་དོག་རབ་ཏུ་སྟོན་པ་ཞེས་བྱའོ།<line/>
ཀླུའི་རྒྱལ་པོ་སྤྲིན་སྒྲ་སྣ་ཚོགས་ཀྱི་རྒྱལ་མཚན་གྱི་རྣམ་པར་ཐར་པ་ནི། སྲིད་པའི་རྒྱུད་ཐམས་ཅད་དུ་མིང་གི་འཁོར་ལོ་རྒྱ་མཚོ་མཐའ་ཡས་པ་དགེ་བའི་ང་རོར་སྒྲོག་པ་ཞེས་བྱའོ། །<line/>
</page>
<page index="79" id="40B">ཀླུའི་རྒྱལ་པོ་འོད་འཕྲོ་བའི་སྒོ་རྒྱ་མཚོ་རབ་ཏུ་སྣང་བའི་རྣམ་པར་ཐར་པ་ནི། འཇིག་རྟེན་གྱི་ཁམས་རབ་ཏུ་དགོད་ཅིང་རྣམ་པར་དབྱེ་བ་དང༌། སངས་རྒྱས་ཀྱི་ཞིང་མཐའ་ཡས་པ་ལ་དམིགས་<line/>
པ་ཡང་དག་པར་སྟོན་པའི་སྦྱོར་བ་ཞེས་བྱའོ། །ཀླུའི་རྒྱལ་པོ་ཀུན་ནས་རིའི་སྤྲིན་གྱི་རྒྱལ་མཚན་གྱི་རྣམ་པར་ཐར་པ་ནི། འགྲོ་བ་ཐམས་ཅད་ལ་བསོད་ནམས་རྒྱ་མཚོ་ཡང་དག་པར་བསྟན་<line/>
པའི་དགའ་བའི་ཤུགས་ཤིན་ཏུ་ཡངས་པ་ཞེས་བྱའོ། །ཀླུའི་རྒྱལ་པོ་འཇོག་པོའི་རྣམ་པར་ཐར་པ་ནི། འཇིགས་པའི་སྒྲ་སྐད་ཐམས་ཅད་ཡོངས་སུ་སྐེམ་པའི་སྐྱབས་དྲི་མ་མེད་པ་ཞེས་<line/>
བྱའོ༑ ༑ཀླུའི་རྒྱལ་པོ་མཐའ་ཡས་པར་འགྲོ་བའི་རྣམ་པར་ཐར་པ་ནི། གཟུགས་ཀྱི་སྤྲིན་རྒྱ་ཆེན་པོ་ཤིན་ཏུ་སྟོན་ཅིང་བསྐལ་པར་བྱིན་གྱིས་རློབ་པའི་བརྩོན་འགྲུས་ཞེས་བྱའོ། །ཀླུའི་རྒྱལ་<line/>
པོ་མཛོད་སྤུའི་གཟི་བརྗིད་དྲི་མ་མེད་པའི་ཤུགས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ལ་དགའ་བའི་ཤུགས་ཡངས་པ་དང་ཡང་དག་པར་མོས་པ་རྒྱ་མཚོ་ཤིན་ཏུ་འབྱུང་བ་<line/>
ཞེས་བྱའོ། །ཀླུའི་རྒྱལ་པོ་ཀུན་ཏུ་སྤྱོད་པ་རྒྱ་ཆེན་པོའི་དབྱངས་ཀྱི་རྣམ་པར་ཐར་པ་ནི། སྒྲ་ཐམས་ཅད་འབྱུང་བ་ལ་ཡང་དག་པར་གཞོལ་ཞིང་ཡིད་དུ་འོང་བས་ཐོགས་པ་མེད་པར་ཀུན་ཏུ་<line/>
རྒྱས་པར་བྱེད་པ་ཞེས་བྱའོ། །ཀླུའི་རྒྱལ་པོ་མ་དྲོས་པའི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་སྡུག་བསྔལ་རྒྱ་མཚོ་ལ་སྙིང་རྗེའི་སྒོ་ཀུན་ནས་སྤྲིན་གྱིས་འགེངས་ཤིང་རབ་ཏུ་ཞི་བ་<line/>
</page>
<page index="80" id="41A">༄༅། །དང་ཡོངས་སུ་དག་པར་བྱེད་པ་ཞེས་བྱའོ། །དེ་ནས་ཀླུའི་རྒྱལ་པོ་ཆེན་པོ་མིག་མི་བཟང་གིས་སངས་རྒྱས་ཀྱི་མཐུས་ཀླུའི་འཁོར་གྱི་དཀྱིལ་འཁོར་ཐམས་ཅད་ལ་<line/>
རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བ་ཀུན་གྱི་ཆོས་ཉིད་དེ་དག་ལྟོས། །དྲང་སྲོང་ཆེན་པོ་འགྲོ་བ་ཀུན་གྱི་སྐྱབས། །མི་བཟད་ཀླུ་ཡི་རྒྱུད་དུ་ལྷུང་<line/>
བ་རྣམས། །བྱམས་པའི་སྟོབས་ཀྱིས་རིམ་གྱིས་འདོན་པ་མཛད། །འགྲོ་བ་ཀུན་སྙེད་གཟུགས་ཀྱི་སྒོ་རྣམས་ཀྱང༌། །རྒྱལ་བས་སྤུ་གཅིག་རྩེ་ལ་མངོན་པར་བསྟན། །ཐམས་ཅད་<line/>
རྡུལ་ལ་འཕྲུལ་གྱིས་མངོན་པར་འཕྲུལ། །རྒྱལ་བའི་རྣམ་ཐར་རྒྱ་མཚོའི་ཀླུ་ཡིས་མཐོང༌། །རྒྱལ་བ་དེ་ཡི་རྫུ་འཕྲུལ་མཐའ་ཡས་ཏེ། །སངས་རྒྱས་མཚན་ཀྱང་འགྲོ་སྙེད་རྒྱ་མཚོ་<line/>
འོ༑ ༑དེ་དག་སེམས་ཅན་བསམ་པ་ཇི་བཞིན་ཉན། །སྤྲིན་སྒྲའི་རྒྱལ་མཚན་དེ་འདྲའི་རྣམ་ཐར་ལྡན། །ཁྲོ་བ་རྒྱ་མཚོར་འགྲོ་བ་འདི་དག་ཀུན། །བསྒྲིབས་ཤིང་གཡོགས་པའང་<line/>
ཁྲོ་བའི་རྒྱ་མཚོར་ཏེ། །དེ་ལ་རང་བྱུང་བྱམས་དང་ཐུགས་རྗེས་འཛིན། །འདི་ནི་འོད་འཕྲོ་སྒོ་ཡི་ཀླུ་ཡིས་མཐོང༌། །འགྲོ་བ་ཀུན་གྱི་བསོད་ནམས་མཐུ་ཡི་རྣམས། །སངས་རྒྱས་སྤུ་<line/>
གཅིག་རྩེ་ལ་མངོན་པར་སྟོན། །བསོད་ནམས་འཇུག་པ་རྒྱ་མཚོ་ཀུན་ཀྱང་བསྟན། །འདི་ནི་རི་སྤྲིན་རྒྱལ་མཚན་ཀླུ་ཡིས་མཐོང༌། །འཇིགས་པ་ཆེས་མནར་སེམས་ཅན་སྡུག་<line/>
</page>
<page index="81" id="41B">བསྔལ་བ། །རྒྱལ་བའི་འོད་ཆེན་ཤིན་ཏུ་ཡངས་པས་བསྐྱབས། །བ་སྤུའི་སྒོ་ནས་ཡིད་འོང་སྒྲ་ཡང་འབྱུང༌། །རྣམ་ཐར་འདི་ནི་འཇོག་པོ་ཀླུ་ཡིས་མཐོང༌། །དུས་གསུམ་གཤེགས་པ་<line/>
རྒྱལ་བ་ཐམས་ཅད་ཀྱི། །སྐུ་ནི་སངས་རྒྱས་ཉིད་ཀྱི་སྐུ་ལ་བསྟན། །དེ་བཞིན་བསྐལ་པ་བརྒྱུད་པའི་ཞིང་མང་ཡང༌། །མཐའ་ཡས་གོམས་པའི་ཀླུ་ཡིས་དེ་མཐོང་ངོ༌། །རྒྱལ་བའི་སྤུ་གཅིག་<line/>
རྫུ་འཕྲུལ་མཐའ་ཡས་བཀང༌། །ཞིང་མང་མཐའ་ཡས་ཀུན་ཀྱང་དེར་ཞུགས་ཏེ། །དེ་ན་བཞུགས་པར་རྒྱལ་བ་འཁོར་གྱིས་མཐོང༌། །རྣམ་ཐར་དེ་ནི་འོད་འབར་ཀླུ་ཡི་འོ། །ཇི་སྙེད་རྒྱལ་<line/>
བ་རྒྱ་མཚོ་མཆོད་བྱས་པའི། །སྔོན་གྱི་རྒྱལ་བའི་ཆོས་ཉིད་རབ་མཐོང་ཞིང༌། །དེ་ལ་དགའ་བ་རྒྱ་མཚོ་རྣམ་པར་བསྐྱེད། །ཤུགས་ལམ་ཀླུ་ནི་འདི་ལ་རབ་ཏུ་འཇུག། རང་བྱུང་གསུང་གི་<line/>
ཡན་ལག་ཐམས་ཅད་ཀྱིས། །འགྲོ་བ་ཐམས་ཅད་ཆོས་ཀྱིས་ངོམས་པར་མཛད། །རྒྱལ་བའི་གསུང་ནི་ཞི་ཞིང་དགའ་འགྱུར་བ། །དེ་ནི་ཀུན་ཏུ་སྤྱོད་པའི་ཀླུས་ཐོས་སོ། །སྲིད་པ་ཀུན་<line/>
ཏུ་སྡུག་བསྔལ་གཟིར་མཐོང་ནས། །ཉོན་མོངས་ལས་ཀྱིས་འཁོར་ཞིང་མགོན་མེད་པ། །སངས་རྒྱས་ཐུགས་རྗེ་ཆེན་པོས་རབ་ཏུ་འགྲེལ། །རྣམ་ཐར་འདི་ནི་མ་དྲོས་ཀླུས་མཐོང་ངོ༌། །<line/>
བམ་པོ་གསུམ་པ། དེ་ལ་རྒྱལ་པོ་ཆེན་པོ་ངལ་བསོ་པོའི་རྣམ་པར་ཐར་པ་ནི། དགའ་བའི་སྒོ་རྣམ་པར་ལྟ་བའི་ཡུལ་གྱི་རྒྱུད་ཀྱིས་ཕན་པར་སྦྱོར་བ་ཞེས་བྱའོ། །གནོད་སྦྱིན་གྱི་དབང་<line/>
</page>
<page index="82" id="42A">༄༅། །པོ་དབྱངས་ཆེན་དབང་ཕྱུག་གི་རྣམ་པར་ཐར་པ་ནི། སྒོ་ཐམས་ཅད་ལ་དབང་བྱེད་པས་རྣམ་པར་ལྟ་ཞིང༌། སེམས་ཅན་ཕན་པར་སྦྱོར་བས་ཡོངས་སུ་སྐྱོབ་<line/>
པ་ཞེས་བྱའོ། །གནོད་སྦྱིན་གྱི་དབང་པོ་རྩལ་ཤིན་ཏུ་གཏུམ་པའི་མཚོན་ཆའི་རྣམ་པར་ཐར་པ་ནི། གཏུམ་པ་དང་དྲག་ཤུལ་གྱི་རྒྱུད་ལས་སྲུང་བ་ཀུན་ནས་མང་པོ་འབྱུང་བ་ཞེས་<line/>
བྱའོ༑ ༑གནོད་སྦྱིན་གྱི་དབང་པོ་བློ་གྲོས་ཆེན་པོའི་རྣམ་པར་ཐར་པ་ནི། འཕགས་པའི་ཡོན་ཏན་གྱི་དཀྱིལ་འཁོར་ཐམས་ཅད་ཀྱི་རྗེས་སུ་སོང་བ་ལ་རྣམ་པར་བལྟ་བས་དགའ་བ་<line/>
དང༌། མོས་པར་སྦྱོར་བ་ཞེས་བྱའོ། །གནོད་སྦྱིན་གྱི་དབང་པོ་མིག་འོད་འཕྲོ་བའི་བདག་པོའི་རྣམ་པར་ཐར་པ་ནི། སེམས་ཅན་ཐམས་ཅད་ལ་ཤེས་རབ་དང་ཡེ་ཤེས་དང་སྙིང་<line/>
རྗེས་རྣམ་པར་ལྟ་བ་ཞེས་བྱའོ། །གནོད་སྦྱིན་གྱི་དབང་པོ་མིག་རྡོ་རྗེ་ལྟ་བརྟན་པའི་རྣམ་པར་ཐར་པ་ནི། འགྲོ་བ་ཐམས་ཅད་ལ་ཕན་པ་དང་བདེ་བ་སྣ་ཚོགས་སུ་སྦྱོར་བ་དང་<line/>
སྲུང་བ་མངོན་པར་སྒྲུབ་པ་ཞེས་བྱའོ། །གནོད་སྦྱིན་གྱི་དབང་པོ་སྡེ་མཆོག་དཔའ་བའི་རྣམ་པར་ཐར་པ་ནི། ཆོས་ཐམས་ཅད་ཀྱི་དོན་གྱི་དབྱིངས་ལ་ཡང་དག་པར་འཇུག་པའི་མཐུ་<line/>
ཞེས་བྱའོ། །གནོད་སྦྱིན་གྱི་དབང་པོ་སྡེའི་རྒྱན་ཆེན་པོས་རབ་ཏུ་གནོན་པའི་རྣམ་པར་ཐར་པ་ནི། འགྲོ་བ་ཐམས་ཅད་ལམ་ལ་དགོད་པར་གཏི་མུག་མེད་པས་བསྲུང་བ་ཕུན་<line/>
</page>
<page index="83" id="42B">སུམ་ཚོགས་པ་ཞེས་བྱའོ། །གནོད་སྦྱིན་གྱི་དབང་པོ་དགེ་བའི་ཚོགས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་བསོད་ནམས་ཀྱི་དཀྱིལ་འཁོར་རྣམ་པར་སྤེལ་བས་ཀུན་ཏུ་<line/>
དགའ་བ་མྱོང་བ་ཞེས་བྱའོ། །གནོད་སྦྱིན་གྱི་དབང་པོ་རི་བོའི་སྟོབས་རབ་ཏུ་འཇོམས་པའི་རྣམ་པར་ཐར་པ་ནི། སངས་རྒྱས་ཀྱི་སྟོབས་ཡང་དག་པར་འབྱུང་བའི་རྗེས་ཡེ་ཤེས་ཀྱི་འོད་<line/>
ཅེས་བྱའོ། །དེ་ནས་རྒྱལ་པོ་ཆེན་པོ་ངལ་བསོ་པོས་སངས་རྒྱས་ཀྱི་མཐུས་གནོད་སྦྱིན་གྱི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་<line/>
དག་སྨྲས་སོ། །ལྷ་དབང་སེམས་ཅན་མ་རུངས་གང་དག་གིས། །བསྐལ་པ་བརྒྱ་མང་སངས་རྒྱས་མི་མཐོང་ཞིང༌། །སྲིད་པ་དག་ན་འཁོར་ཞིང་སྡུག་བསྔལ་བ། །དེ་དག་ཡོངས་སུ་དགྲོལ་<line/>
བར་སངས་རྒྱས་བྱུང༌། །སངས་རྒྱས་སེམས་ཅན་ཕན་དང་བསྐྱབ་པའི་ཕྱིར། །འགྲོ་བ་ཀུན་ལ་མངོན་པར་ཀུན་ན་བཞུགས། །ཉམ་ང་འགྲོ་བའི་འཁོར་ལོ་དག་ནས་འདོན། །འདི་ལ་<line/>
དབྱངས་ཀྱི་དབང་ཕྱུག་གནོད་སྦྱིན་འཇུག །མི་བཟད་ལས་ཀྱིས་བསྒྲིབས་པའི་སེམས་ཅན་ལ། །རྒྱལ་བས་ཞི་བའི་ཚུལ་རྣམས་ཤིན་ཏུ་བསྟན། །འགྲོ་བ་རྣམས་ལ་ཆོས་ཀྱི་སྒྲོན་མ་<line/>
འཛིན༑ ༑རྣམ་ཐར་འདི་ནི་གཏུམ་པའི་མཚོན་ཆས་མཐོང༌། །རང་བྱུང་བསྐལ་པ་རྒྱ་མཚོར་སྤྱོད་པའི་ཚེ། །རྒྱལ་བའི་ཡོན་ཏན་ཕྱོགས་བཅུ་ཀུན་ཏུ་བསྒྲགས། །དེ་བས་རྒྱལ་བའི་གྲགས་<line/>
</page>
<page index="84" id="43A">༄༅། །པ་ཀུན་ཏུ་གྲགས། །འདི་ནི་བློ་ཆེན་གནོད་སྦྱིན་བདག་པོས་མཐོང༌། །རྒྱལ་བའི་ཤེས་རབ་མཁའ་འདྲ་མཐའ་ཡས་ཏེ། །སངས་རྒྱས་ཆོས་སྐུ་བསམ་གྱིས་<line/>
མི་ཁྱབ་བོ། །དེ་བས་ཐམས་ཅད་ཕྱོགས་སུ་རྣམ་པར་མཛེས། །འོད་འཕྲོ་མིག་གི་བདག་པོའི་རྣམ་ཐར་ཏོ། །མི་ཡི་དབང་པོ་འགྲོ་བ་ཐམས་ཅད་དུ། །ཡིད་འོང་དབྱངས་སྒྲོག་སྡུག་<line/>
བསྔལ་ཞི་བར་མཛད། །ཕན་དོན་སྐྱབས་མཛད་ཆོས་རྣམས་ཤིན་ཏུ་བསྟན། །ཚུལ་འདི་རྡོ་རྗེའི་མིག་ལེགས་རབ་ཏུ་འཇུག །དོན་དབྱིངས་རྒྱ་ཆེན་ཇི་སྙེད་དེ་དག་ཀུན། །རྒྱ་མཚོའི་<line/>
མདོ་ཚུལ་འགྲོ་བའི་གྲངས་སྙེད་རྣམས། །མི་ཡི་དབང་པོས་དབྱངས་གཅིག་སྒོ་ནས་བསྟན། །འདི་ནི་བློ་གྲོས་དཔའ་བོའི་རྣམ་ཐར་ཏོ། །འགྲོ་བ་ལམ་ངན་གནས་པ་ཐམས་ཅད་<line/>
ལ༑ ༑སངས་རྒྱས་བསམ་གྱིས་མི་ཁྱབ་ལས་སྟོན་ཏེ། །སྣོད་དུ་གྱུར་པའི་འགྲོ་བ་ཀུན་ན་བཞུགས། །འདི་ལ་སློབ་པ་སྡེ་ཡི་རྒྱན་ཡིན་ནོ། །འགྲོ་བའི་བསོད་ནམས་རྒྱུ་བ་ཇི་སྙེད་པ། །<line/>
རྒྱལ་བའི་འོད་ལ་ཐམས་ཅད་རབ་ཏུ་སྣང༌། །སངས་རྒྱས་ཡེ་ཤེས་རྒྱ་མཚོ་བསམ་མི་ཁྱབ། །རྣམ་ཐར་འདི་ནི་གནོད་སྦྱིན་ནོར་བདག་མཐོང༌། །རྒྱལ་བའི་སྟོབས་རྣམས་གང་དུ་<line/>
ཡོངས་དག་སྟེ། །བདེར་གཤེགས་སྟོབས་རྣམས་ཡོངས་སུ་རྫོགས་གྱུར་པའི། །སྔོན་གྱི་བསྐལ་པ་བསམ་གྱིས་མི་ཁྱབ་དྲན། །འདི་ནི་རི་བོའི་སྟོབས་འཇོམས་རྣམ་ཐར་ཏོ། །དེ་<line/>
</page>
<page index="85" id="43B">ལ་མི་འམ་ཅིའི་དབང་པོ་ལྷའི་བློ་གྲོས་འོད་ཀྱི་རྣམ་པར་ཐར་པ་ནི། བྱ་བ་ཐམས་ཅད་ལ་ཡང་དག་པར་རྫོགས་པར་འཇུག་པས་དགའ་བ་འབྱུང་བ་ཞེས་བྱའོ། །མི་འམ་ཅིའི་དབང་པོ་<line/>
མེ་ཏོག་དཔལ་གྱི་དཀྱིལ་འཁོར་གྱི་རྣམ་པར་ཐར་པ་ནི། དགའ་བ་ཐམས་ཅད་ཀྱི་བདེ་བ་མྱོང་བ་ལས་བླ་ན་མེད་པའི་ཆོས་ཀྱི་དགའ་བ་འབྱུང་བ་ཞེས་བྱའོ། །མི་འམ་ཅིའི་དབང་པོ་རྒྱན་<line/>
རྣམ་པ་སྣ་ཚོགས་ཀྱི་རྣམ་པར་ཐར་པ་ནི། ཡོན་ཏན་ཐམས་ཅད་ཀྱིས་ཡང་དག་པར་ངོམས་པས་མོས་པ་རྒྱ་ཆེན་པོ་སྦྱོང་བའི་སྙིང་པོ་ཞེས་བྱའོ། །མི་འམ་ཅིའི་དབང་པོ་ང་རོ་ཡིད་དུ་<line/>
འོང་བའི་དབྱངས་ཀྱི་རྣམ་པར་ཐར་པ་ནི། སྒྲ་སྙན་ཅིང་ཡིད་དུ་འོང་བ་ལ་ཐོགས་པ་མེད་པས་ཀུན་ཏུ་བསྒྲུབ་པ་ཞེས་བྱའོ། །མི་འམ་ཅིའི་དབང་པོ་ཤིང་རིན་པོ་ཆེའི་ཡལ་གའི་འོད་ཀྱི་<line/>
རྣམ་པར་ཐར་པ་ནི། སྙིང་རྗེའི་རྒྱུད་ལ་འགྲོ་བ་འགོད་ཅིང་སེམས་ཅན་ཐམས་ཅད་ཡང་དག་པར་བསྐུལ་བ་ལ་དམིགས་པ་ཞེས་བྱའོ། །མི་འམ་ཅིའི་དབང་པོ་མཐོང་ན་དགའ་ཞིང་སྤྲོ་<line/>
བར་བྱེད་པའི་རྣམ་པར་ཐར་པ་ནི། གཟུགས་ཀྱི་ལུས་དགེ་བ་ཐམས་ཅད་མངོན་པར་སྒྲུབ་པ་ཞེས་བྱའོ། །མིའམ་ཅིའི་དབང་པོ་རྒྱན་གྱི་དཔལ་གྱི་འོད་ཀྱི་རྣམ་པར་ཐར་པ་ནི། ཁྱུ་<line/>
མཆོག་གི་མཐུ་ཕྱུང་བའི་རྒྱན་ཐམས་ཅད་ཀྱིས་མདངས་རབ་ཏུ་བསྐྱེད་པའི་རང་བཞིན་གྱིས་དགའ་བའི་འོད་ཅེས་བྱའོ། །མི་འམ་ཅིའི་དབང་པོ་མེ་ཏོག་ཚོན་བཟང་པོའི་རྒྱལ་མཚན་<line/>
</page>
<page index="86" id="44A">༄༅། །གྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་ལས་ཀྱི་རིགས་ལ་རྣམ་པར་ལྟ་ཞིང་ཡང་དག་པར་སྒྲུབ་པའི་འོད་ཅེས་བྱའོ། །མི་འམ་ཅིའི་དབང་པོས་གཞིའི་<line/>
དཔལ་གྱི་རྣམ་པར་ཐར་པ་ནི། འགྲོ་བ་ཐམས་ཅད་རྩལ་གྱིས་མངོན་པར་བསྒྲུབ་པ་ལ་རབ་ཏུ་བརྩོན་པ་ཞེས་བྱའོ། །མི་འམ་ཅིའི་དབང་པོ་དྲག་ཤུལ་གྱི་བདག་པོའི་རྣམ་པར་ཐར་པ་ནི།<line/>
མི་འམ་ཅིའི་འཁོར་ཐམས་ཅད་ཀྱི་སེམས་ལ་རྣམ་པར་ལྟ་ཞིང་འདྲེན་པའི་འོད་ཅེས་བྱའོ། །དེ་ནས་མི་འམ་ཅིའི་དབང་པོ་ལྷའི་བློ་གྲོས་འོད་ཀྱིས་སངས་རྒྱས་ཀྱི་མཐུས་མི་འམ་ཅིའི་<line/>
འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཇི་སྙེད་འགྲོ་བ་དག་ན་བདེ་འབྱུང་བ། །དེ་དག་ཐམས་ཅད་རྒྱལ་བ་མཐོང་བས་འབྱུང༌། །<line/>
མགོན་པོ་དེ་ནི་སྐྱབས་དང་མགོན་ཡིན་ཏེ། །སེམས་ཅན་ཐམས་ཅད་གནས་ཡིན་ཕན་མཛད་པའོ། །སེམས་ཅན་ཀུན་གྱི་མི་ཟད་བདེ་བའི་རྣམས། །ཇི་སྙེད་འབྱུང་བ་རབ་ཏུ་ཡོད་པ་<line/>
ཀུན༑ ༑དེ་དག་ཀུན་ལ་འདྲེན་པ་དོན་ཡོད་དོ། །དེ་ནི་དཔལ་གྱི་དཀྱིལ་འཁོར་མི་ཅིས་ཐོང༌། །སངས་རྒྱས་ཡོན་ཏན་རྒྱ་མཚོ་མི་ཟད་པ། །དེ་ཡི་མཐའ་ནི་འགྲོ་བས་མི་རྙེད་དོ། །ཕྱོགས་<line/>
རྣམས་ཀུན་ཏུ་རྣམ་པར་མཛེས་ཤིང་འབར། །སྣ་ཚོགས་རྒྱན་གྱི་རྣམ་ཐར་འདི་འདྲའོ། །སེམས་ཅན་ཀུན་གྱི་ཡིད་དུ་འོང་བ་ཡི། །སྒྲ་དབྱངས་སངས་རྒྱས་ཡང་དག་རྣམ་སྒྲོག་ཅིང༌། །<line/>
</page>
<page index="87" id="44B">མྱ་ངན་མེད་པའི་ཆོས་ཉིད་སྟོན་པ་ནི། །སྒྲ་སྙན་ཡིད་དུ་འོང་བའི་མི་ཅིས་ཐོས། །སྔོན་ཆད་དེ་བཞིན་གཤེགས་པས་སྤྱད་པ་ཡི། །རྒྱལ་བའི་རྣམ་པར་འཕྲུལ་པ་བདག་གིས་མཐོང༌། །རྒྱ་ཆེན་<line/>
ཐུགས་རྗེས་རྣམ་པར་ཤིན་ཏུ་སྦྱངས། །ཤིང་གི་འོད་ཀྱི་མི་འམ་ཅི་ཡིས་མཐོང༌། །དེ་བཞིན་གཤེགས་པ་མཐོང་ཞིང་ཐོས་པ་ནི། །འགྲོ་བ་རྣམས་ལ་བསྐལ་པ་བྱེ་བར་དཀོན། །སངས་རྒྱས་<line/>
མཚན་གྱིས་ཀུན་ནས་ཤིན་ཏུ་བརྒྱན། །དགའ་བདེ་མོས་པར་བྱེད་པས་འདི་མཐོང་ངོ༌། །བདེ་བར་གཤེགས་པའི་ཡེ་ཤེས་འབྱུང་བ་ནི། །སེམས་ཅན་ཀུན་གྱི་བསམ་པ་ཞལ་མཛད་དེ། །<line/>
ཐམས་ཅད་མཁྱེན་པ་ཉིད་ཀྱི་ལམ་ཡང་སྟོན། །འདི་ནི་རྒྱན་དབང་མི་འམ་ཅི་ཡིས་མཐོང༌། །འབྱམས་ཀླས་ལས་ནི་བསམ་གྱིས་མི་ཁྱབ་སྟེ། །དེ་ཕྱིར་སེམས་ཅན་བདེ་དང་སྡུག་བསྔལ་ཀུན། །<line/>
བདེ་བར་གཤེགས་པས་ཐམས་ཅད་རབ་ཏུ་བསྟན། །མེ་ཏོག་རྒྱལ་མཚན་མི་འམ་ཅི་ཡིས་མཐོང༌། །སངས་རྒྱས་གཤེགས་ཐབས་རྣམ་པར་འཕྲུལ་པ་ཡང༌། །སེམས་ཅན་ཀུན་གྱིས་ཤེས་པར་<line/>
མི་ནུས་ཏེ། །ས་རྣམས་ཐམས་ཅད་གཅིག་ཏུ་འདུས་པར་འགྱུར། །དེ་ལྟར་ས་ཡི་འོད་ཀྱི་མི་ཅིས་མཐོང༌། །འཁོར་དུ་རྒྱལ་བ་རྣམ་པར་འཕྲུལ་མཛད་ཅིང༌། །རྒྱལ་བའི་སྤྱོད་ཡུལ་ཐམས་ཅད་སྟོན་<line/>
མཛད་དེ། །འོད་ཟེར་འཁོར་གྱིས་བསྐུལ་བའང་དེ་བཞིན་མཛད། །འདི་ནི་དྲག་ཤུལ་བདག་པོའི་སྤྱོད་ཡུལ་ལོ། །དེ་ལ་ལྟོ་འཕྱེ་ཆེན་པོའི་དབང་པོ་བློ་གྲོས་བཟང་པོའི་གཟི་བརྗིད་ཀྱི་རྣམ་པར་<line/>
</page>
<page index="88" id="45A">༄༅། །ཐར་པ་ནི། རྫུ་འཕྲུལ་གྱི་དབྱིངས་ཐམས་ཅད་རབ་ཏུ་གནོན་པའི་ཡོན་ཏན་གྱི་རྒྱན་ཅེས་བྱའོ། །ལྟོ་འཕྱེ་ཆེན་པོའི་དབང་པོ་གཟི་བརྗིད་ཀྱི་དབྱངས་ལ་རྡུལ་མེད་<line/>
པའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་མོངས་པ་རྣམ་པར་བྱང་བས་སིམ་པར་བྱེད་ཅིང་ཡོངས་སུ་སྦྱོང་བ་འབྱུང་བའི་རྒྱན་ཅེས་བྱའོ། །ལྟོ་འཕྱེ་ཆེན་པོའི་དབང་པོ་བློ་<line/>
གྲོས་སྣ་ཚོགས་མཆོག་གི་གཙུག་ཕུད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་རྣམ་པར་དཔྱོད་པ་དགེ་བ་ལ་ཀུན་ནས་ཡང་དག་པར་གཞོལ་བས་མོས་པར་བྱེད་པ་ཞེས་<line/>
བྱའོ༑ ༑ལྟོ་འཕྱེ་ཆེན་པོའི་དབང་པོ་མིག་བཟང་པོའི་བདག་པོའི་རྣམ་པར་ཐར་པ་ནི། ཆགས་པའི་བསོད་ནམས་ཕུན་སུམ་ཚོགས་པ་ཐམས་ཅད་མཉམ་པ་ཉིད་ཀྱི་མཚན་ཉིད་དུ་རྣམ་<line/>
པར་སྒོམ་པ་ཞེས་བྱའོ། །ལྟོ་འཕྱེ་ཆེན་པོའི་དབང་པོ་སྒྲོན་མའི་སྐྱབས་ཀྱི་རྒྱལ་པོའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་མུན་པ་རྣམ་པར་ལྡོག་ཅིང་ལམ་གྱི་ཕྱོགས་ཡང་<line/>
དག་པར་སྟོན་པ་ཞེས་བྱའོ། །ལྟོ་འཕྱེ་ཆེན་པོའི་དབང་པོ་སྣང་བ་ཤུགས་བཟང་པོའི་རྒྱལ་མཚན་གྱི་རྣམ་པར་ཐར་པ་ནི། དེ་བཞིན་གཤེགས་པ་ཐམས་ཅད་ཀྱི་བསྟན་པ་དང༌། འཕགས་<line/>
པའི་ཡོན་ཏན་ལ་འཇུག་པས་དགའ་བ་འབྱུང་བ་ཞེས་བྱའོ། །ལྟོ་འཕྱེ་ཆེན་པོའི་དབང་པོ་སེངྒེའི་ཕྲུ་གུའི་རྣམ་པར་ཐར་པ་ནི། སྟོབས་དང་བརྩོན་པ་ཁ་ན་མ་ཐོ་བ་མེད་པས་སེམས་ཅན་<line/>
</page>
<page index="89" id="45B">སྐྱོབ་པའི་བདག་པོ་ཞེས་བྱའོ། །ལྟོ་འཕྱེ་ཆེན་པོའི་དབང་པོ་རྒྱན་སྣ་ཚོགས་ཀྱི་དབྱངས་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་བདེ་བ་དང་དགའ་བ་མཐའ་ཡས་པ་རྗེས་སུ་དྲན་པ་<line/>
ཞེས་བྱའོ། །ལྟོ་འཕྱེ་ཆེན་པོའི་དབང་པོ་རི་རབ་ཀྱི་བུའི་རྣམ་པར་ཐར་པ་ནི། སྒྲིབ་པ་ཐམས་ཅད་རབ་ཏུ་རྟོགས་པ་མི་སྒུལ་བའི་ཕ་རོལ་ཏུ་འགྲོ་ཞིང་དགའ་བ་ཀུན་ནས་འབྱུང་བ་ཞེས་<line/>
བྱའོ༑ ༑ལྟོ་འཕྱེ་ཆེན་པོའི་དབང་པོ་འོད་ཡིད་དུ་འོང་བ་འབྱུང་བའི་རྣམ་པར་ཐར་པ་ནི། སེམས་ཅན་གྱི་རྒྱུད་མཉམ་པ་དང་མི་མཉམ་པ་ལ་མཉམ་པ་ཉིད་ཀྱི་ལམ་གྱི་ཕྱོགས་སྟོན་པ་<line/>
ཞེས་བྱའོ། །དེ་ནས་ལྟོ་འཕྱེ་ཆེན་པོའི་དབང་པོ་བློ་གྲོས་བཟང་པོའི་གཟི་བརྗིད་ཀྱིས་སངས་རྒྱས་ཀྱི་མཐུས་ལྟོ་འཕྱེ་ཆེན་པོའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་<line/>
ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་ཆོས་ཉིད་རྒྱ་ཆེན་ཡངས་ལ་ལྟོས། །སེམས་ཅན་ཀུན་གྱི་མདངས་དང་བདེ་བ་འབྱུང༌། །ནད་མེད་འཆི་མེད་ལམ་ཡང་<line/>
ཤིན་ཏུ་སྟོན། །སྡུག་བསྔལ་ཐམས་ཅད་རབ་ཞི་གནས་ཀྱང་མེད། །རྒྱལ་བའི་རྫུ་འཕྲུལ་ཆོས་ཉིད་དེ་ཡང་ལྟོས། །ཕྱོགས་རྣམས་ཀུན་ཏུ་མངོན་པར་རབ་ཏུ་འཕགས། །འཇིག་རྟེན་<line/>
ཀུན་ཏུ་ཐུབ་པ་མངོན་པར་མཛེས། །ལྟོ་འཕྱེ་ཆེན་པོ་འོད་མཛེས་འདི་ལ་འཇུག །ཉོན་མོངས་ལས་ཀྱི་སྒྲིབ་པས་སྟུག་བསྒྲིབས་ཤིང༌། །སྲིད་པའི་རྒྱ་མཚོ་གཏིང་རིང་ནུབ་པ་ཡི། །སེམས་<line/>
</page>
<page index="90" id="46A">༄༅། །ཅན་རྣམས་ལ་ཞི་བའི་སྤྱོད་ཡུལ་སྟོན། །གཟི་བརྗིད་རྡུལ་མེད་དབྱངས་ཀྱིས་འདི་མཐོང་ངོ༌། །སངས་རྒྱས་ཡེ་ཤེས་མཉམ་མེད་བསམ་མི་ཁྱབ། །འགྲོ་བའི་<line/>
བསམ་པ་མ་ལུས་ཐུགས་སུ་ཆུད། །དེ་དག་ཀུན་ལ་རྣམ་དག་ཆོས་ཉིད་སྟོན། །ལྟོ་འཕྱེ་ཆེན་པོ་སྣ་ཚོགས་གཙུག་ཕུད་འཇུག །བསམ་གྱིས་མི་ཁྱབ་བསོད་ནམས་རྒྱ་མཚོའི་དབྱིངས།<line/>
མཐའ་ཡས་ཡང་དག་འབྱུང་བ་རྒྱལ་བས་གཟིགས། །དེ་བཞིན་གཤེགས་པ་འཇིག་རྟེན་བསོད་ནམས་ཞིང༌། །མིག་བཟང་བདག་པོ་ལྟོ་འཕྱེ་ཆེན་པོས་མཐོང༌། །སེམས་ཅན་ཀུན་<line/>
གྱི་སྡུག་བསྔལ་འཇིགས་པ་རྣམས། །ཇི་སྙེད་དེ་དག་རྒྱལ་བས་ཀུན་ནས་བསྐྱབས། །རྒྱལ་བ་ཆོས་དབྱིངས་ནམ་མཁའ་ལྟ་བུ་སྟེ། །དེ་ནི་སྒྲོན་མ་སྐྱབས་ཀྱི་སྤྱོད་ཡུལ་ལོ། །སངས་རྒྱས་<line/>
བ་སྤུ་རེ་རེའི་ཡོན་ཏན་ཡང༌། །འཇིག་རྟེན་ཀུན་གྱིས་ཤེས་པར་མི་ནུས་ཏེ། །མགོན་པོ་རྣམས་ནི་མི་ཟད་ནམ་མཁའ་བཞིན། །འདི་ནི་ཤུགས་ཀྱི་རྒྱལ་མཚན་རྣམ་པར་མཐོང༌། །ཐམས་<line/>
ཅད་ཆོས་དང་སྟོབས་ཀྱི་མཐར་ཕྱིན་པས། །སངས་རྒྱས་རི་བོ་ལྟ་བུར་བསྐྱོད་མི་ནུས། །དེ་ཡི་ཆོས་ཉིད་རྒྱལ་བ་རབ་ཏུ་མཛེས། །སེངྒེའི་ཕྲུག་པ་དཔལ་ནི་འདི་ལ་འཇུག །རྒྱལ་བ་རྣམས་<line/>
ཀྱི་རྣམ་ཐར་ལ་དགའ་བ། །བསྐལ་པ་སྔ་ཚེ་རྒྱ་ཆེར་སྤེལ་བས་ན། །དེ་ཕྱིར་འགྲོ་བ་ཀུན་བལྟས་ཡིད་དུ་འོང༌། །སྣ་ཚོགས་སྒྲ་དབྱངས་རྣམ་ཐར་འདི་ལ་འཇུག །རྒྱལ་བས་ཕ་རོལ་ཕྱིན་པ་<line/>
</page>
<page index="91" id="46B">རྒྱ་མཚོ་རྣམས། །ཡོངས་བསྐངས་ཆོས་དབྱིངས་སྐུ་དང་སྤྱོད་ཡུལ་མེད། །འཇིག་རྟེན་ཐམས་ཅད་སྐྱབས་གྱུར་སྒྲོན་མ་སྟེ། །རི་རབ་བུ་ནི་ཚུལ་བཟང་འདི་ལ་འཇུག །དེ་ལ་ནམ་མཁའ་ལྡིང་གི་<line/>
དབང་པོ་མཐུ་སྟོབས་ཆེན་པོའི་ཤུགས་ཀྱི་རྣམ་པར་ཐར་པ་ནི། ཐོགས་པ་མེད་པའི་མིག་ལ་སྒྲིབ་པ་མེད་པས་སེམས་ཅན་གྱི་ཁམས་རྣམ་པར་ལྟ་བ་ཞེས་བྱའོ། །ནམ་མཁའ་ལྡིང་གི་<line/>
དབང་པོ་མི་ཤིགས་པའི་སེམས་རིན་ཆེན་གཙུག་ཕུད་ཀྱི་རྣམ་པར་ཐར་པ་ནི། ཕྱོགས་བཅུའི་སེམས་ཅན་ཡོངས་སུ་སྨིན་པར་བྱ་བས་ཆོས་ཀྱི་དབྱིངས་ལ་རབ་ཏུ་གནས་པ་ཞེས་བྱའོ།།<line/>
ནམ་མཁའ་ལྡིང་གི་དབང་པོ་ཤུགས་དྲི་མ་མེད་པའི་དཔལ་གྱི་རྣམ་པར་ཐར་པ་ནི། སྒོ་ཀུན་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་རབ་ཏུ་འབྱུང་བ་ཞེས་བྱའོ། །ནམ་མཁའ་ལྡིང་གི་<line/>
དབང་པོ་ཕྱིར་མི་ལྡོག་པའི་སེམས་ཀྱི་རྒྱན་གྱི་རྣམ་པར་ཐར་པ་ནི། དེ་བཞིན་གཤེགས་པའི་ཤུགས་ཀྱི་མཐུས་འཇུག་པའི་འོད་ཅེས་བྱའོ། །ནམ་མཁའ་ལྡིང་གི་དབང་པོ་ཆོས་བསྟན་པ་<line/>
དྲི་མ་མེད་པའི་འོད་ཀྱི་རྣམ་པར་ཐར་པ་ནི། སེམས་ཅན་མཐའ་ཡས་པ་ཡོངས་སུ་སྨིན་པར་བྱ་བའི་ཡེ་ཤེས་རབ་ཏུ་ཕྱེ་བ་ཞེས་བྱའོ། །ནམ་མཁའ་ལྡིང་གི་དབང་པོ་ཅོད་པན་སྣ་ཚོགས་<line/>
དཔལ་གྱི་གཙུག་ཕུད་ཀྱི་རྣམ་པར་ཐར་པ་ནི། སངས་རྒྱས་ཀྱི་ཆོས་ཀྱི་གྲོང་ཁྱེར་རབ་ཏུ་བརྒྱན་པ་ཡང་དག་པར་སྟོན་པ་ཞེས་བྱའོ། །ནམ་མཁའ་ལྡིང་གི་དབང་པོ་གཞི་ཀུན་ཏུ་ཁྱབ་<line/>
</page>
<page index="92" id="47A">༄༅། །བར་སྟོན་པའི་ཤུགས་ཀྱི་རྣམ་པར་ཐར་པ་ནི། སྟོབས་ཀུན་ནས་ཡང་དག་པར་སྒྲུབ་པས་ཐུབ་པ་མེད་པའི་རྒྱན་ཅེས་བྱའོ། །ནམ་མཁའ་ལྡིང་གི་དབང་པོ་<line/>
དགེ་བ་རྒྱ་མཚོ་ཀུན་ནས་ལྟ་བའི་རྣམ་པར་ཐར་པ་ནི། སེམས་ཅན་གྱི་རིས་ཐམས་ཅད་རྣམ་པར་སྒོམ་པའི་ཚུལ་མངོན་པར་སྒྲུབ་པ་ཞེས་བྱའོ། །ནམ་མཁའ་ལྡིང་གི་དབང་པོ་ཀླུའི་<line/>
སྒྲ་ཡངས་པ་ཀུན་ཏུ་ལྟ་བའི་དཀྱིལ་འཁོར་གྱི་རྣམ་པར་ཐར་པ་ནི། སེམས་ཅན་མཐའ་ཡས་པ་སྐྱེ་བ་དང༌། འཆི་འཕོ་བ་ཤེས་པའི་ཡེ་ཤེས་ལ་ཡང་དག་པར་འཇུག་པ་ཞེས་བྱའོ།།<line/>
དེ་ནས་ནམ་མཁའ་ལྡིང་གི་དབང་པོ་མཐུ་སྟོབས་ཆེན་པོའི་ཤུགས་ཀྱིས་སངས་རྒྱས་ཀྱི་མཐུས་འདབ་མ་བཟང་པོའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་<line/>
དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཕྱོགས་བཅུའི་ཞིང་རྣམས་མ་ལུས་དབྱིངས་བཀང་ཞིང༌། །འཇིག་རྟེན་མགོན་པོ་རྒྱ་ཆེན་སྤྱན་གྱིས་གཟིགས། །སེམས་ཅན་འདུལ་<line/>
བ་དེ་ལ་ཚད་ཀྱང་མེད། །རང་བྱུང་རྣམ་ཐར་རྒྱ་ཆེན་ཤིན་ཏུ་ཡངས། །འཇིག་རྟེན་མགོན་གྱི་འཕྲུལ་སྟོབས་ཆགས་པ་མེད། །ཕྱོགས་བཅུའི་སྙིང་པོ་བྱང་ཆུབ་ཀུན་ན་བཞུགས། །རྒྱལ་<line/>
བའི་མདོ་སྡེ་སྤྲིན་རྣམས་ཐམས་ཅད་ཀྱང༌། །རིན་ཆེན་སྣ་ཚོགས་གཙུག་ཕུད་མཁའ་ལྡིང་ཉན། །སྔོན་གྱི་བདེ་བར་གཤེགས་པའི་སྤྱོད་པ་རྣམས། །ཕ་རོལ་ཕྱིན་པ་རྒྱ་ཆེན་བྱང་བ་<line/>
</page>
<page index="93" id="47B">མཐོང༌། །སངས་རྒྱས་ཀུན་ལ་མཆོད་པ་ཡང་དག་བྱེད། །འདབ་མ་བཟང་པོ་ཤུགས་བཟང་དེ་བརྗོད་དོ། །སྐད་ཅིག་སེམས་ལ་བྱང་ཆུབ་སྤྱོད་མཐའ་ཡས། །ཐམས་ཅད་རྒྱལ་བའི་སྤུ་རྩེ་ཀུན་<line/>
ན་སྣང༌། །རྒྱལ་བའི་སྤྱོད་ཡུལ་ཚད་མེད་ཅི་འདྲ་བ། །དེ་ནི་རྒྱན་བཟང་ནམ་མཁའ་ལྡིང་གིས་མཐོང༌། །རྒྱལ་བའི་སྤྱོད་ཡུལ་ཡངས་པ་བསམ་མི་ཁྱབ། །འགྲོ་བ་ཀུན་གྱིས་བསམ་པར་སླ་<line/>
བ་མིན༑ ༑ཡེ་ཤེས་ཡོན་ཏན་རྒྱ་མཚོ་འཇིག་རྟེན་མགོན། །རྣམ་ཐར་འདི་ནི་མཁའ་ལྡིང་འགྲོ་འཛིན་གྱིའོ། །དེ་བཞིན་གཤེགས་པའི་ཡེ་ཤེས་མཐའ་ཡས་འོད། །འགྲོ་བའི་གཏི་མུག་དྲ་བ་<line/>
མ་ལུས་སེལ། །རྒྱལ་བ་འཇིག་རྟེན་ཐམས་ཅད་ཀུན་གྱི་མགོན། །དེ་འདྲ་ཆོས་བརྟན་འཛིན་པའི་འདབ་བཟང་སྟོན། །ཆོས་ཀྱི་གྲོང་ཁྱེར་མི་ཟད་ཐམས་ཅད་ནས། །སངས་རྒྱས་རྒྱ་ཆེན་འཇིག་<line/>
རྟེན་ཀུན་ཏུ་སྟོན། །མཐའ་ཡས་ཆོས་ཀྱི་སྒོ་མོ་དུ་མ་ནས། །འདབ་བཟང་སྣ་ཚོགས་གཙུག་ཕུད་འདི་ལ་འཇུག །ཐམས་ཅད་སྟོབས་ལ་རང་བྱུང་རབ་ཏུ་བཞུགས། །རྒྱལ་བ་ཀུན་དང་སྐུ་<line/>
གཅིག་ཆོས་ཀྱི་སྐུ། །དེ་བཞིན་ཉིད་དངོས་རྣམ་པར་རྟོག་མི་མངའ། །ཀུན་ཏུ་རྒྱུ་བའི་འདབ་བཟང་འདི་བརྗོད་དོ། །རྒྱལ་བའི་འོད་ཟེར་འཇིག་རྟེན་ཀུན་བཀྱེ་བ། །སྣ་ཚོགས་ཐབས་ཀྱིས་<line/>
སེམས་ཅན་ཁམས་ཀྱང་འདུལ། །སྲིད་པ་སྔ་ཚེ་བསྡུས་པ་རྣམ་པར་སྤྱོད། །རྣམ་ཐར་འདི་ནི་མིག་བཟང་དམ་པའིའོ། །དྲི་མེད་རྒྱ་མཚོའི་ལས་ལ་གནས་པ་ཡི། །ཞིང་གི་དབྱིངས་རྣམས་<line/>
</page>
<page index="94" id="48A">༄༅། །མ་ལུས་སངས་རྒྱས་གཟིགས། །དེ་དག་ཀུན་ཏུ་རྒྱལ་བས་ཆོས་ཆར་འབེབས། །རྒྱ་མཚོ་རྒྱུ་བའི་མཁའ་ལྡིང་འདི་ལྟར་ལྟ། །དེ་ལ་ལྷ་མ་ཡིན་གྱི་དབང་པོ་<line/>
སྒྲ་གཅན་གྱི་རྣམ་པར་ཐར་པ་ནི། དབང་ཆེན་པོས་ཤིན་ཏུ་འཕགས་ཤིང་ཟིལ་གྱིས་མི་ནོན་པ་ཞེས་བྱའོ། །ལྷ་མ་ཡིན་གྱི་དབང་པོ་ཐག་བཟང་རིས་ཀྱི་རྣམ་པར་ཐར་པ་ནི། སྒོ་<line/>
ཀུན་ནས་བྱིན་གྱིས་རློབ་པ་རྣམ་པར་གཞོག་པ་རབ་ཏུ་འབྱུང་བ་ཞེས་བྱའོ། །ལྷ་མ་ཡིན་དབང་པོ་བདེ་བའི་མཆོག་གི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་སྡུག་བསྔལ་<line/>
ཞི་བར་བྱེད་པ་རྡུལ་མེད་པ་ཞེས་བྱའོ། །ལྷ་མ་ཡིན་གྱི་དབང་པོ་མཚོན་ཆ་ཆེན་པོའི་རྣམ་པར་ཐར་པ་ནི། བརྟུལ་ཞུགས་དང་དཀའ་ཐུབ་ཐམས་ཅད་ལ་གནས་པའི་རྒྱན་ཅེས་བྱའོ། །<line/>
ལྷ་མ་ཡིན་གྱི་དབང་པོ་སྟོབས་ཅན་གྱི་རྣམ་པར་ཐར་པ་ནི། ཕྱོགས་བཅུ་རབ་ཏུ་བསྒུལ་བའི་ཡུལ་མཐའ་ཡས་པ་ཞེས་བྱའོ། །ལྷ་མ་ཡིན་གྱི་དབང་པོ་རྣམ་པར་སྣང་བའི་རྣམ་<line/>
པར་ཐར་པ་ནི། འཇིག་རྟེན་ཐམས་ཅད་རབ་ཏུ་དགོད་པའི་སྦྱོར་བ་རྣམ་པ་སྣ་ཚོགས་ཞེས་བྱའོ། །ལྷ་མ་ཡིན་གྱི་དབང་པོ་རྡོ་རྗེ་སྲ་བ་སྣ་ཚོགས་ཀྱི་ཡན་ལག་གི་རྣམ་པར་ཐར་པ་ནི།<line/>
དགེ་བའི་རྩ་བ་ཆགས་པ་ཐམས་ཅད་ཀྱིས་མི་ཤིགས་པའི་དཀྱིལ་འཁོར་ཡོངས་སུ་སྦྱོང་བ་ལ་ཡང་དག་པར་འཇུག་པ་ཞེས་བྱའོ། །ལྷ་མ་ཡིན་གྱི་དབང་པོ་སྟོབས་རྒྱ་ཆེན་པོའི་རྒྱུའི་བློ་<line/>
</page>
<page index="95" id="48B">གྲོས་ཀྱི་རྣམ་པར་ཐར་པ་ནི། སྙིང་རྗེ་ཆེན་པོ་མངོན་དུ་བྱ་བའི་སྟོབས་ལ་གཏི་མུག་མེད་པ་ཞེས་བྱའོ། །ལྷ་མ་ཡིན་གྱི་དབང་པོ་དཔལ་གྱི་བེའུ་རབ་ཏུ་འབྱུང་བའི་རྣམ་པར་ཐར་པ་ནི། དགེ་<line/>
བའི་རྩ་བ་ཐམས་ཅད་ཀྱི་དཀྱིལ་འཁོར་རྣམ་པར་སྦྱོང་ཞིང་སངས་རྒྱས་མཉེས་པར་བྱེད་པ་ཞེས་བྱའོ། །ལྷ་མ་ཡིན་གྱི་དབང་པོ་བརྟུལ་ཞུགས་བཟང་པོའི་དབྱངས་ཀྱི་རྣམ་པར་ཐར་པ་ནི། འགྲོ་<line/>
བ་ཐམས་ཅད་ཀྱི་འཁོར་ལོ་ལ་ཡང་དག་པར་འཇུག་ཅིང་གཏི་མུག་མེད་པ་ལ་ཡང་དག་པར་སྤྱོད་པ་ཞེས་བྱའོ། །དེ་ནས་ལྷ་མ་ཡིན་གྱི་དབང་པོ་སྒྲ་གཅན་གྱིས་སངས་རྒྱས་ཀྱི་མཐུས་ལྷ་མ་<line/>
ཡིན་གྱི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཕྱོགས་རྣམས་རྒྱ་ཆེ་དེ་དག་ཐམས་ཅད་དུ། །རྒྱལ་བའི་ཟིལ་གྱིས་འབྱམས་<line/>
ཀླས་འཁོར་ཀྱང་གནོན། །ནམ་མཁའི་མཚན་ཉིད་ཀུན་ཏུ་འོད་འཕྲོ་སྟེ། །ཐམས་ཅད་སྒོ་ནས་འགྲོ་བར་མངོན་པར་མཛེས། །སྐད་ཅིག་སེམས་ཀྱིས་བསྐལ་པ་བརྒྱ་མང་གི །སངས་རྒྱས་<line/>
ཡུལ་རྣམས་མ་ལུས་ཐམས་ཅད་སྟོན། །འདུལ་བ་ཀུན་ལ་འོད་རྣམས་རབ་ཏུ་འགྱེད། །རྣམ་ཐར་དེ་ནི་ཐག་བཟང་རིས་ཀྱིས་མཐོང༌། །སངས་རྒྱས་སྤྱོད་ཡུལ་གཞལ་མེད་བདག་གིས་<line/>
མཐོང༌། །སྣ་ཚོགས་སྒོ་ནས་སེམས་ཅན་དོན་ཀྱང་མཛད། །སྡུག་བསྔལ་ཐམས་ཅད་བདེར་གཤེགས་ཞིར་མཛད་དེ། །རྣམ་ཐར་འདི་ལ་བདེ་བའི་མཆོག་འཇུག་གོ །འགྲོ་བའི་དོན་དུ་<line/>
</page>
<page index="96" id="49A">༄༅། །བརྟུལ་ཞུགས་དཀའ་ཐུབ་རྣམས། །དགེ་བ་རྒྱལ་བས་བསྐལ་པ་བརྒྱར་སྤྱད་དེ། །དེ་ཕྱིར་རྒྱལ་བའི་ཡེ་ཤེས་ཀུན་ཏུ་སྒོ། །དྲ་བ་བཟང་པོས་སངས་རྒྱས་འདི་<line/>
ལྟར་བརྗོད། །ཞིང་དབྱིངས་ཐམས་ཅད་རྒྱལ་བ་གཡོ་བར་མཛད། །འཇིགས་པ་མི་སྟོན་སྐྲག་པ་ཡོད་མ་ཡིན། །བདེ་གཤེགས་རྫུ་འཕྲུལ་ཆགས་མེད་གཞལ་དུ་མེད། །ལྷ་མིན་<line/>
དབང་པོ་སྟོབས་ཅན་དེ་ལྟར་སྟོན། །སངས་རྒྱས་སྐྱེ་བ་བདེ་བར་འབྱུང་བ་རྣམས། །འགྲོ་བ་ཀུན་གྱི་སྡུག་བསྔལ་ཞི་བར་མཛད། །ཐམས་ཅད་མཁྱེན་གྱི་ཡེ་ཤེས་ཕྱོགས་ཀྱང་སྟོན། །<line/>
རྣམ་པར་སྣང་བ་འདི་ནི་རབ་ཏུ་བརྗོད། །འགྲོ་བའི་བསོད་ནམས་རྒྱ་ཆེན་དང༌། །བ་དག །རྒྱལ་བའི་མཐུ་ཡིས་དེ་དག་བྱུང་བ་སྟེ། །ཐར་པའི་ཕྱོགས་ཀྱི་ལམ་ཡང་རྒྱལ་བ་སྟོན། །ཆོས་<line/>
དཔལ་འདི་མཐོང་འདི་ལ་རབ་ཏུ་འཇུག །བདེར་གཤེགས་ཐུགས་རྗེའི་སྐུ་ནི་མཉམ་པ་མེད། །ཆགས་མེད་སྤྱོད་པ་ཐམས་ཅད་ཀུན་ཏུ་སྣང༌། །འགྲོ་བ་ཐམས་ཅད་མིག་ཡོར་མཚན་<line/>
ཉིད་དེ༑ ༑རྒྱུ་ཡི་བློ་གྲོས་སངས་རྒྱས་ཡོན་ཏན་བརྗོད། །སངས་རྒྱས་ཡུལ་ན་ངོ་མཚར་མཉམ་པ་མེད། །སངས་རྒྱས་རྫུ་འཕྲུལ་ཆོས་ཀྱི་དབྱིངས་ཀྱི་ཀློང༌། །བྱང་ཆུབ་ཤིང་དྲུང་ཀུན་ན་<line/>
རབ་ཏུ་བཞུགས། །དཔལ་གྱི་བེའུ་ལྷ་མིན་བདག་པོས་མཐོང༌། །འགྲོ་བ་ཀུན་གྱི་འཁོར་ལོ་དབྱིངས་དག་ཏུ། །སྔོན་ཆད་བདེར་གཤེགས་སྤྱོད་པ་སྤྱོད་པའི་ཚེ། །འགྲོ་བའི་སྡུག་<line/>
</page>
<page index="97" id="49B">བསྔལ་མ་ལུས་རབ་ཏུ་བཀྲོལ། །དེ་ལྟར་ལྷ་མིན་དབྱངས་སྙན་རབ་ཏུ་བརྗོད། །དེ་ལ་ཉིན་མོའི་ལྷ་ཁྱིམ་དང་གཞལ་མེད་ཁང་གི་གཟུགས་ཤིན་ཏུ་སྟོན་པའི་རྣམ་པར་ཐར་བ་ནི། འགྲོ་བ་<line/>
ཐམས་ཅད་ཀྱི་རྒྱུད་ལ་ཡང་དག་པར་འཇུག་པ་ཞེས་བྱའོ། །ཉིན་མོའི་ལྷ་བརྩམ་པའི་བློ་གྲོས་མཚམས་སྦྱོར་བའི་དཀྱིལ་འཁོར་གྱི་རྣམ་པར་ཐར་པ་ནི། སེམས་ཅན་གྱི་དོན་ཐམས་ཅད་<line/>
ཡོངས་སུ་རྒྱས་པར་བྱ་བས་ཤིན་ཏུ་ཚིམ་པར་བྱ་བ་ལ་རྣམ་པར་དཔྱོད་པ་ཞེས་བྱའོ། །ཉིན་མོའི་ལྷ་ཀུན་ནས་དགའ་བའི་དཔལ་གྱི་རྒྱན་གྱི་རྣམ་པར་ཐར་པ་ནི། དགའ་བ་དང་མགུ་བ་<line/>
མཐའ་ཡས་པའི་ཆོས་ཀྱི་སྣང་བ་ཞེས་བྱའོ། །ཉིན་མོའི་ལྷ་མེ་ཏོག་དང་སྤོས་ཡིད་དུ་འོང་བའི་འོད་ཀྱི་རྣམ་པར་ཐར་པ་ནི། སེམས་ཅན་མཐའ་ཡས་པའི་མོས་པ་ཡང་དག་པར་རྒྱས་པ་ལ་<line/>
རྣམ་པར་ལྟ་བ་ཞེས་བྱའོ། །ཉིན་མོའི་ལྷ་ཀུན་ནས་ཡིད་དུ་འོང་བའི་སྨན་སྟོན་པ་སྒྲུབ་པའི་དཔལ་གྱི་རྣམ་པར་ཐར་པ་ནི། ཀུན་ཏུ་འོད་ཀྱི་སྟོབས་ཡང་དག་པར་སྒྲུབ་པ་རྣམ་པར་སྟོན་<line/>
པའི་རྒྱན་ཅེས་བྱའོ། །ཉིན་མོའི་ལྷ་ལྷག་པའི་མིག་བཟང་པོས་ཚིམ་པར་བྱེད་པའི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་བདེ་བ་དང་སྡུག་བསྔལ་ཆོས་ཀྱི་དགའ་བས་སྣང་བར་<line/>
བྱེད་པ་ཞེས་བྱའོ། །ཉིན་མོའི་ལྷ་ཚུལ་རྒྱ་ཆེན་པོའི་ཕྱོགས་ཀུན་ནས་བྱུང་བའི་དཔལ་གྱི་རྣམ་པར་ཐར་པ་ནི། ཆོས་ཀྱི་དབྱིངས་ཀྱི་ཕྱོགས་ཐ་མི་དད་པའི་སྙིང་པོ་ཞེས་བྱའོ། །ཉིན་མོའི་ལྷ་<line/>
</page>
<page index="98" id="50A">༄༅། །སྙིང་རྗེ་རྒྱ་ཆེན་པོའི་གཟི་བརྗིད་ཀྱི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ལ་བདེ་བ་ཡང་དག་པར་སྟོན་ཅིང་སྐྱོབ་པའི་སྟོབས་ལ་ཤིན་ཏུ་<line/>
བརྩོན་པ་ཞེས་བྱའོ། །ཉིན་མོའི་ལྷ་སྣང་བ་རྒྱ་ཆེན་པོའི་དགེ་བའི་རྩ་བ་དང་མི་འབྲལ་བའི་འོད་ཀྱི་རྣམ་པར་ཐར་པ་ནི། མཉམ་པ་ཉིད་ཀྱིས་དགའ་བའི་ཡོན་ཏན་ཀུན་ནས་རབ་ཏུ་<line/>
འབྱུང་བ་ཞེས་བྱའོ། །ཉིན་མོའི་ལྷ་མེ་ཏོག་གི་ཕྲེང་བ་ཀུན་ནས་འཕྱང་བའི་དཔལ་གྱི་རྣམ་པར་ཐར་པ་ནི། འགྲོ་བས་མཐོང་ན་དོན་ཡོད་པའི་གྲགས་པའི་དཀྱིལ་འཁོར་ཅེས་<line/>
བྱའོ༑ ༑དེ་ནས་ཉིན་མོའི་ལྷ་ཁྱིམ་དང་གཞལ་མེད་ཁང་གི་གཟུགས་ཤིན་ཏུ་སྟོན་པས་སངས་རྒྱས་ཀྱི་མཐུས་ཉིན་མོའི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་<line/>
བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སེམས་ཅན་ཀུན་གྱི་སྤྱོད་པ་རྒྱལ་བས་མཁྱེན། །རྒྱལ་བ་དུས་གསུམ་མཉམ་པ་ཉིད་ལ་བཞུགས། །རྒྱལ་བའི་ཡེ་<line/>
ཤེས་མི་ཟད་ནམ་མཁའ་བཞིན། །རྒྱལ་བའི་འོད་ཀྱིས་ཕྱོགས་རྒྱས་ཤིན་ཏུ་སྣང༌། །འགྲོ་བ་ཀུན་གྱི་བསམ་པ་ཐུགས་ཆུད་ནས། །དོན་གྱི་ཚིག་རྣམས་གཞན་དང་གཞན་དག་<line/>
ཀྱང༑ ༑རྣམ་ཕྱེ་རྒྱ་ཆེན་ཚིག་གིས་རྒྱལ་བ་གསུང༌། །ཕུན་སུམ་ཚོགས་པའི་བློ་གྲོས་ལྷ་ཡིས་མཐོང༌། །རྒྱལ་བའི་འོད་ཀྱིས་སེམས་ཅན་ཀུན་དགའ་སྟེ། །རྒྱལ་བ་མཐོང་ཐོས་དོན་<line/>
</page>
<page index="99" id="50B">དུ་འགྱུར་བ་ཡིན། །གོ་འཕང་དམ་པ་རྒྱ་ཆེན་ཞི་བ་སྟོན། །དཔལ་གྱི་འོད་ནི་དེ་ཡིས་རབ་ཏུ་དགའ། །སངས་རྒྱས་མཐོང་བས་འགྲོ་བ་རྒྱ་ཆེན་གྱི། །དགའ་བ་ཚད་མེད་དགེ་ཆོས་ཀུན་ཀྱང་<line/>
འབྱུང༌། །ཆོས་སྤྲིན་གཞལ་མེད་རྒྱལ་བ་ཆར་འབེབས་ཏེ། །དེ་ལ་མེ་ཏོག་བརྒྱན་པའི་ལྷ་དགའ་འོ། །ཆོས་ཀྱི་དཀྱིལ་འཁོར་སྟོབས་ལ་འཇུག་པ་རྣམས། །སེམས་ཅན་བསྡུ་བའི་སྒོ་ལ་རྣམ་<line/>
དཔྱོད་ཅིང༌། །རབ་ཡངས་སྤྱད་པ་སྤྱོད་ཚེ་རྒྱལ་བས་སྦྱངས། །འདི་ནི་ཡིད་འོང་འབྱུང་བའི་ལྷས་མཐོང་ངོ༌། །རྒྱལ་བ་མཐོང་ཞིང་ཐོས་པ་དོན་མེད་མིན། །དགའ་དང་བདེ་བ་སྤྲོ་བ་ཡངས་པ་<line/>
སྐྱེད༑ ༑འབྱམས་ཀླས་ཐབས་རྣམས་ཀུན་གྱིས་སེམས་ཅན་འདུལ། །དེས་ནི་མིག་བཟང་དེ་ཡི་དགའ་སྐྱེད་བྱེད། །ཆོས་དབྱིངས་འབྱམས་ཀླས་ཕྱོགས་སུ་རབ་འཇུག་པ། །འགྲོ་བར་སྟོབས་<line/>
བཅུས་མ་ལུས་བསྟན་མཛད་དེ། །བདེར་གཤེགས་དངོས་ཡོད་མ་ཡིན་དངོས་མེད་མིན། །འཕགས་པའི་དཔལ་གྱི་ཉིན་མོའི་ལྷ་ཡིས་མཐོང༌། །སེམས་ཅན་མི་བདེ་ཐིབས་པོར་ནུབ་པ་<line/>
རྣམས༑ ༑གཟིགས་ནས་རྒྱལ་བ་འཇིག་རྟེན་མཆོད་པ་མཛད། །སྡུག་བསྔལ་རྒྱུ་རྣམས་ཐམས་ཅད་རྒྱལ་བས་བསལ། །འདི་ལ་སྙིང་རྗེའི་གཟི་བརྗིད་ལྷ་འཇུག་གོ །འགྲོ་བ་འདི་དག་ཉོན་<line/>
མོངས་ལས་བསྒྲིབས་པར། །དགའ་བ་འབྱུང་བའི་བདེ་བ་རྒྱལ་བ་གསུང༌། །ཆོས་ཀྱི་དགའ་བ་རབ་ཀྱིས་སྡུག་བསྔལ་འཇིལ། །བསོད་ནམས་ཤུགས་ནི་རྣམ་ཐར་འདི་ལ་འཇུག །མཁའ་<line/>
</page>
<page index="100" id="51A">༄༅། །འདྲ་རྒྱལ་བའི་བསོད་ནམས་དཀྱིལ་འཁོར་རྣམས། །འཇིག་རྟེན་དགེ་བས་གཙོ་བོ་མཆོག་བྱུང་སྟེ། །ཆོས་རྣམས་ཀུན་ལ་བདེར་གཤེགས་<line/>
འཁྲུལ་མི་མངའ། །མེ་ཏོག་ཕྲེང་གི་རྣམ་ཐར་འདི་ཡིན་ནོ། །དེ་ལ་མཚན་མོའི་ལྷ་དཔལ་དྲི་མ་མེད་ཅིང་ཀུན་ནས་ཟབ་པའི་འོད་ཀྱི་རྣམ་པར་ཐར་པ་ནི། བསམ་གཏན་རབ་ཏུ་ཞི་བའི་<line/>
བདེ་བ་ཀུན་ནས་རྣམ་པར་གནོན་པ་ཞེས་བྱའོ། །མཚན་མོའི་ལྷ་ཀུན་ནས་སྐྱོབ་པའི་མདངས་ཀྱི་དཔལ་གྱི་རྣམ་པར་ཐར་པ་ནི། སྣང་བ་འཇིག་རྟེན་ཐམས་ཅད་ལ་མངོན་དུ་ལྟ་ཞིང་འགྲོ་<line/>
བ་འདུལ་བ་སྟོན་པ་ཞེས་བྱའོ། །མཚན་མོའི་ལྷ་རབ་ཏུ་དགའ་བའི་མིག་གིས་འགྲོ་བ་ལ་རྣམ་པར་ལྟ་བའི་རྣམ་པར་ཐར་པ་ནི། ཀུན་ནས་དགའ་བ་རྒྱ་ཆེན་པོ་དྲི་མ་མེད་པའི་མཚན་<line/>
ཉིད་ཅེས་བྱའོ། །མཚན་མོའི་ལྷ་སྒྲས་ཞི་བ་རྒྱ་མཚོ་དང་ལྡན་པའི་རྣམ་པར་ཐར་པ་ནི། དགའ་བ་ཡངས་པ་འབྱུང་བའི་སེམས་ཀྱི་མཚན་ཉིད་ཀྱི་རྒྱན་ཅེས་བྱའོ། །མཚན་མོའི་ལྷ་<line/>
མཚན་མོ་ཐམས་ཅད་འབྱུང་བའི་དཔལ་གྱི་རྣམ་པར་ཐར་པ་ནི། ཡིད་དུ་འོང་བའི་སྒྲ་ཟབ་མོས་རྣམ་པར་འཕྲུལ་པ་ལ་འཇུག་པ་ཞེས་བྱའོ། །མཚན་མོའི་ལྷ་ཤིང་ཐམས་ཅད་རབ་<line/>
ཏུ་རྒྱས་པར་བྱེད་པའི་འོད་ཀྱི་རྣམ་པར་ཐར་པ་ནི། དགའ་བ་དང་སྨོན་ལམ་དང་མོས་པ་རྒྱ་ཆེན་པོའི་འོད་ཅེས་བྱའོ། །མཚན་མོའི་ལྷ་ཀུན་ནས་སྐྱོང་ཞིང་སྲུང་བའི་དཔལ་གྱི་རྣམ་<line/>
</page>
<page index="101" id="51B">པར་ཐར་པ་ནི། སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་དགེ་བའི་རྩ་བ་ཡང་དག་པར་བརྗོད་པ་ཞེས་བྱའོ། །མཚན་མོའི་ལྷ་དགེ་བ་ཐམས་ཅད་ཀྱིས་དགའ་བར་རྩེ་བ་ལ་<line/>
དབང་བསྒྱུར་བའི་རྣམ་པར་ཐར་པ་ནི། བྱམས་པ་མཐའ་ཡས་པས་འགྲོ་བ་ཡོངས་སུ་སྐྱོབ་པ་ཞེས་བྱའོ། །མཚན་མོའི་ལྷ་མདུད་པར་འཛིན་པ་ཐམས་ཅད་ཞི་བར་བྱ་བས་དབང་པོ་རབ་<line/>
ཏུ་དགའ་བའི་རྣམ་པར་ཐར་པ་ནི། སྙིང་རྗེའི་སྒོ་ནས་ཆར་འབེབས་པའི་རྒྱན་ཅེས་བྱའོ། །མཚན་མོའི་ལྷ་དགེ་བའི་བསོད་ནམས་འབྱུང་བའི་དཔལ་སྟོན་པའི་རྣམ་པར་ཐར་པ་ནི། འགྲོ་<line/>
བ་ཐམས་ཅད་ཀྱི་བསམ་པ་ཡོངས་སུ་ཚིམ་པར་བྱ་བས་ཀུན་ཏུ་རྒྱས་པར་འགེངས་པ་ཞེས་བྱའོ། །དེ་ནས་མཚན་མོའི་ལྷ་དཔལ་དྲི་མ་མེད་ཅིང་ཀུན་ནས་ཟབ་པའི་འོད་ཀྱིས་སངས་རྒྱས་ཀྱི་<line/>
བྱིན་གྱི་རླབས་ཀྱིས་མཚན་མོའི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་སྤྱོད་ཡུལ་ཤིན་ཏུ་ཡངས་<line/>
ལ་ལྟོས༑ ༑སྟོང་པ་ཞི་བ་ནམ་མཁའི་མཚན་ཉིད་དེ། །དགའ་བ་རྒྱ་མཚོ་རྣམ་པར་སྦྱངས་བྱས་ཤིང༌། །རྒྱལ་བ་དྲི་མེད་ཕྱོགས་སུ་རྣམ་པར་མཛེས། །ཐུབ་པ་འཇིག་རྟེན་ཀུན་བལྟ་དཀའ་བ་<line/>
སྟེ༑ ༑བསྐལ་པ་རྒྱ་མཚོ་དག་ན་བར་འགའ་སྣང༌། །ཐུགས་རྗེས་ཀུན་ཏུ་རྒྱས་བྱས་མགོན་པོ་བྱུང༌། །འགྲོ་བ་ལྟ་བའི་ལྷ་ཡིས་འདི་མཐོང་ངོ༌། །འདྲེན་པ་འགྲོ་བའི་སྐྱབས་སུ་གྱུར་པ་སྟེ།།<line/>
</page>
<page index="102" id="52A">༄༅། །འགྲོ་བ་དག་ནི་མངོན་དུ་ཀུན་ན་སྣང༌། །ལམ་གྱི་རྒྱུད་ནི་ཐམས་ཅད་རྣམ་པར་སྦྱོང༌། །སྐྱོབ་པའི་མདངས་ཀྱི་དཔལ་ནི་འདི་ལ་སེམས། །དགའ་བ་རྒྱ་<line/>
མཚོ་བསམ་གྱིས་མི་ཁྱབ་པ། །རབ་ཏུ་ཡངས་པ་སྔོན་ཆད་བསྒོམས་པས་ན། །དེ་ཕྱིར་རྒྱལ་བ་འཇིག་རྟེན་བལྟ་ན་མཛེས། །ཞི་དབྱངས་མཚན་མོའི་ལྷས་ནི་འདི་མཐོང་ངོ༌། །སངས་<line/>
རྒྱས་སྤྱོད་ཡུལ་བསམ་གྱིས་མི་ཁྱབ་སྟེ། །ཕྱོགས་རྣམས་བཀང་ཞིང་ཞི་བའི་འབྲུག་སྒྲ་སྒྲོག། སེམས་ཅན་བསམ་པ་རྒྱ་ཆེན་རྣམ་པར་སྤྱོད། །མཚན་མོ་འབྱུང་བའི་དཔལ་ནི་<line/>
འདི་ལ་དགའ། །དེ་བཞིན་གཤེགས་པ་འགྲོ་བའི་བསོད་ནམས་སྐྱེད། །བསོད་ནམས་དཀྱིལ་འཁོར་རྣམ་པར་ཡངས་པ་སྟོན། །དྲི་མེད་ཞི་བའི་ས་ཡང་སྟོན་མཛད་དེ། །འདི་ལ་<line/>
རྒྱས་པའི་འོད་ནི་རབ་ཏུ་འཇུག །སངས་རྒྱས་འཕྲུལ་གྱིས་ཕྱོགས་རྣམས་རབ་བཀང་སྟེ། །སེམས་ཅན་ཐམས་ཅད་རྣམ་པར་འདུལ་བ་སྟོན། །ཐམས་ཅད་གཟུགས་སུ་སངས་<line/>
རྒྱས་འཇིག་རྟེན་སྣང༌། །མཚན་མོའི་ལྷ་ནི་དཔལ་གྱིས་འདི་མཐོང་ངོ༌། །འདྲེན་པས་སེམས་ཀྱི་སྐད་ཅིག་ཀུན་ལ་སྣང༌། །བྱམས་པ་རྒྱ་མཚོའི་ཚུལ་རྣམས་རྣམ་སྦྱངས་ཏེ། །འཇིག་<line/>
རྟེན་ཐམས་ཅད་མ་ལུས་རྒྱས་པར་མཛད། །བསོད་ནམས་བརྩེ་བ་མཚན་མོའི་ལྷས་མཐོང་ངོ༌། །སེམས་ཅན་གཏི་མུག་ཐིངས་པོས་འཁྲུགས་པ་དང༌། །གཏུམ་སེམས་འཁོན་<line/>
</page>
<page index="103" id="52B">འཛིན་དམ་པོས་བསྒྲིགས་གཟིགས་ཤིང༌། །ཐུགས་རྗེ་བསྐྱེད་ནས་རྒྱལ་བ་བྱུང་བར་གྱུར། །འཁོན་འཛིན་ཞི་བ་མཚན་མོའི་ལྷ་དགའ་འོ། །སེམས་ཅན་ཀུན་གྱི་བསམ་པ་རྫོགས་<line/>
བྱས་ཤིང༌། །མགོན་པོ་སྔོན་ཆད་སྤྱོད་པ་སྤྱད་པས་ན། །དེ་ཕྱིར་རྒྱལ་བ་ཡོན་ཏན་མཚན་རྒྱས་སོ། །བསོད་ནམས་ལྟ་བའི་བདག་པོའི་སྤྱོད་ཡུལ་ཡིན། །དེ་ལ་ཕྱོགས་ཀྱི་ལྷ་ཕྱོགས་<line/>
ཀྱི་དབྱིངས་ན་རབ་ཏུ་གནས་ཤིང་ཀུན་ཏུ་རྒྱས་པར་འགེངས་པའི་རྣམ་པར་ཐར་པ་ནི། ཀུན་ཏུ་སྐྱོབ་པས་འགྲོ་བའི་རྒྱན་བྱེད་པ་ཞེས་བྱའོ། །ཕྱོགས་ཀྱི་ལྷ་མཉམ་པ་ཉིད་ལ་མངོན་དུ་<line/>
ལྟ་བའི་རྣམ་པར་ཐར་པ་ནི། དགོས་པ་ཐམས་ཅད་དང་རྫུ་འཕྲུལ་གྱི་ཚོགས་ཀྱི་འོད་ཅེས་བྱའོ། །ཕྱོགས་ཀྱི་ལྷ་སྣང་བ་སྤྱོད་པའི་རྒྱན་གྱི་རྣམ་པར་ཐར་པ་ནི། ཆགས་པའི་མུན་པ་<line/>
ཐམས་ཅད་རྣམ་པར་སེལ་བའི་སྣང་བས་དགའ་བ་དང་བདེ་བ་འབྱུང་བ་ཞེས་བྱའོ། །ཕྱོགས་ཀྱི་ལྷ་ཀུན་ཏུ་རྒྱུ་ཞིང་རྗེས་སུ་འབྲང་བའི་རྣམ་པར་ཐར་པ་ནི། ཐམས་ཅད་ཀྱི་རྗེས་སུ་<line/>
སོང་བའི་སངས་རྒྱས་ཀྱི་ཡོན་ཏན་རྗེས་སུ་དྲན་པ་དོན་ཡོད་པ་སྟོན་པ་ཞེས་བྱའོ། །ཕྱོགས་ཀྱི་ལྷ་རྨོངས་པ་བྱེད་པའི་གཙུག་ཡོངས་སུ་གྲུབ་པའི་རྣམ་པར་ཐར་པ་ནི། འགྲོ་བ་ཐམས་<line/>
ཅད་ཀྱི་མིང་གི་ཕྱོགས་ཀྱི་འཁོར་ལོ་ལ་རྣམ་པར་ལྟ་བའི་འོད་ཅེས་བྱའོ། །ཕྱོགས་ཀྱི་ལྷ་ནམ་མཁའི་རྒྱུད་ཀུན་ཏུ་སྤྱོད་པའི་རྣམ་པར་ཐར་པ་ནི། སྒྲ་དབྱངས་ཡིད་དུ་འོང་བ་ཐམས་<line/>
</page>
<page index="104" id="53A">༄༅། །ཅད་མྱོང་བར་བྱེད་པས་དགའ་བ་རྣམ་པར་སྒོམ་པ་ཞེས་བྱའོ། །ཕྱོགས་ཀྱི་ལྷ་རྣམ་པར་དཔྱོད་པའི་སྤྲིན་རྒྱ་ཆེན་པོའི་རྒྱལ་མཚན་གྱི་རྣམ་པར་ཐར་པ་ནི། ཀླུའི་<line/>
སྤྲིན་འབྱུང་བ་དཀའ་བ་སྦྱོར་བ་ཞེས་བྱའོ། །ཕྱོགས་ཀྱི་ལྷ་མིག་ཐ་དད་པ་མེད་པའི་གཙུག་ཕུད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་ལས་ཐ་དད་པ་མེད་པ་ལ་ཡང་དག་<line/>
པར་ལྟ་བའི་བདག་པོའི་རྒྱན་ཅེས་བྱའོ། །ཕྱོགས་ཀྱི་ལྷ་འཇིག་རྟེན་གྱི་བྱ་བ་ཀུན་ནས་སྤྱོད་པའི་རྣམ་པར་ཐར་པ་ནི། སྐྱེ་བ་སྣ་ཚོགས་དང༌། ལས་རྣམ་པ་ཐ་དད་པ་ལ་རྣམ་པར་ལྟ་<line/>
བ་ཞེས་བྱའོ། །ཕྱོགས་ཀྱི་ལྷ་ཕྱོགས་སུ་རྣམ་པར་ལྟ་བའི་ཕྲེང་བའི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་དགོས་པའི་ཕ་རོལ་ཏུ་ཕྱིན་པར་བྱ་བས་རབ་ཏུ་དགའ་<line/>
བ་རྩོམ་པ་འབྱུང་བ་ཞེས་བྱའོ། །དེ་ནས་ཕྱོགས་ཀྱི་ལྷ་ཕྱོགས་ཀྱི་དབྱིངས་ན་རབ་ཏུ་གནས་ཤིང་ཀུན་ཏུ་རྒྱས་པར་འགེངས་པས་སངས་རྒྱས་ཀྱི་མཐུས་ཕྱོགས་ཀྱི་ལྷའི་འཁོར་གྱི་<line/>
དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འགྲོ་བ་ཐམས་ཅད་ཡོངས་སུ་སྨིན་བྱའི་ཕྱིར། །སངས་རྒྱས་རང་བྱུང་འཇིག་<line/>
རྟེན་སྤྱོད་པ་བྱུང༌། །ཐམས་ཅད་མཁྱེན་པར་ཡོངས་སུ་སྨིན་བྱའི་ཕྱིར། །ཆོས་ཀྱི་ཕྱོགས་ལ་རབ་ཏུ་འཇུག་པ་སྟོན། །རྫུ་འཕྲུལ་སྟོབས་ནི་འགྲོ་བ་ཀུན་དང་མཉམ། །རྣམ་པ་དུ་མ་<line/>
</page>
<page index="105" id="53B">སེམས་ཅན་བསམ་པ་སྟོན། །རྒྱལ་བ་མཐོང་བས་འགྲོ་བའི་སྡུག་བསྔལ་འགྲོལ། །ཀུན་ཏུ་མངོན་པར་ལྟ་བའི་སྤྱོད་ཡུལ་ལོ། །སེམས་ཅན་རྒྱ་མཚོ་མུན་པས་བསྒྲིབས་པ་ལ། །སངས་<line/>
རྒྱས་ཆོས་ཀྱི་སྒྲོན་མ་སྣང་བ་སྟོན། །རྣམ་པར་སྣང་བའི་སངས་རྒྱས་འོད་ཀྱང་མཐོང༌། །སྣང་བ་སྤྱོད་པ་རྣམ་ཐར་འདི་ལ་དགའ། །ཆོས་ཀྱི་འཁོར་ལོ་ཐམས་ཅད་ཀུན་ཏུ་བསྐོར། །སེམས་<line/>
ཅན་ཉོན་མོངས་ཞི་མཛད་ཐོགས་པ་མེད། །དབྱངས་ཀྱི་ཡན་ལག་ཐམས་ཅད་ཡོངས་སུ་རྒྱས། །ཀུན་ནས་འཁྱིལ་བའི་དཔལ་གྱིས་རབ་ཏུ་འཐོབ། །འགྲོ་བའི་མིང་གི་འཁོར་ལོ་ཇི་སྙེད་<line/>
པ༑ ༑སངས་རྒྱས་མཚན་གྱིས་དེ་དག་ཐམས་ཅད་འཐོན། །སེམས་ཅན་རྣམས་ཀྱི་གཏི་མུག་རྣམ་པར་ཟློག །འདི་ནི་གཏི་མུག་རྣམ་དག་སྤྱོད་ཡུལ་ལོ། །སངས་རྒྱས་མངོན་སུམ་སེམས་<line/>
ཅན་གང་འགྲོ་བ། །དེ་དག་ཐམས་ཅད་སངས་རྒྱས་གསུང་སྙན་ཉན། །དགའ་བ་རྒྱ་ཆེན་ཤིན་ཏུ་ཡངས་པ་འཐོབ། །འདི་ནི་ནམ་མཁའི་རྒྱུད་ཀྱི་རྣམ་ཐར་ཏོ། །སྐད་ཅིག་སེམས་རྒྱུད་ཀུན་ལ་ཚད་<line/>
མེད་པའི། །ཆོས་ཀྱི་སྤྲིན་ཆར་རྒྱལ་བ་འབེབས་པ་མཛད། །འགྲོ་བའི་ཉོན་མོངས་ཐམས་ཅད་རབ་ཏུ་འཇིལ། །འདི་ལ་སྤྲིན་གྱི་རྒྱལ་མཚན་ལྷ་འཇུག་གོ །སེམས་ཅན་ཀུན་གྱི་རྒྱ་<line/>
མཚོའི་ལས་རྣམས་ཀུན། །སངས་རྒྱས་རྣམ་པ་གཞན་མིན་ཡང་དག་སྟོན། །སེམས་ཅན་ཉོན་མོངས་ལས་ལས་རབ་ཏུ་བཀྲོལ། །འཇིག་རྟེན་བྱ་བ་སྤྱོད་བདག་སྤྱོད་ཡུལ་ལོ། །སངས་<line/>
</page>
<page index="106" id="54A">༄༅། །རྒྱས་སྔོན་ཆད་སྤྱད་པ་སྤྱོད་པའི་ཚེ། །སེམས་ཅན་དོན་དུ་ཐུགས་རྗེ་རབ་བསྐྱེད་དེ། །ཕ་རོལ་ཕྱིན་པ་ཐམས་ཅད་རྒྱས་པར་བཀང༌། །སྣ་ཚོགས་ཕྲེང་བའི་འོད་<line/>
ནི་འདི་ལ་དགའ། །ཕྱོགས་རྣམས་སེམས་ཅན་རྒྱལ་བས་སྣང་མཛད་པས། །བསམ་པ་རྒྱ་མཚོ་རྣམ་པ་སྣ་ཚོགས་ཀྱིས། །དེ་དག་མཐའ་ཡས་ཕྱོགས་ཀྱི་ཆོས་འཇུག་གོ། མིག་བཟང་<line/>
གཙུག་ཕུད་ཚུལ་འདིར་རབ་ཏུ་འཇུག །དེ་ལ་ནམ་མཁའི་ལྷ་ཀུན་ནས་སྣང་བ་དྲི་མ་མེད་པའི་འོད་ཀྱི་རྣམ་པར་ཐར་པ་ནི། འགྲོ་བ་རྒྱ་མཚོ་མཐའ་ཡས་པའི་བསམ་པ་ལ་རྣམ་པར་<line/>
ལྟ་བ་ཞེས་བྱའོ། །ནམ་མཁའི་ལྷ་མཐའ་ཡས་ཤིང་ཟབ་པ་ཀུན་ཏུ་རྒྱས་པར་བྱེད་པའི་རྣམ་པར་ཐར་པ་ནི། ཆོས་ཀྱི་དབྱིངས་རྒྱ་ཆེན་པོ་དང༌། སངས་རྒྱས་ཀྱི་ཡེ་ཤེས་ཟབ་མོ་<line/>
ལ་ཡང་དག་པར་འཇུག་པ་ཞེས་བྱའོ། །ནམ་མཁའི་ལྷ་རླུང་ཀུན་ནས་འབྱུང་བའི་དཔལ་གྱི་རྣམ་པར་ཐར་པ་ནི། ཡུལ་མཐའ་ཡས་པ་རྣམ་པར་སྒོམ་པའི་མཚན་ཉིད་ཀྱི་ལུས་<line/>
ཞེས་བྱའོ། །ནམ་མཁའི་ལྷ་སྒྲིབ་པ་ཐམས་ཅད་དང་མི་གནས་པའི་དཀྱིལ་འཁོར་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ལས་དང་ཉོན་མོངས་པའི་སྒྲིབ་པ་ཡོངས་<line/>
སུ་སྦྱངས་པའི་རྒྱན་ཅེས་བྱའོ། །ནམ་མཁའི་ལྷ་རྒྱ་ཆེན་པོ་ཀུན་ཏུ་གནོན་པ་སྣ་ཚོགས་ཀྱི་གཙུག་བུད་ཀྱི་རྣམ་པར་ཐར་པ་ནི། འགྲོ་བ་རྒྱ་མཚོ་རྒྱ་ཆེན་པོ་ལ་རྣམ་པར་ལྟ་ཞིང་<line/>
</page>
<page index="107" id="54B">རྣམ་པར་སྤྱོད་པ་ཞེས་བྱའོ། །ནམ་མཁའི་ལྷ་འོད་ཟེར་སྣང་བའི་འོད་ཐོགས་པ་མེད་པའི་རྣམ་པར་ཐར་པ་ནི། འགྲོ་བ་ལོག་པར་ལྷུང་བ་ཐམས་ཅད་སྙིང་རྗེའི་འོད་ཀྱིས་སྐྱོབ་པ་ཞེས་<line/>
བྱའོ། །ནམ་མཁའི་ལྷ་སྟོབས་ཀྱི་རྒྱུན་ཐོགས་པ་མེད་པའི་དཔལ་གྱི་རྣམ་པར་ཐར་པ་ནི། བསོད་ནམས་ཐམས་ཅད་ཀྱི་སྟོབས་དང་དགའ་བ་བསྡུ་བ་ལ་ཡང་དག་པར་གཞོལ་བ་ཞེས་<line/>
བྱའོ༑ ༑ནམ་མཁའི་ལྷ་ཕྱོགས་དྲི་མ་མེད་པར་སྣང་བའི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་དྲི་མ་མེད་པའི་སེམས་ཀྱིས་སྒྲིབ་པ་རྣམ་པར་ཟློག་པར་གནས་པའི་དབང་<line/>
པོ་ཞེས་བྱའོ། །ནམ་མཁའི་ལྷ་དབྱངས་ཤིན་ཏུ་འཕགས་ཤིང་ཟབ་པའི་རྣམ་པར་ཐར་པ་ནི། ཡེ་ཤེས་ཀྱི་དཀྱིལ་འཁོར་གྱི་འོད་རབ་ཏུ་འཕགས་པས་ཕྱོགས་ཀུན་ཏུ་རྣམ་པར་ལྟ་<line/>
བ་ཞེས་བྱའོ། །ནམ་མཁའི་ལྷ་ཕྱོགས་བཅུར་མངོན་དུ་སྟོན་པའི་འོད་ཀྱི་རྣམ་པར་ཐར་པ་ནི། སྒོ་ཐམས་ཅད་ནས་ཕྱོགས་ཐམས་ཅད་དུ་འཕོ་བ་མེད་པའི་དཀྱིལ་འཁོར་ཅེས་བྱའོ། །<line/>
དེ་ནས་ནམ་མཁའི་ལྷ་ཀུན་ནས་སྣང་བ་དྲི་མ་མེད་པའི་འོད་ཀྱིས་སངས་རྒྱས་ཀྱི་མཐུས་ནམ་མཁའི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་ཚེ་<line/>
ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་སྤྱན་ནི་རྒྱ་ཆེན་ཡངས་པ་ཡིས། །སེམས་ཅན་རྒྱ་མཚོ་མ་ལུས་ཀུན་གཟིགས་ཏེ། །འགྲོ་བ་ཀུན་ལ་མངོན་པར་རབ་ཏུ་བཞུགས།།<line/>
</page>
<page index="108" id="55A">༄༅། །སངས་རྒྱས་དྲི་མེད་ནམ་མཁའ་རབ་ཏུ་འདྲ། །སངས་རྒྱས་སྐུ་ཡི་རྒྱ་ཆེན་འོད་ཀྱི་རྣམས། །ཕྱོགས་བཅུའི་འགྲོ་ཀུན་ཁྱབ་ཅིང་རྣམ་པར་མཛེས། །ཐམས་<line/>
ཅད་ཕྱོགས་སུ་མངོན་པར་རབ་ཏུ་གནས། །ཀུན་ཏུ་རྒྱས་པའི་འོད་ཀྱིས་འདི་མཐོང་ངོ༌། །རྒྱལ་བ་ནམ་མཁའི་མཚན་ཉིད་འབྱུང་བ་མེད། །འདི་ལ་གཟུང་བ་སྣང་བ་གང་ཡང་<line/>
མེད༑ ༑ཐོགས་པ་མེད་ཅིང་རང་བཞིན་མེད་པ་སྟེ། །རླུང་གི་འོད་ཀྱིས་རྣམ་ཐར་འདི་མཐོང་ངོ༌། །བསྐལ་པ་རྒྱ་མཚོ་བརྒྱ་ཕྲག་མང་པོར་ཡང༌། །སངས་རྒྱས་སེམས་ཅན་སྒྲིབ་པ་<line/>
སེལ་བར་མཛད། །ལམ་ཡངས་རྣམ་པར་ཐར་པ་རབ་ཏུ་སྟོན། །འདི་ནི་དཔའ་བོ་དཀྱིལ་འཁོར་འོད་ཀྱི་འོ། །སྔོན་ཆད་སངས་རྒྱས་བྱང་ཆུབ་སྤྱོད་པའི་རྣམས། །འགྲོ་བ་ཀུན་ལ་<line/>
ཕན་དང་བདེ་དོན་དུ། །ཇི་ལྟར་བྱུང་བ་དེ་དག་བདག་གིས་མཐོང༌། །འདི་ནི་སྣ་ཚོགས་གཙུག་ཕུད་སྤྱོད་ཡུལ་ལོ། །འཁོར་བ་རྒྱ་མཚོ་ཀུན་ཏུ་རྒྱུ་བ་ཡི། །སེམས་ཅན་ལོག་<line/>
པར་ལྷུང་ཞིང་འཁོར་བ་ལ། །སངས་རྒྱས་འོད་ནི་སྡུག་བསྔལ་ཞི་བའི་རྒྱུ། །སྣང་བའི་འོད་ཀྱིས་རྣམ་ཐར་འདི་མཐོང་ངོ༌། །བསོད་ནམས་དགེ་བ་ཐམས་ཅད་སྙིང་པོ་སྟེ། །<line/>
ཆགས་མེད་སྟོབས་དང་ཡེ་ཤེས་རྒྱ་ཆེན་མཁྱེན། །འགྲོ་བ་ཐམས་ཅད་བསོད་ནམས་ཞིང་གྱུར་པ། །སངས་རྒྱས་དེ་ལྟར་ཆགས་མེད་སྟོབས་སེམས་སོ། །མུན་པ་སྟུག་<line/>
</page>
<page index="109" id="55B">པོའི་སྤྱོད་ཡུལ་རྣམ་རྒྱུ་བའི། །སེམས་ཅན་སྒྲིབ་པས་རབ་ཏུ་བློང་བ་ལ། །དེ་བཞིན་གཤེགས་པ་སྣང་བ་རབ་འགྱེད་དེ། །དྲི་མེད་ཕྱོགས་སྣང་ལྷས་ནི་དེ་མཐོང་ངོ༌། །སངས་རྒྱས་<line/>
ཡེ་ཤེས་ཤིན་ཏུ་འཕགས་པ་ཡི། །མཐའ་དང་དབུས་ཡང་དམིགས་པར་མི་རུང་སྟེ། །ཞིང་ཀུན་འགྲོ་ལ་མངོན་པར་འོད་ཀྱང་སྣང༌། །ཟབ་མོའི་འོད་ཀྱིས་དེ་ལྟར་སངས་རྒྱས་མཐོང༌། །<line/>
ཕྱོགས་རྣམས་རྒྱ་མཚོ་ཀུན་ན་སྤྱོད་པ་ཡི། །སེམས་ཅན་ཐམས་ཅད་ཡོངས་སུ་དགྲོལ་བའི་ཕྱིར། །སངས་རྒྱས་སྨོན་ལམ་རྒྱ་ཆེན་ཤིན་ཏུ་ཡངས། །མངོན་པར་ལྟ་བས་རྣམ་ཐར་<line/>
འདི་མཐོང་ངོ༌། །དེ་ལ་རླུང་གི་ཕུང་པོའི་ལྷ་ཆགས་པ་མེད་པར་འགྲོ་བའི་འོད་ཀྱི་རྣམ་པར་ཐར་པ་ནི། འཇིག་རྟེན་གྱི་བྱ་བ་ཐམས་ཅད་སངས་རྒྱས་ཀྱི་ཆོས་སུ་ཡང་དག་པར་འཇུག་<line/>
པ་ཞེས་བྱའོ། །རླུང་གི་ལྷ་ཀུན་ཏུ་རྒྱས་པར་འབྱུང་བའི་མཐུའི་དཔལ་གྱི་རྣམ་པར་ཐར་པ་ནི། སངས་རྒྱས་མཆོད་པའི་ཡུལ་མཐའ་ཡས་པ་རྒྱ་ཆེན་པོ་མངོན་པར་སྒྲུབ་པ་སྟོན་པ་<line/>
ཞེས་བྱའོ། །རླུང་གི་ལྷ་ཀུན་ཏུ་རེག་པར་བྱེད་པའི་སྤྲིན་གྱི་རྒྱལ་མཚན་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ནད་རབ་ཏུ་ཞི་བར་བྱེད་པ་ཞེས་བྱའོ། །རླུང་གི་ལྷ་རྒྱན་<line/>
ཡིད་དུ་འོང་ཞིང་བཟང་བའི་འོད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་སྒྲིབ་པའི་རི་འཇོམས་པའི་དགེ་བའི་རྩ་བ་རབ་ཏུ་འབྱུང་བ་ཞེས་བྱའོ། །རླུང་གི་ལྷ་ཆུ་དྲག་པོའི་སྙིང་<line/>
</page>
<page index="110" id="56A">༄༅། །པོ་སྐེམ་པའི་རྣམ་པར་ཐར་པ་ནི། བདུད་ཀྱི་འཁོར་ལོ་སྒོ་ཀུན་ནས་འཇོམས་པ་ཞེས་བྱའོ། །རླུང་གི་ལྷ་སྒྲ་ཆེན་པོས་འགྲོ་བའི་དབྱངས་ཀྱི་རྣམ་པར་<line/>
ཐར་པ་ནི། སེམས་ཅན་མཐའ་ཡས་པའི་འཇིགས་པ་རྣམ་པར་ཟློག་ཅིང་ཞི་བར་བྱེད་པ་ཞེས་བྱའོ། །རླུང་གི་ལྷ་ཤིང་གི་རྩེ་མོའི་མེ་ཏོག་རབ་ཏུ་འཕྱང་བའི་གཙུག་ཕུད་ཀྱི་རྣམ་<line/>
པར་ཐར་པ་ནི། ཆོས་ཐམས་ཅད་ཀྱི་ཚུལ་ཐ་དད་པ་མེད་པར་ཡང་དག་པར་ཤེས་པ་རྒྱ་མཚོ་ལ་འཇུག་པ་ཞེས་བྱའོ། །རླུང་གི་ལྷ་ཐོགས་པ་མེད་པར་ཕྱོགས་ཀུན་ཏུ་རྒྱས་པར་འགྲོ་བའི་རྣམ་<line/>
པར་ཐར་པ་ནི། འགྲོ་བ་ཐམས་ཅད་མཉམ་པར་དགོད་པའི་ཚུལ་གྱིས་འདུལ་བའི་སྙིང་པོ་ཞེས་བྱའོ། །རླུང་གི་ལྷ་རླུང་གི་ཕུང་པོ་རྣམ་པ་སྣ་ཚོགས་འབྱུང་བའི་སྤྲིན་གྱི་དཀྱིལ་<line/>
འཁོར་གྱི་རྣམ་པར་ཐར་པ་ནི། བསམ་གཏན་གྱི་སྒོ་རབ་ཏུ་ཞི་བའི་ཤུགས་ཀྱིས་གཏི་མུག་རབ་ཏུ་ཞི་བར་བྱེད་པ་ཞེས་བྱའོ། །རླུང་གི་ལྷ་འཇིག་རྟེན་ཐམས་ཅད་ཀྱི་མུན་པ་ཀུན་<line/>
ནས་སྣང་བར་བྱེད་པའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་སྤྱོད་པའི་རྗེས་སུ་བསྙེགས་པས་ཐོགས་པ་མེད་པའི་རྒྱན་ཅེས་བྱའོ། །དེ་ནས་རླུང་གི་ལྷ་ཆགས་པ་མེད་<line/>
པར་འགྲོ་བའི་འོད་ཀྱིས་སངས་རྒྱས་ཀྱི་མཐུས་རླུང་གི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བ་<line/>
</page>
<page index="111" id="56B">ཀུན་གྱི་ཆོས་ཉིད་ཟབ་མོ་འཛིན་པ་སྟེ། །ཆགས་མེད་ཐམས་ཅད་ཚུལ་གྱིས་དེ་ལ་འཇུག །འགྲོ་བ་ཀུན་ལ་སངས་རྒྱས་མངོན་དུ་བཞུགས། །དེ་ནི་མཚན་མེད་གཟུགས་བརྙན་ཡོད་པ་<line/>
མིན༑ ༑སངས་རྒྱས་ཐམས་ཅད་མཐུ་ལ་རྣམ་པར་ལྟོས། །བྱང་ཆུབ་སྤྱད་པ་མཐའ་ཡས་སྤྱོད་པའི་ཚེ། །སྐད་ཅིག་གཅིག་གིས་སངས་རྒྱས་མཆོད་ཅིང་བསྟོད། །དེ་ལ་རྒྱས་བྱེད་འོད་ཀྱི་ལྷ་<line/>
འཇུག་གོ །སངས་རྒྱས་བསམ་གྱིས་མི་ཁྱབ་འགྲོ་བའི་མགོན། །ཚུལ་རྣམས་ཀུན་གྱིས་སྦྱོར་བ་ཆུད་ཟ་མེད། །སྡུག་བསྔལ་ཀུན་ལས་སེམས་ཅན་མ་ལུས་སྐྱོབ། །རྒྱལ་མཚན་རེག་<line/>
པས་རྣམ་ཐར་འདི་མཐོང་ངོ༌། །འགེབས་དང་སྒྲིབ་པ་ཤིན་ཏུ་སྟུག་པོ་ཡི། །མི་བདེས་བསྒྲིབས་ཤིང་བསོད་ནམས་མེད་པ་ཡི། །སེམས་ཅན་སྡུག་བསྔལ་ཀུན་ལས་མ་ལུས་བཀྲོལ།།<line/>
རྒྱན་གྱིས་བརྒྱན་པའི་ལྷས་ནི་འདི་མཐོང་ངོ༌། །རྒྱལ་བའི་རྫུ་འཕྲུལ་རྣམ་པར་འཕྲུལ་ལ་ལྟོས། །རྣམ་པ་ཀུན་གྱིས་བདུད་རྣམས་ཤིན་ཏུ་འཇོམས། །ཚུལ་གྱིས་འདུལ་བ་དེ་ལ་རབ་ཏུ་<line/>
སྒྲོག །གཟི་བརྗིད་དྲག་པོའི་མཐུས་ནི་འདི་མཐོང་ངོ༌། །རྒྱལ་བའི་བ་སྤུའི་སྒོ་རྣམས་ཐམས་ཅད་ནས། །འགྲོ་བ་ཀུན་འགེངས་སྒྲ་ཡི་དབྱངས་འབྱུང་བ། །དེ་དག་སྡུག་བསྔལ་འཇིགས་<line/>
པ་ཐམས་ཅད་མེད། །འདི་ནི་སྒྲ་སྒྲོག་ལྷ་ཡིས་རབ་ཏུ་ཤེས། །འགྲོ་བ་ཀུན་མཉམ་རྒྱ་མཚོའི་ཞིང་རྣམས་སུ། །སོ་སོ་ཡང་དག་རིག་པས་བདེར་གཤེགས་སོ། །མཐའ་ཡས་བསྐལ་པར་<line/>
</page>
<page index="112" id="57A">༄༅། །རང་བྱུང་ཡང་དག་སྟོན། །ཤིང་གི་གཙུག་ཕུད་འཕྱང་བ་དེ་ལ་འཇུག །རྒྱལ་བའི་ཡེ་ཤེས་ཐབས་རྣམས་ཀུན་སྒོ་ནས། །ཀུན་ཏུ་ཆགས་ཤིང་ཐོགས་པ་<line/>
མེད་པ་སྟེ། །སྤྱོད་ཡུལ་གཞལ་ཡས་ཀུན་ཏུ་མཐའ་ཡང་མེད། །འདི་ནི་ཆགས་མེད་འགྲོ་བའི་རྣམ་ཐར་ཏོ། །རྒྱལ་བའི་སྤྱོད་ཡུལ་མཐའ་ཡས་དག་ལ་ལྟོས། །རབ་ཞི་སྐུ་མངའ་<line/>
མཚན་མེད་སངས་རྒྱས་ཏེ། །ཐབས་སྒོ་ཀུན་ནས་འོན་ཀྱང་རབ་ཏུ་སྣང༌། །ཕུང་པོ་སྣ་ཚོགས་བདག་པོའི་རྣམ་ཐར་ཏོ། །མི་མགོན་བསྐལ་པ་མཐའ་ཡས་སྤྱོད་པའི་ཚེ། །དེ་འདྲའི་<line/>
ཆོས་ཀྱིས་འགྲོ་ཀུན་ཚིམ་མཛད་པས། །ཐམས་ཅད་སྟོབས་ལ་སངས་རྒྱས་རབ་ཏུ་བཞུགས། །འཇིག་རྟེན་སྟོབས་འཛིན་ལྷ་ཡིས་འདི་མཐོང་ངོ༌། །དེ་ལ་མེའི་ལྷ་གཟི་བརྗིད་འབར་<line/>
ཞིང་འཕྲོ་བའི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་མོངས་པའི་དབའ་རླབས་ཐམས་ཅད་དང༌། མུན་པ་ཐམས་ཅད་དང་མི་གནས་པ་ཞེས་བྱའོ། །མེའི་<line/>
ལྷ་ཀུན་ཏུ་འབར་ཞིང་འཕྲོ་བའི་རྒྱལ་མཚན་གྱི་དཀྱིལ་འཁོར་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་མོངས་པའི་དབའ་རླབས་དང༌། རབ་ཏུ་གདུང་བ་རྣམ་<line/>
པར་ཟློག་པ་ཞེས་བྱའོ། །མེའི་ལྷ་འོད་རྒྱ་ཆེན་པོས་ཕྱོགས་རྒྱས་པར་བྱེད་པའི་རྣམ་པར་ཐར་པ་ནི། བསོད་ནམས་ཀྱི་སྟོབས་མི་སྒུལ་བ་དང༌། སྙིང་རྗེ་བ་དང་བྱམས་པའི་<line/>
</page>
<page index="113" id="57B">སྙིང་པོ་ཞེས་བྱའོ། །མེའི་ལྷ་རྒྱལ་མཚན་གྱ་རྡུལ་གྱི་སྒོས་རྒྱས་པར་བྱེད་པའི་རྣམ་པར་ཐར་པ་ནི། ཉོན་མོངས་པའི་རྡུལ་གྱིས་གཡོག་པ་རྣམ་པར་སེལ་བ་ཞེས་བྱའོ། །མེའི་ལྷ་གཟི་བརྗིད་<line/>
མི་ཟད་པའི་གཙུག་ཕུད་ཀྱི་རྣམ་པར་ཐར་པ་ནི། ནམ་མཁའ་མཐའ་ཡས་པ་སྣང་བས་གསལ་བར་བྱེད་པའི་འོད་ཅེས་བྱའོ། །མེའི་ལྷ་དཀའ་ཐུབ་སྣ་ཚོགས་ཀྱི་མིག་གི་དཔལ་གྱི་རྣམ་<line/>
པར་ཐར་པ་ནི། དགེ་བ་དང་བསོད་ནམས་སྣ་ཚོགས་རྣམ་པར་སྣང་བའི་འོད་རབ་ཏུ་ཞི་བ་ཞེས་བྱའོ། །མེའི་ལྷ་ཕྱོགས་ཁྱིམ་དུ་གྱུར་པའི་རི་རབ་ཀྱི་སྤོའི་རྣམ་པར་ཐར་པ་ནི། འཇིག་རྟེན་<line/>
གྱི་རྒྱུད་ཐམས་ཅད་མེ་ལྟར་འབར་བའི་སེམས་ཅན་གྱི་སྡུག་བསྔལ་རབ་ཏུ་ཞི་བར་བྱེད་པ་ཞེས་བྱའོ། །མེའི་ལྷ་འོད་དྲག་ཤུལ་ཅན་གྱི་དབང་ཕྱུག་གི་རྣམ་པར་ཐར་པ་ནི། འཇིག་རྟེན་<line/>
ཐམས་ཅད་ལ་དབང་སྒྱུར་བའི་རྩོམ་པས་རབ་ཏུ་གནོན་པ་ཞེས་བྱའོ། །མེའི་ལྷ་མུན་པ་དང་རབ་རིབ་སེལ་ཅིང་ཕྱོགས་རྣམ་པར་སྣང་བར་བྱེད་པའི་རྣམ་པར་ཐར་པ་ནི། ཆགས་པར་<line/>
ལྟ་བའི་གཏི་མུག་ཐམས་ཅད་རྣམ་པར་སྤོང་བའི་འོད་སྣང་བ་ཞེས་བྱའོ། །མེའི་ལྷ་འོད་འཕྲོ་བའི་སྤྲིན་གྱི་དབང་ཕྱུག་གི་རྣམ་པར་ཐར་པ་ནི། ཆགས་པ་ཐམས་ཅད་ལ་མི་གནས་པའི་<line/>
སྟོབས་འབྱུང་བ་ཡང་དག་པར་སྒྲུབ་པའི་ང་རོ་ཞེས་བྱའོ། །དེ་ནས་མེའི་ལྷ་གཟི་བརྗིད་འབར་ཞིང་འཕྲོ་བའི་འོད་ཀྱིས་སངས་རྒྱས་ཀྱི་མཐུས་མེའི་ལྷའི་འཁོར་གྱི་དཀྱིལ་འཁོར་ཐམས་<line/>
</page>
<page index="114" id="58A">༄༅། །ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་བརྩོན་འགྲུས་སྟོབས་ལ་རྣམ་པར་ལྟོས། །བསྐལ་པ་བྱེ་བ་རྒྱ་ཆེན་<line/>
བསམ་ཡས་པར། །འགྲོ་བའི་དོན་དུ་ཕན་པ་རབ་བརྩམས་ཏེ། །སེམས་ཅན་ཀུན་གྱི་མུན་པ་རྣམ་པར་བསལ། །ཉོན་མོངས་དབའ་རླབས་ལྡན་པའི་འགྲོ་བ་རྣམས། །ལྟ་ལ་<line/>
གནས་ཤིང་གཏི་མུག་བསྒྲིབས་པ་ཡི། །ཉོན་མོངས་མེ་ནི་མགོན་པོས་ཞི་བར་མཛད། །དེ་ལ་རྒྱལ་མཚན་དཀྱིལ་འཁོར་རབ་ཏུ་དགའ། །རྒྱལ་བའི་སྤྱོད་ཡུལ་རྒྱ་ཆེན་བདག་<line/>
གིས་མཐོང༌། །ཕྱི་མའི་མཐའ་ཡི་བསྐལ་པ་རྒྱ་མཚོར་ཡང༌། །རྒྱལ་བའི་བྱིན་གྱིས་བརླབས་རྣམས་རབ་ཏུ་འཇུག །མཐོང་ནས་སྣང་བའི་འོད་ནི་རབ་ཏུ་དགའ། །རྒྱལ་བའི་བསོད་<line/>
ནམ་མི་ཟད་ནམ་མཁའ་བཞིན། །དེ་ཡི་མཐའ་ནི་ཀུན་ཏུ་མི་རྙེད་དེ། །རྒྱལ་བའི་ཐུགས་རྗེ་བསྐྱེད་དུ་ཡོང་མི་ནུས། །འདི་ལ་དཔལ་གྱི་སྤྲིན་སྒྲ་རབ་ཏུ་འཇུག །བསྐལ་པ་བྱེ་བར་<line/>
སྤྱད་པ་སྤྱོད་པའི་ཚེ། །ཆོས་ཚུལ་གང་རྣམས་བསྟན་པ་དེ་དག་གི །མཐའ་ནི་ནམ་ཡང་རྙེད་པར་སླ་བ་མིན། །རྣམ་ཐར་འདི་ནི་གཟི་བརྗིད་གཙུག་ཕུད་ཀྱིའོ། །ཕྱོགས་བཅུའི་<line/>
འཁོར་རྣམས་ཤིན་ཏུ་ཡངས་པ་དག །སངས་རྒྱས་མགོན་པོ་ཐམས་ཅད་མངོན་དུ་ལྟ། །འགྲོ་བ་ཀུན་ལ་ཐུབ་པ་རྣམ་པར་མཛེས། །འདི་ལ་དཀའ་ཐུབ་འོད་འཕྲོ་དཔལ་འཇུག་<line/>
</page>
<page index="115" id="58B">གོ །འགྲོ་བ་ཀུན་ན་ཐུབ་པ་རབ་ཏུ་འཕགས། །ཁང་ཁྱིམ་ཐམས་ཅད་དག་ན་བཞུགས་པར་སྣང༌། །རྣམ་པར་ཡངས་པའི་ཆོས་ཀྱི་ཆར་ཡང་འབེབས། །འདི་ནི་ཕྱོགས་སྣང་བྱེད་པའི་<line/>
སྤྱོད་ཡུལ་ལོ། །རྒྱལ་བ་ཉིད་ཀྱི་ཆོས་རྣམས་ཟབ་པ་སྟེ། །ཐམས་ཅད་ཆོས་ཀྱི་འགྲོ་བར་རང་བྱུང་ཞིང༌། །ངོ་བོ་ཉིད་ཀྱི་ཆོས་ཉིད་སྟོན་པ་མཛད། །དེ་ལ་དྲག་ཤུལ་འོད་ནི་རབ་ཏུ་དགའ། །<line/>
ལྟ་བའི་མུན་ནག་གཏི་མུག་བསྒྲིབས་པ་ཡི། །འཇིག་རྟེན་བག་མེད་འཁྲུགས་པ་ཐམས་ཅད་ལ། །རྒྱལ་བས་ཆོས་ནི་རབ་ཏུ་བསྟན་མཛད་དེ། །དེ་ལ་རྣམ་པར་སྣང་བའི་ལྷ་དགའ་<line/>
འོ༑ ༑རྒྱལ་བའི་སྨོན་ལམ་སྔོན་ཆད་བྱུང་བའི་རྣམས། །ཅི་འདྲ་བསམ་གྱིས་ཁྱབ་པར་མི་རུང་སྟེ། །སྟོབས་དང་ཕ་རོལ་ཕྱིན་པས་རྣམ་པར་སྦྱངས། །འོད་འཕྲོའི་སྤྲིན་ནི་འདི་ལ་འདི་<line/>
ལྟར་འཇུག །དེ་ལ་ཆུའི་ལྷ་སྤྲིན་དང་ན་བུན་ཀུན་ཏུ་གྲུབ་པའི་རྒྱལ་མཚན་གྱི་རྣམ་པར་ཐར་པ་ནི། སེམས་ཅན་ཐམས་ཅད་ལ་བྱམས་པའི་ཚུལ་ལ་ཡང་དག་པར་འཇུག་པ་ཞེས་བྱའོ། །<line/>
ཆུའི་ལྷ་སྤྲིན་སྒྲའི་ཤུགས་རྒྱ་མཚོའི་སྤྲིན་གྱི་རྣམ་པར་ཐར་པ་ནི། ཆོས་ཀྱི་སྤྲིན་མཐའ་ཡས་པ་འབྱུང་བའི་རྒྱན་ཅེས་བྱའོ། །ཆུའི་ལྷ་ཆུ་སྣ་ཚོགས་ཀྱི་གཙུག་ཕུད་ཀྱི་རྣམ་པར་ཐར་པ་ནི།<line/>
འགྲོ་བ་སྣོད་དུ་གྱུར་པ་ཐམས་ཅད་ལ་རྣམ་པར་ལྟ་ཞིང་སྡུད་པའི་སྦྱོར་བ་ཞེས་བྱའོ། །ཆུའི་ལྷ་བཟང་པོར་འཁྱིལ་བ་གྲུབ་པའི་དཔལ་གྱི་རྣམ་པར་ཐར་པ་ནི། སངས་རྒྱས་ཀྱི་ཡུལ་ཟབ་མོའི་<line/>
</page>
<page index="116" id="59A">༄༅། །འོད་ཀྱི་ཆར་པའི་བྱིན་གྱིས་བརླབས་ཞེས་བྱའོ། །ཆུའི་ལྷ་ཀུན་ནས་སྤོས་དྲི་མ་མེད་པའི་མྱུ་གུའི་དཔལ་གྱི་རྣམ་པར་ཐར་པ་ནི། སངས་རྒྱས་ཀྱི་འོད་དྲི་མ་མེད་<line/>
པ་རྣམ་པར་ལྟ་བ་ལ་ཡང་དག་པར་འཇུག་པའི་བྱིན་གྱིས་བརླབས་ཞེས་བྱའོ། །ཆུའི་ལྷ་དཔའ་རླབས་ཀྱི་སྒྲ་བསོད་ནམས་སྟེགས་ཀྱི་འོད་ཀྱི་རྣམ་པར་ཐར་པ་ནི། ཆོས་ཀྱི་དབྱིངས་<line/>
མཚན་ཉིད་མེད་ཅིང་དྲི་མ་མེད་པ་ཞེས་བྱའོ། །ཆུའི་ལྷ་ཚིམ་པར་བྱ་བ་ལ་དབང་བྱེད་པ་ཡོངས་སུ་སྒྲུབ་པའི་རྣམ་པར་ཐར་པ་ནི། སྙིང་རྗེ་རྒྱ་མཚོ་མི་ཟད་པའི་སྒོར་འཇུག་པ་ཞེས་<line/>
བྱའོ། ༑ཆུའི་ལྷ་སའི་རྡུལ་སྙེད་ཀྱི་སྒོ་ནས་དབྱངས་འབྱུང་བའི་རྣམ་པར་ཐར་པ་ནི། སངས་རྒྱས་དང༌། བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དུ་དགའ་བའི་ཤུགས་<line/>
འབྱུང་བའི་སྙིང་པོ་ཞེས་བྱའོ། །ཆུའི་ལྷ་འོད་ཀུན་ཏུ་འགྲོ་ཞིང་རྒྱས་པར་བྱེད་པའི་རྣམ་པར་ཐར་པ་ནི། བསོད་ནམས་ཆགས་པ་མེད་པ་ཤིན་ཏུ་རྒྱས་པས་ཀུན་ཏུ་སྣང་བར་བྱེད་པའི་<line/>
དཀྱིལ་འཁོར་ཅེས་བྱའོ། །ཆུའི་ལྷ་རྒྱ་མཚོའི་དབྱིངས་ཀྱི་ང་རོའི་འོད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་འདུལ་བའི་སྦྱོར་བ་ནམ་མཁའ་ལྟ་བུས་འདུལ་བར་སྤྱོད་པ་ཞེས་<line/>
བྱའོ༑ ༑དེ་ནས་ཆུའི་ལྷ་སྤྲིན་དང་ན་བུན་ཀུན་ཏུ་གྲུབ་པའི་རྒྱལ་མཚན་གྱིས་སངས་རྒྱས་ཀྱི་མཐུས་ཆུའི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་<line/>
</page>
<page index="117" id="59B">ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་མཚན་རྣམས་རེ་རེ་ཐམས་ཅད་ཀྱང༌། །སངས་རྒྱས་ཞིང་གི་རྡུལ་དང་མཉམ་པ་ཡི། །བྱམས་པ་མངོན་དུ་གྱུར་པས་བྱུང་བ་བཟང༌། །<line/>
སེམས་ཅན་ཀུན་གྱིས་བལྟ་ཞིང་མི་ངོམས་སོ། །འགྲོ་བ་ཀུན་ཏུ་རྒྱལ་བ་རྣམས་དྲུང་དུ། །སྐྱོ་བ་མེད་པར་སྤྱད་ཅིང་རྣམ་སྦྱངས་ཏེ། །རྣམ་པ་སྣ་ཚོགས་ཆོས་ཀྱི་སྒོ་ཡང་སྟོན། །རྒྱ་མཚོའི་<line/>
ཤུགས་ནི་འདི་ཡི་ཚུལ་ལ་འཇུག །རྒྱལ་བ་རྣམས་ནི་འཕོ་བར་མི་སྣང་སྟེ། །ཕྱོགས་རྣམས་བཅུ་ནས་བྱོན་པར་སྣང་བ་མེད། །སྣོད་ཀྱི་ཚུལ་བཞིན་སེམས་ཅན་རྣམས་ཀྱང་ལྟ། །ཆུ་ཡི་<line/>
གཙུག་ཕུད་དཀྱིལ་འཁོར་དེ་ལ་ལྟ། །དེ་བཞིན་གཤེགས་པའི་ཡུལ་ནི་གཞལ་དུ་མེད། །སེམས་ཅན་ཀུན་གྱིས་བསམ་པར་མི་ནུས་ཏེ། །ཕྱོགས་རྣམས་ཀུན་ཏུ་ཁྱབ་པར་སྒྲ་སྒྲོག་གོ །འདི་ནི་<line/>
སྙན་པའི་གཙུག་ཕུད་ཡུལ་ཡིན་ནོ། །སངས་རྒྱས་འོད་ནི་མི་ཟད་གནས་པ་སྟེ། །བསམ་གྱིས་མི་ཁྱབ་ཆོས་ཀྱི་དབྱིངས་ཀྱིས་ཀླས། །སེམས་ཅན་ཐམས་ཅད་འདུལ་བ་རབ་ཏུ་སྟོན། །སྤོས་ཀྱི་<line/>
ཕུང་པོ་སྣ་ཚོགས་ལྷ་ཡིས་མཐོང༌། །དེ་བཞིན་གཤེགས་པ་ནམ་མཁའ་མཉམ་པ་སྟེ། །ཕྱོགས་རྣམས་ཀུན་ཏུ་དྲི་མེད་མཚན་ཉིད་མེད། །ཕྱོགས་རྣམས་ཀུན་ནའང་བཞུགས་པར་རབ་ཏུ་<line/>
སྣང༌། །དབའ་རླབས་སྒྲ་ཡི་བསོད་ནམས་འོད་ཀྱིས་མཐོང༌། །སྙིང་རྗེའི་སྒོ་ནི་རྒྱ་མཚོ་ལྟ་བུ་སྟེ། །སེམས་ཅན་ཀུན་དང་མཉམ་པར་སྔོན་བཤད་དོ། །སྤྲིན་དང་འདྲ་བར་འགྲོ་བ་མངོན་སུམ་<line/>
</page>
<page index="118" id="60A">༄༅། །མོ༑ ༑དེ་ལྟར་དེ་ནི་དགའ་བ་འབྱུང་བས་མཐོང༌། །ཕྱོགས་རྣམས་བཅུ་ན་ཞིང་རྣམས་གང་ཡོད་པ། །དེ་དག་ཀུན་ན་སངས་རྒྱས་གདན་བཞུགས་སྣང༌། །ཤིན་ཏུ་<line/>
རྒྱས་པའི་བྱང་ཆུབ་མངོན་སངས་རྒྱས། །དགའ་བ་རྡུལ་མེད་དབྱངས་ཀྱིས་དེ་མཐོང་ངོ༌། །སངས་རྒྱས་སྤྱོད་ཡུལ་ཆགས་པ་མེད་པ་སྟེ། །ཤིན་ཏུ་རྒྱ་ཆེ་ཕྱོགས་རྣམས་ཀུན་ཏུ་གནས། །རྣམ་<line/>
པར་འཕྲུལ་པ་རྒྱལ་བ་སྟོན་མཛད་དེ། །དེ་ལ་འཕྲོ་བའི་འོད་ཀྱི་ལྷ་འཇུག་གོ །སྦྱོར་བའི་སྤྱོད་པ་རྣམས་ལ་མཐའ་མེད་དེ། །འགྲོ་བ་ཀུན་དབྱངས་ཐུབ་པ་མེད་པར་འཇུག །རྒྱལ་བའི་<line/>
བྱིན་གྱི་རླབས་ནི་འདི་འདྲ་སྟེ། །ང་རོས་འགེངས་པ་རྣམ་ཐར་འདི་ལ་འཇུག །བམ་པོ་བཞི་པ། དེ་ལ་རྒྱ་མཚོའི་ལྷ་རིན་པོ་ཆེའི་འོད་འབྱུང་བའི་དཔལ་གྱི་རྣམ་པར་ཐར་པ་<line/>
ནི༑ འགྲོ་བ་ཐམས་ཅད་དང་མཉམ་པའི་བསོད་ནམས་རྒྱ་མཚོ་རིན་པོ་ཆེ་འབྱུང་བའི་རྒྱན་ཅེས་བྱའོ། །རྒྱ་མཚོའི་ལྷ་རྡོ་རྗེ་ཀུན་ནས་སྲ་ཞིང་མི་ཆོམས་པའི་རྒྱལ་མཚན་དང་ལྡན་པའི་<line/>
རྣམ་པར་ཐར་པ་ནི། དགེ་བའི་རྩ་བ་ཐམས་ཅད་སྲུང་བའི་སྦྱོར་བ་ཞེས་བྱའོ། །རྒྱ་མཚོའི་ལྷ་རྡུལ་དང་དྲི་མ་མེད་པའི་གནས་དང་ལྡན་པའི་རྣམ་པར་ཐར་པ་ནི། སེམས་ཅན་ཐམས་<line/>
ཅད་ཀྱི་ཉོན་མོངས་པ་རྒྱ་མཚོ་མང་པོ་རྣམ་པར་སེལ་བ་ཞེས་བྱའོ། །རྒྱ་མཚོའི་ལྷ་ཀུན་ནས་ཆུ་དང༌། རི་བོ་དང༌། ཁྱིམ་གྱི་དཀྱིལ་འཁོར་གྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་<line/>
</page>
<page index="119" id="60B">ངན་སོང་དང༌། ངན་འགྲོའི་ལམ་རྣམ་པར་ཟློག་པ་ཞེས་བྱའོ། །རྒྱ་མཚོའི་ལྷ་སྐྱབས་རིན་པོ་ཆེ་མིག་གི་ཟླ་བའི་དཔལ་གྱི་རྣམ་པར་ཐར་པ་ནི། ཤུགས་ཆེན་པོས་གཏི་མུག་རྣམ་པར་<line/>
སེལ་བ་ཞེས་བྱའོ། །རྒྱ་མཚོའི་ལྷ་ཀླུའི་དཔལ་པདྨོ་སྣ་ཚོགས་ཀྱི་གཙུག་ཕུད་ཀྱི་རྣམ་པར་ཐར་པ་ནི། རྒྱུད་ཐམས་ཅད་ཀྱི་སྡུག་བསྔལ་རབ་ཏུ་ཞི་བར་བྱེད་ཅིང༌། བདེ་བ་འབྱུང་བར་བྱེད་པ་<line/>
ཞེས་བྱའོ། །རྒྱ་མཚོའི་ལྷ་ཆུ་ལྟ་བུར་རོ་མཐུན་པ་འཛིན་པའི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ལྟ་བ་དང༌། རྨོངས་པའི་རང་བཞིན་དྲི་མ་མེད་པ་ཞེས་བྱའོ། །རྒྱ་<line/>
མཚོའི་ལྷ་རིན་པོ་ཆེའི་འོད་འཕྲོ་བའི་མེ་ཏོག་གི་ཚོན་གྱི་འོད་ཀྱི་རྣམ་པར་ཐར་པ་ནི། རིན་པོ་ཆེའི་རིགས་ཐམས་ཅད་འབྱུང་ཞིང་བྱང་ཆུབ་ཀྱི་སེམས་རབ་ཏུ་སྐྱེ་བ་ཞེས་བྱའོ། །རྒྱ་མཚོའི་<line/>
ལྷ་རི་རབ་སྲ་བའི་རྡོ་རྗེ་སྣ་ཚོགས་ཀྱི་རྣམ་པར་ཐར་པ་ནི། སེམས་རྒྱ་མཚོ་མི་སྒུལ་བའི་བསོད་ནམས་ལ་རྣམ་པར་ལྟ་བ་ཞེས་བྱའོ། །རྒྱ་མཚོའི་ལྷ་འབྲུག་སྒྲ་སྒྲོག་པ་རྒྱ་མཚོའི་ཤུགས་ཀྱི་<line/>
དབྱངས་ཀྱི་རྣམ་པར་ཐར་པ་ནི། ཏིང་ངེ་འཛིན་གྱི་དཀྱིལ་འཁོར་ཐམས་ཅད་ཆོས་ཀྱི་དབྱིངས་སུ་ཡང་དག་པར་འཇུག་པའི་རྒྱལ་མཚན་ཞེས་བྱའོ། །དེ་ནས་རྒྱ་མཚོའི་ལྷ་རིན་པོ་ཆེའི་འོད་<line/>
འབྱུང་བའི་དཔལ་གྱིས་སངས་རྒྱས་ཀྱི་མཐུས་རྒྱ་མཚོའི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །<line/>
</page>
<page index="120" id="61A">༄༅། །བསྐལ་པ་རྒྱ་མཚོ་བསམ་གྱིས་མི་ཁྱབ་པར། །སངས་རྒྱས་རྒྱ་མཚོ་རྒྱ་ཆེན་མང་མཆོད་ཅིང༌། །འགྲོ་བ་དག་ལ་བསོད་ནམས་མཚོས་སྤེལ་བས། །དེ་<line/>
ཕྱིར་རྒྱལ་བ་ལྷམ་མེ་ལྷང་ངེ་འོ། །འགྲོ་བ་ཀུན་ཏུ་རྒྱལ་བ་མངོན་པར་མཛེས། །སེམས་ཅན་ཀུན་གྱི་དབང་པོ་བསམ་རྒྱུད་དུ། །ཆོས་ཀྱི་རྒྱ་མཚོ་རྒྱ་ཆེན་སྟོན་པ་མཛད། །རྡོ་རྗེ་སེམས་<line/>
དཔའ་སྲ་བའི་དཔལ་དགའ་འོ། །འགྲོ་བ་ཀུན་ཏུ་འཇིག་རྟེན་མགོན་པོ་ནི། །ཆོས་ཀྱི་སྤྲིན་ལས་ཆར་ཆེན་ཡངས་པ་འབེབས། །སྡུག་བསྔལ་རྒྱ་མཚོ་ཞི་མཛད་ཟད་མི་ཤེས། །རྡུལ་<line/>
དང་དྲི་མེད་འདི་ཡི་མཚན་ལ་འཇུག །སེམས་ཅན་ཐམས་ཅད་མཉམ་མེད་ཉོན་མོངས་བསྒྲིབས། །ལམ་རྒྱུད་རྒྱ་མཚོའི་སྡུག་བསྔལ་ནང་ན་འཁོར། །དེ་དག་ལ་ནི་རྒྱལ་བའི་ཡུལ་<line/>
སྟོན་ཏེ༑ ༑དཔལ་བཅུའི་ལྷ་ནི་འདི་ལ་རབ་ཏུ་དགའ། །བསྐལ་པ་རྒྱ་མཚོ་མང་པོ་བསམ་ཡས་སུ། །རྒྱལ་བས་སྤྱོད་པ་མི་ཟད་རྣམས་སྤྱད་དེ། །འགྲོ་བའི་གཏི་མུག་དཀྱིལ་འཁོར་<line/>
རྣམ་པར་བཟློག །རིན་ཆེན་ཟླ་བའི་དཔལ་ནི་འདི་ལ་འཇུག །འཁོར་བའི་རྒྱ་མཚོ་སྡུག་བསྔལ་ཆེན་པོ་ན། །སེམས་ཅན་འཁོར་ཞིང་མི་བདེ་ཀུན་གཟིགས་ནས། །རྒྱལ་བས་བླ་<line/>
ན་མེད་པའི་ལམ་ཡང་བསྟན། །ཀླུ་དཔལ་པདྨོ་གཙུག་ཕུད་འདི་ལ་དགའ། །སངས་རྒྱས་སྤྱོད་ཡུལ་བསམ་གྱིས་མི་ཁྱབ་ལྟོས། །ཆོས་ཀྱི་དབྱིངས་དང་ནམ་མཁའི་མཚན་ཉིད་དེ། །<line/>
</page>
<page index="121" id="61B">འགྲོ་བའི་གཏི་མུག་དྲ་བ་རྣམ་པར་སྦྱོང༌། །དེ་སྐད་ཆུ་འཛིན་ཤུགས་ནི་སྨྲ་ཞིང་བརྗོད། །སངས་རྒྱས་དྲ་མེད་བསམ་གྱིས་མི་ཁྱབ་ཅན། །འཇིག་རྟེན་ཀུན་གྱི་ཡུལ་དུ་རྣམ་པར་མཛེས། །<line/>
སྤྱོད་པའི་དཀྱིལ་འཁོར་འགྲོ་བ་ཀུན་ལ་སྟོན། །སྣ་ཚོགས་དཔལ་གྱི་མེ་ཏོག་སྤྱོད་ཡུལ་ལོ། །བདུད་ཀྱི་དཀྱིལ་འཁོར་མི་ཟད་རྒྱ་ཆེ་བའང༌། །འབྱམས་ཀླས་ཐུགས་ཀྱི་སྐད་ཅིག་<line/>
གཅིག་གིས་བཏུལ། །རྒྱལ་བ་བསམ་གྱིས་མི་ཁྱབ་མི་གཡོ་སྟེ། །རྡོ་རྗེ་རྡུལ་འཛིན་ཚུལ་ནི་འདི་ཡིན་ནོ། །ཆོས་ཀྱི་དབྱིངས་ནི་འབྱམས་ཀླས་ཀུན་བཀང་ཞང༌། །ཕྱོགས་བཅུ་རྣམས་<line/>
སུ་རྒྱལ་བའི་གསུང་ཡང་གྲག །སངས་རྒྱས་སྤྱོད་ཡུལ་ཏིང་ངེ་འཛིན་ལས་སྐྱེས། །འདི་ལྟར་འདི་ལ་སྤྲིན་འབྱུང་རབ་ཏུ་འཇུག །དེ་ལ་ཆུ་ཀླུང་གི་ལྷ་ཆུ་བོ་ཀུན་དང་ལྡན་པའི་རྣམ་པར་<line/>
ཐར་པ་ནི། ཆོས་ཀྱི་ཆུ་བོ་མཐའ་མེད་པ་རྒྱས་པར་འགེངས་པ་ཞེས་བྱའོ། །ཆུ་ཀླུང་གི་ལྷ་རི་དང་ཆུ་ཀུན་ལ་བརྟེན་པའི་རྣམ་པར་ཐར་པ་ནི། ཉོན་མོངས་པ་ཐམས་ཅད་སྤང་བ་ལ་ཡང་དག་<line/>
པར་འཇུག་པ་ཞེས་བྱའོ། །ཆུ་ཀླུང་གི་ལྷ་རྡུལ་ཐམས་ཅད་དྲི་མ་མེད་པར་རྣམ་པར་དག་པའི་མིག་གི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་མོངས་པའི་རྡུལ་དང་<line/>
འགྲོགས་པའི་སྙིང་རྗེའི་ཚུལ་གྱིས་ཀུན་ཏུ་རྒྱས་པར་འགེངས་པ་ཞེས་བྱའོ། །ཆུ་ཀླུང་གི་ལྷ་ང་རོས་ཁྱབ་པར་བྱེད་པའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་སྒྲ་ཡིད་དུ་མི་<line/>
</page>
<page index="122" id="62A">༄༅། །འོང་བ་ཟློག་ཅིང་ཕན་པ་སྐྱེད་པ་ཞེས་བྱའོ། །ཆུ་ཀླུང་གི་ལྷ་སྲོག་ཆགས་ཀྱི་རྒྱུད་མཐའ་ཡས་པ་སྐྱོབ་པའི་རྣམ་པར་ཐར་པ་ནི། སེམས་ཅན་ཐམས་ཅད་ལ་<line/>
འཚེ་བ་མེད་པའི་བྱམས་པ་འབྱུང་བ་ཞེས་བྱའོ། །ཆུ་ཀླུང་གི་ལྷ་གདུང་བ་མེད་པ་རྒྱ་མཚོ་གདུང་བ་མེད་པའི་འོད་དྲི་མ་མེད་པའི་རྣམ་པར་ཐར་པ་ནི། དགེ་བའི་རྩ་བ་ཐམས་ཅད་གདུང་<line/>
བར་མི་ནུས་པའི་སྒོ་ཀུན་ནས་སྟོན་པ་ཞེས་བྱའོ། །ཆུ་ཀླུང་གི་ལྷ་དགའ་བདེ་ཀུན་ནས་འབྱུང་བའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་འཇུངས་པ་སེལ་ཅིང་གཏོང་<line/>
བ་ཕུན་སུམ་ཚོགས་པ་ཡོངས་སུ་སྦྱོང་བ་ཞེས་བྱའོ། །ཆུ་ཀླུང་གི་ལྷ་ཡོན་ཏན་གྱི་ཤུགས་ཡངས་པའི་རྒྱལ་མཚན་གྱི་རྣམ་པར་ཐར་པ་ནི། ཐམས་ཅད་ཚིམ་པར་བྱེད་པའི་<line/>
བསོད་ནམས་ཀྱི་ཞིང་རབ་ཏུ་འབྱུང་བ་ཞེས་བྱའོ། །ཆུ་ཀླུང་གི་ལྷ་འཇིག་རྟེན་ཐམས་ཅད་ཀྱི་དཔལ་རྣམ་པར་སྣང་བའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་<line/>
མོངས་པ་རྣམ་པར་བྱང་བར་བྱེད་ཅིང་འཁོན་དུ་འཛིན་པ་དམ་པོ་དང༌། ཁྲོ་བའི་ཤུགས་དང་བར་བྱེད་པ་ཞེས་བྱའོ། །ཆུ་ཀླུང་གི་ལྷ་ཚོགས་ཆེན་པོ་རྒྱ་མཚོའི་དཔལ་གྱི་འོད་ཀྱི་<line/>
རྣམ་པར་ཐར་པ་ནི། འགྲོ་བ་ཐམས་ཅད་བདེ་བ་ཕུན་སུམ་ཚོགས་པ་མྱོང་བར་བྱེད་ཅིང་ཐར་པ་རྒྱ་མཚོ་ལ་འཛུད་པ་ཞེས་བྱའོ། །དེ་ནས་ཆུ་ཀླུང་གི་ལྷ་ཆུ་བོ་ཀུན་དང་ལྡན་པས་།<line/>
</page>
<page index="123" id="62B">སངས་རྒྱས་ཀྱི་མཐུས་ཆུ་ཀླུང་གི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཆོས་རྣམས་རྒྱ་མཚོ་<line/>
མཐའ་ཡས་སྤྱོད་པ་དག །སྔོན་ཆད་རྒྱལ་བས་སེམས་ཅན་དོན་དུ་སྦྱངས། །འཇིག་རྟེན་བཀང་ཞིང་ཉོན་མོངས་གདུངས་པ་རྣམས། །སྤྲིན་ཆེན་ཆར་བཞིན་རབ་ཏུ་ཞི་བར་མཛད། །<line/>
བསྐལ་པ་བརྗོད་དུ་མེད་པར་རྒྱལ་བས་སྔོན། །སྨོན་ལམ་འོད་ཀྱིས་སེམས་ཅན་དབྱིངས་སྦྱངས་ཤིང༌། །འགྲོ་བ་ཡོངས་སྨིན་དབང་པོ་ཆོས་ཀྱང་མཁྱེན། །འཁྱིལ་བ་ཞེས་བྱ་ཆུ་ཀླུང་ལྷ་<line/>
དགའ་འོ། །འགྲོ་དང་མཉམ་པའི་སྙིང་རྗེའི་ཚུལ་བསྒོམས་ཤིང༌། །མགོན་པོ་སེམས་ཅན་ཉོན་མོངས་དྲི་མ་སྦྱོང༌། །ཡོངས་སྨིན་སེམས་ཅན་རྒྱལ་བ་མངོན་དུ་བལྟ། །དེ་ལ་དྲི་མེད་མིག་<line/>
གི་ལྷ་ཡང་མོས། །དེ་བཞིན་གཤེགས་པའི་དབྱངས་སྙན་རྒྱ་ཆེན་ནི། །ཀུན་ཏུ་བསྒྲགས་པས་འགྲོ་བའི་སྡུག་བསྔལ་ཞི། །སངས་རྒྱས་དབྱངས་སྙན་ཐོས་ནས་དགའ་མགུའི་ཡིད། །<line/>
རྣམ་ཐར་འདི་ནི་སྒྲོ་དབྱངས་སྒྲོག་པས་ཐོས། །བསྐལ་པ་རྒྱ་མཚོ་འགྲོ་ལ་ཕན་དོན་དུ། །སྔོན་ཆད་བྱང་ཆུབ་སྤྱོད་པ་སྤྱད་པ་མཐོང༌། །དེ་ཕྱིར་དེ་ནི་ཕྱོགས་བཀང་འཇིག་རྟེན་མཛེས། །<line/>
ལམ་རྒྱུད་སྐྱོབ་པ་རྗེས་སུ་དྲན་ཞིང་དགའ། །རྒྱལ་བ་སྔོན་ཆད་སྤྱད་པ་སྤྱོད་པའི་ཚེ། །སྣ་ཚོགས་སྒོ་ནས་སེམས་ཅན་སྨིན་པར་མཛད། །དེ་དག་བསོད་ནམས་རྒྱ་མཚོ་སྡུག་བསྔལ་འཇིལ། །ཞི་<line/>
</page>
<page index="124" id="63A">༄༅། །བྱེད་ཆུ་ཀླུང་ལྷ་ནི་དེས་དགའ་འོ། །སྦྱིན་པའི་སྒོ་མོ་ཚད་མེད་མི་ཟད་མང༌། །འགྲོ་བ་འདོད་པ་ཀུན་ལ་ཡོངས་བཏང་ཞིང༌། །རྒྱལ་བས་འགྲོ་བའི་འཇུངས་<line/>
པ་ཡོངས་སུ་བསལ། །ཀུན་ནས་དགའ་དཔལ་རྣམ་ཐར་དེ་མཐོང་ངོ༌། །ཐབས་ཚུལ་རྒྱ་མཚོ་ཐམས་ཅད་བསྒོམས་པས་ན། །ཡོན་ཏན་མང་པོ་བརྒྱ་ཕྲག་མང་པོས་བྱུང༌། །རྒྱལ་བས་<line/>
འགྲོ་བ་ཐམས་ཅད་ཚིམ་མཛད་དེ། །རྒྱ་ཆེན་སྒྲ་དབྱངས་ཤུགས་ལྡན་ལྷ་ཡང་དགའ། །སྒྲིབ་པའི་ཀློང་དང་འགྲོ་བའི་ཉོན་མོངས་དྲི། །འགྲོ་བ་རྣམས་ལ་བྱམས་པ་བསྐྱེད་སྦྱངས་<line/>
པས༑ ༑མཁའ་མཉམ་འོད་ཀྱིས་སངས་རྒྱས་རྣམ་པར་མཛེས། །རྣམ་པར་མཛེས་པའི་ཆུ་ཀླུང་ལྷ་དགའ་འོ། །སངས་རྒྱས་རང་བྱུང་ཡོན་ཏན་རྒྱ་མཚོ་སྟེ། །བསོད་ནམས་ཞིང་ནི་<line/>
འདུས་བྱས་སྡུག་བསྔལ་འདོར། །བྱང་ཆུབ་ལམ་ལ་རིམ་གྱིས་ཡོངས་སྨིན་མཛད། །རྒྱ་མཚོའི་ཚོགས་དཔལ་རྣམ་ཐར་འདི་ཡིན་ནོ། །དེ་ལ་ལོ་ཏོག་གི་ལྷ་ངད་འཇམ་པའི་<line/>
དཔལ་གྱི་རྣམ་པར་ཐར་པ་ནི། རོ་དང་མདངས་ཐམས་ཅད་སྐྱེད་ཅིང༌། སེམས་ཅན་ཐམས་ཅད་སངས་རྒྱས་ཀྱི་གཟུགས་ཀྱི་སྐུ་རབ་ཏུ་འཐོབ་པ་སྟོན་པ་ཞེས་བྱའོ། །ལོ་ཏོག་གི་<line/>
ལྷ་དུས་ཀྱི་མེ་ཏོག་རྣམ་པར་མཛེས་པའི་འོད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཉེ་བར་འཚོ་བས་དགའ་བ་ཆེན་པོའི་ཤུགས་ཀྱི་ཚིམ་པ་སྐྱེད་པ་ཞེས་བྱའོ། །ལོ་ཏོག་<line/>
</page>
<page index="125" id="63B">གི་ལྷ་རྩལ་དམ་པའི་སྟོབས་ཀྱི་རྣམ་པར་ཐར་བ་ནི། ཆོས་ཐམས་ཅད་ཀྱི་དབྱིངས་ཡོངས་སུ་རྒྱས་པས་ཤིན་ཏུ་དག་པའི་སྤྱོད་ཡུལ་ཞེས་བྱའོ། །ལོ་ཏོག་གི་ལྷ་མདངས་ཀྱི་ངད་མཐའ་<line/>
ཡས་པ་རབ་ཏུ་འགྱེད་པའི་རྣམ་པར་ཐར་པ་ནི། སྙིང་རྗེ་མཐའ་ཡས་པའི་སྒོ་ནས་སངས་རྒྱས་ཀྱི་རྣམ་པར་འཕྲུལ་བ་རབ་ཏུ་འགྱེད་ཅིང་རྗེས་སུ་དྲན་པ་ཞེས་བྱའོ། །ལོ་ཏོག་གི་ལྷ་<line/>
ཀུན་གྱི་རྩ་བ་འབྲས་བུའི་རྣམ་པར་ཐར་པ་ནི། སངས་རྒྱས་ཐམས་ཅད་མངོན་དུ་ལྟ་ཞིང༌། སངས་རྒྱས་རྣམས་ལ་ཡོན་ཏན་ཡང་དག་པར་སྐྱེད་པ་སྟོན་པ་ཞེས་བྱའོ། །ལོ་ཏོག་གི་ལྷ་<line/>
གཙུག་ཕུད་ཁ་དོག་སྣ་ཚོགས་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་མོས་པའི་མེ་ཏོག་ཡོངས་སུ་སྦྱོང་བ་ཞེས་བྱའོ། །ལོ་ཏོག་གི་ལྷ་ཡལ་ག་དྲི་མ་མེད་པར་གྲུབ་པའི་རྣམ་<line/>
པར་ཐར་པ་ནི། སེམས་ཅན་ལ་ཕན་པའི་བྱམས་པ་དང༌། བསོད་ནམས་རྒྱ་མཚོ་རྒྱ་ཆེན་པོ་རྣམ་པར་འཕེལ་བར་བྱེད་པ་ཞེས་བྱའོ། །ལོ་ཏོག་གི་ལྷ་སྤོས་སྣ་ཚོགས་ཤིན་ཏུ་གྲུབ་<line/>
པའི་རྣམ་པར་ཐར་པ་ནི། ཆོས་ཐམས་ཅད་ལ་སྤྱོད་པ་ཀུན་ཏུ་གནོན་པས་རྩོམ་པ་ཞེས་བྱའོ། །ལོ་ཏོག་གི་ལྷ་བཟང་ཞིང་ཡིད་དུ་འོང་བར་སྣང་བའི་རྣམ་པར་ཐར་པ་ནི། འགྲོ་<line/>
བ་ཐམས་ཅད་ཀྱི་ཞུམ་པ་དང༌། ཡིད་དུ་མི་འོང་བ་རྣམ་པར་ཟློག་ཅིང༌། ཆོས་ཀྱི་དབྱིངས་ཐམས་ཅད་ཡོངས་སུ་དག་པར་བྱེད་པ་ཞེས་བྱའོ། །ལོ་ཏོག་གི་ལྷ་ཁ་དོག་རྣམ་པར་དག་<line/>
</page>
<page index="126" id="64A">༄༅། །ཅིང་འོད་དྲི་མ་མེད་པའི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་དགེ་བའི་རྩ་བ་ལ་རྣམ་པར་ལྟ་ཞིང་ཆོས་ཀྱིས་འཁོར་གྱི་དབང་པོ་ཚིམ་པར་བྱེད་པ་ཞེས་<line/>
བྱའོ༑ ༑དེ་ནས་ལོ་ཏོག་གི་ལྷ་དང་འཇམ་པའི་དཔལ་གྱིས་སངས་རྒྱས་ཀྱི་མཐུས་ལོ་ཏོག་གི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ཏེ་།དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །རང་བྱུང་ཡེ་ཤེས་སྒྲོན་མ་སྐྱེས་པ་ནི། །འགྲོ་བ་ཀུན་གྱི་སྐྱབས་དང་མགོན་གྱུར་ཏེ། །མ་ལུས་འགྲོ་བའི་བདེ་བ་ཡང་དག་སྐྱེད། །བསོད་ནམས་རྒྱ་<line/>
མཚོ་སངས་རྒྱས་བླ་ན་མེད། །སངས་རྒྱས་མཉན་ན་དོན་ཡོད་ཡོན་ཏན་སྤྲིན། །འགྲོ་བ་ཀུན་གྱི་སྡུག་བསྔལ་ཞི་བར་མཛད། །ཆོས་རྒྱ་ཆེན་པོ་མི་ཟད་རབ་ཏུ་སྐྱེད། །དུས་ཀྱི་<line/>
དཀྱིལ་འཁོར་ལྷ་ནི་འདི་ལ་འཇུག །བདེར་གཤེགས་སྟོབས་ནི་མ་ལུས་ཡོངས་སུ་རྒྱས། །འགྲོ་བ་དག་ནི་ཆོས་ཀྱི་ལེགས་པས་མཛེས། །འགྲོ་བ་ཀུན་འདུལ་ཀུན་ཏུ་རྣམ་<line/>
པར་སྣང༌། །སྟོབས་དང་གཟུགས་ཀྱི་མཐུ་ཡིས་དེ་མཐོང་ངོ༌། །སེམས་ཀྱི་སྐད་ཅིག་ཀུན་ལ་འགྲོ་མཉམ་པའི། །ཐུགས་རྗེ་རྒྱ་མཚོ་སྔོན་ཆད་རྣམ་སྦྱངས་པས། །དེ་ཕྱིར་རྫུ་<line/>
འཕྲུལ་རྣམས་ནི་མཐའ་ཡས་སོ། །དེ་ནི་མདངས་མཐོང་ལྷ་ཡིས་རབ་ཏུ་མཐོང༌། །ཐབས་རྣམས་ཀུན་གྱི་སྒོ་རྣམས་དོན་ཡོད་པར། །སངས་རྒྱས་འཇིག་རྟེན་ཀུན་ཏུ་ཁྱབ་<line/>
</page>
<page index="127" id="64B">གྱུར་ཅིང༌། །འགྲོ་བ་ཀུན་གྱི་ཉོན་མོངས་དག་པར་མཛད། །འདི་ནི་ཐམས་ཅད་སྒོ་མོའི་རྣམ་ཐར་ཏོ། །འགྲོ་བ་འདི་ན་མོས་ཡངས་གང་ཡོད་པ། །དེ་དག་ཐམས་ཅད་རྒྱལ་བའི་མཐུས་<line/>
བྱུང་སྟེ༑ ༑དེ་བཞིན་གཤེགས་པའི་ཡེ་ཤེས་རྒྱ་མཚོ་འོ། །ནགས་ཚལ་རྒྱན་གྱི་གཙུག་ཕུད་དེ་ལ་འཇུག །འཇིག་རྟེན་རྣམས་ལ་བྱམས་པ་ཆེ་བསྐྱེད་དེ། །སེམས་ཅན་རྣམས་ལ་<line/>
ཕན་ཕྱིར་རང་བྱུང་སྐྱེས། །ལམ་རབ་དགེ་བ་ཞི་ལ་རབ་ཏུ་སྟོན། །ཞི་བ་སྣ་ཚོགས་དཔལ་གྱི་རྣམ་ཐར་ཏོ། །ཕྱོགས་སུ་སེམས་ཅན་ཡོངས་སྨིན་བྱེད་པའི་ཚེ། །བདེར་གཤེགས་སྤྱོད་<line/>
པ་ཇི་ལྟར་རྣམ་དག་པ། །བྱང་ཆུབ་ཤིང་ལས་དེ་དག་སྒྲ་ཡང་འབྱུང༌། །སྤོས་ཞིམ་དཔལ་གྱི་ལྷ་ཡིས་དེ་ཐོས་སོ། །རྒྱལ་བས་འཇིག་རྟེན་ཡིད་དུ་འོང་བ་སྤོང༌། །དགེ་བ་མ་ལུས་རྣམས་<line/>
ཀྱང་རབ་ཏུ་སྐྱེད། །འགྲོ་བ་ཀུན་གྱི་དབང་པོ་རྣམ་པར་སྦྱོང༌། །དགེ་བར་སྣང་བའི་ལྷ་ཡིས་དེ་མཐོང་ངོ༌། །འགྲོ་བ་ཀུན་ན་སངས་རྒྱས་ཤིན་ཏུ་འཕགས། །སྐྱེ་བོ་ཀུན་གྱི་བསམ་པ་<line/>
དེས་མཁྱེན་ཏེ། །སྣ་ཚོགས་སྒོ་ནས་འགྲོ་བ་ཡོངས་སྨིན་མཛད། །རྣམ་དག་ཁ་དོག་འོད་ཀྱི་རྣམ་ཐར་ཏོ། །དེ་ལ་སྨན་གྱི་ལྷ་ཕུན་སུམ་ཚོགས་པའི་རྣམ་པར་ཐར་པ་ནི། བསམ་པ་<line/>
ཀུན་ནས་རྣམ་པར་ལྟ་བའི་གནོན་པས་འགྲོ་བ་རབ་ཏུ་གནོན་པ་ཞེས་བྱའོ། །སྨན་གྱི་ལྷ་ཙནྡན་གྱི་ནགས་ཚལ་གྱི་ཤུགས་འཆང་བའི་རྣམ་པར་ཐར་པ་ནི། བལྟ་བ་དོན་ཡོད་པས་<line/>
</page>
<page index="128" id="65A">༄༅། །སེམས་ཅན་འདྲེན་པའི་འོད་ཅེས་བྱའོ། །སྨན་གྱི་ལྷ་འོད་རྡུལ་མེད་པའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་མོངས་པ་རབ་ཏུ་ཞི་བས་<line/>
རྡུལ་དང་བྲལ་པའི་སྦྱོར་བ་ཞེས་བྱའོ། །སྨན་གྱི་ལྷ་མིང་ཀུན་ཏུ་གྲགས་པ་གླང་པོའི་རྒྱལ་མཚན་གྱི་རྣམ་པར་ཐར་པ་ནི། མིང་བསྒྲགས་པས་དགེ་བའི་རྩ་བ་རྒྱ་མཚོ་ཡང་དག་<line/>
པར་འཕེལ་བ་ཞེས་བྱའོ། །སྨན་གྱི་ལྷ་སྤུའི་ཀློང་ཀུན་ནས་འོད་འབྱུང་བའི་རྣམ་པར་ཐར་པ་ནི། ནད་ཐམས་ཅད་ལ་སྙིང་རྗེའི་དཀྱིལ་འཁོར་གྱི་ཤུགས་ཀྱི་རྒྱལ་མཚན་ཞེས་བྱའོ།།<line/>
སྨན་གྱི་ལྷ་མུན་པ་རྣམ་པར་སེལ་ཅིང་རྣམ་པར་སྦྱོང་བའི་རྣམ་པར་ཐར་པ་ནི། འགྲོ་བ་ལྡོངས་པ་ལྟ་བུ་ཐམས་ཅད་ཀྱི་ཡེ་ཤེས་ཀྱི་མིག་རྣམ་པར་དག་པར་བྱེད་པ་ཞེས་བྱའོ། །<line/>
སྨན་གྱི་ལྷ་སྒྲ་དབྱངས་ཀུན་ཏུ་འབྱུང་བའི་རྣམ་པར་ཐར་པ་ནི། སངས་རྒྱས་ཀྱི་ཆོས་རབ་ཏུ་བསྒྲགས་པས་དོན་གྱི་དབྱིངས་འབྱུང་བ་ཞེས་བྱའོ། །སྨན་གྱི་ལྷ་ཉི་མའི་འོད་འཕྲོ་<line/>
བའི་མཆོག་གི་རྒྱལ་མཚན་གྱི་རྣམ་པར་ཐར་པ་ནི། འགྲོ་བ་ཐམས་ཅད་ལ་དགེ་བའི་བཤེས་སུ་སྟོན་ཅིང་དགེ་བའི་རྩ་བས་ཡང་དག་པར་བསྐུལ་བ་ཞེས་བྱའོ། །སྨན་གྱི་ལྷ་<line/>
ཕྱོགས་བཅུར་རྨོངས་པ་མེད་པར་ལྟ་བའི་རྣམ་པར་ཐར་པ་ནི། མོས་པའི་ཚུལ་གྱིས་རྣམ་པར་དག་པའི་སྙིང་རྗེའི་སྙིང་པོ་ཞེས་བྱའོ། །སྨན་གྱི་ལྷ་མདངས་དང་འོད་ཀུན་ཏུ་<line/>
</page>
<page index="129" id="65B">འགྱེད་པའི་མིག་གི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ནད་རབ་ཏུ་ཞི་བར་བྱེད་ཅིང་སངས་རྒྱས་རྗེས་སུ་དྲན་པར་སྦྱོར་བ་ཞེས་བྱའོ། །དེ་ནས་སྨན་གྱི་ལྷ་ཕུན་སུམ་ཚོགས་<line/>
པས་སངས་རྒྱས་ཀྱི་མཐུས་སྨན་གྱི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་ཡེ་ཤེས་བསམ་<line/>
གྱིས་མི་ཁྱབ་ལྟོས། །འགྲོ་བ་ཀུན་གྱི་བསམ་པ་རབ་ཏུ་མཁྱེན། །ཐབས་ཀྱི་རྣམ་པ་སྣ་ཚོགས་སྒོ་དག་ནས། །སྡུག་བསྔལ་ཀུན་ལས་སེམས་ཅན་རབ་ཏུ་འགྲོལ། །སངས་རྒྱས་ཆོས་ཉིད་དེ་<line/>
ལྟར་བསམ་མི་ཁྱབ། །དེ་ཡི་མཐུ་ནི་ཐམས་ཅད་དོན་ཀྱང་ཡོད། །སྐྱེ་རྒུ་རྣམས་ནི་སྡུག་བསྔལ་ཞི་བར་མཛད། །ཙནྡན་ཤུགས་དང་ལྡན་པའི་རྣམ་ཐར་ཏོ། །སྔོན་ཆད་རྒྱལ་བའི་ཆོས་ཉིད་དག་<line/>
ལ་ལྟོས༑ ༑བསྐལ་པ་རྒྱ་མཚོ་མཐའ་མེད་སྤྱོད་པ་ནའང༌། །སྲིད་པ་ཀུན་ལ་ཆགས་པ་གང་ཡང་མེད། །དེ་ལ་རྡུལ་མེད་འོད་ཀྱི་ལྷ་འཇུག་གོ །རྒྱལ་བ་བསྐལ་པ་སྟོང་ཕྲག་བརྒྱ་དག་ཏུ། །མཐོང་<line/>
ཞིང་མཚན་ཐོས་དེ་བཞིན་ཤིན་ཏུ་དཀོན། །ཚུལ་རྣམས་ཀུན་ཏུ་རང་བྱུང་དོན་ཡོད་དེ། །དེ་ལ་རྒྱལ་མཚན་མཆོག་ནི་དེ་ལྟར་འཇུག །རྒྱལ་བའི་སྤུ་ཡི་སྒོ་རྣམས་ཀུན་ནས་ཀྱང༌། །ནད་ལས་<line/>
རབ་ཏུ་འགྲེལ་བའི་འོད་བཀྱེ་བས། །འཇིག་རྟེན་ཉོན་མོངས་མ་ལུས་ཞི་བར་མཛད། །སྦུ་མདངས་རྒྱུན་གྱི་རྣམ་ཐར་འདི་ཡིན་ནོ། །སྡུག་བསྔལ་ལས་དང་ཉོན་མོངས་སྣ་ཚོགས་པས། །<line/>
</page>
<page index="130" id="66A">༄༅། །འགྲོ་བ་རྟག་ཏུ་ལྡོངས་ཤིང་རྨོངས་གྱུར་རྣམས། །སངས་རྒྱས་ཡེ་ཤེས་འོད་ཀྱིས་རྣམ་པར་སྦྱོང༌། །དེ་ནི་མུན་དང་བྲལ་བའི་ལྷས་མཐོང་ངོ༌། །རྒྱལ་བའི་གསུང་<line/>
དབྱངས་གཅིག་ལས་མཐའ་ཡས་པའི། །ཆོས་ཀྱི་སྒོ་མོ་ཐམས་ཅད་ཀུན་ཀྱང་འབྱུང༌། །དེ་ནི་སེམས་ཅན་མ་ལུས་ཀུན་ཀྱང་ཤེས། །འདི་ནི་སྒྲ་དང་ལྡན་པའི་རྣམ་ཐར་ཏོ། །རྒྱལ་བའི་<line/>
ཡེ་ཤེས་བསམ་གྱིས་མི་ཁྱབ་ལྟོས། །སྲིད་པར་སེམས་ཅན་ཡོངས་སུ་སྨིན་བྱས་པ། །དེ་ལ་འགྲོ་ཀུན་མི་མགོན་མངོན་དུ་སྣང༌། །ཉི་འོད་ཞི་བའི་ལྷ་ཡིས་དེ་མཐོང་ངོ༌། །སངས་<line/>
རྒྱས་ཐུགས་རྗེའི་ཚུལ་ནི་རྒྱ་མཚོ་སྟེ། །འགྲོ་བ་ཀུན་ཕན་དོན་དུ་དེ་སྐྱེས་སོ། །འགྲོ་བ་ཀུན་ལ་ལམ་རྣམས་ཤིན་ཏུ་སྟོན། །དེ་ནི་ཕྱོགས་སུ་སྣང་བའི་ལྷས་ཤེས་སོ། །སངས་རྒྱས་<line/>
འགྲོ་དབང་རྣམས་ཀྱི་འོད་ཡངས་པ། །ཕྱོགས་རྣམས་ཐམས་ཅད་མ་ལུས་ཀུན་ཏུ་གང༌། །སངས་རྒྱས་རྗེས་སུ་དྲན་པའི་གཟི་བརྗིད་སྐྱེད། །མདངས་དང་འོད་དུ་ལྡན་པའི་རྣམ་<line/>
ཐར་ཏོ༑ ༑དེ་ལ་ནགས་ཚལ་གྱི་ལྷ་ཡལ་ག་སྣ་ཚོགས་ཀྱི་སྤྲིན་གྱི་རྣམ་པར་ཐར་པ་ནི། ཡེ་ཤེས་ཀྱི་རྒྱ་མཚོ་ཡངས་ཤིང་མཐའ་ཡས་པའི་སྙིང་པོ་ཞེས་བྱའོ། །ནགས་ཚལ་གྱི་<line/>
ལྷ་འོད་ཀྱི་ཕུང་པོ་སྣ་ཚོགས་ཀྱི་མིག་ཡིད་དུ་འོང་བའི་འོད་ཀྱི་རྣམ་པར་ཐར་པ་ནི། དགེ་བ་རྒྱ་ཆེན་པོ་ཀུན་ནས་སྤུངས་པའི་ཤུགས་ཞེས་བྱའོ། །ནགས་ཚལ་གྱི་ལྷ་མྱུ་གུ་ཡིད་<line/>
</page>
<page index="131" id="66B">དུ་འོང་བའི་འོད་ཀྱི་རྣམ་པར་ཐར་པ་ནི། མོས་པ་སྣ་ཚོགས་ཀྱི་མྱུ་གུ་རྣམ་པར་འཕེལ་བ་དང་ཡོངས་སུ་དག་པར་བྱེད་པ་ཞེས་བྱའོ། །ནགས་ཚལ་གྱི་ལྷ་ལོ་མ་དྲི་མ་མེད་པའི་ཕྲེང་བའི་<line/>
དཔལ་གྱི་རྣམ་པར་ཐར་པ་ནི། ཡོན་ཏན་གྱི་དཀྱིལ་འཁོར་ཐམས་ཅད་ཀྱི་རྒྱན་ཡོངས་སུ་སྦྱོང་ཞིང་རྣམ་པར་སྒོམ་པ་ཞེས་བྱའོ། །ནགས་ཚལ་གྱི་ལྷ་ཡན་ལག་རབ་ཏུ་འཕྱང་བའི་གཟི་<line/>
བརྗིད་ཀྱི་རྣམ་པར་ཐར་པ་ནི། ཤེས་རབ་དྲི་མ་མེད་པའི་སྒོ་ཀུན་ནས་ཆོས་ཀྱི་དབྱིངས་ལ་དམིགས་ཤིང་ཀུན་ནས་རྣམ་པར་དམིགས་པས་རྒྱས་པར་འགེངས་པ་ཞེས་བྱའོ། །ནགས་<line/>
ཚལ་གྱི་ལྷ་སྒྲ་སྐད་ཡིད་དུ་འོང་བའི་དབྱངས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་སྤྱོད་པ་རྒྱ་མཚོ་ལ་ཡང་དག་པར་འཇུག་པའི་ཆོས་ཀྱི་སྤྲིན་མངོན་པར་སྒྲུབ་པ་ཞེས་བྱའོ། །ནགས་<line/>
ཚལ་གྱི་ལྷ་སྒྲ་སྐད་ཡིད་དུ་འོང་བའི་དབྱངས་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཡིད་དུ་མི་འོང་བའི་སྒྲ་ལ་བཟོད་པ་རབ་ཏུ་ཐོབ་པས་ཆོས་ཀྱི་སྣང་བ་དྲི་མ་མེད་པ་ཞེས་<line/>
བྱའོ༑ ༑ནགས་ཚལ་གྱི་ལྷ་ཀུན་ནས་སྤོས་མང་པོའི་ངད་ལྡང་བའི་འོད་ཀྱི་རྣམ་པར་ཐར་པ་ནི། སྤྱོད་པ་རྒྱ་ཆེན་པོའི་དཀྱིལ་འཁོར་སྤྱོད་པས་ཡོངས་སུ་དག་པར་བྱེད་ཅིང་ཕྱོགས་ཀུན་<line/>
ཏུ་རྣམ་པར་སྣང་བ་ཞེས་བྱའོ། །ནགས་ཚལ་གྱི་ལྷ་ཀུན་ནས་དཔལ་གྱི་འོད་རབ་ཏུ་འབྱུང་བའི་དཀྱིལ་འཁོར་གྱི་རྣམ་པར་ཐར་པ་ནི། འགྲོ་བ་ལ་ཕན་པའི་དོན་ཆོས་ཐམས་ཅད་<line/>
</page>
<page index="132" id="67A">༄༅། །ཀྱི་ཡོན་ཏན་གྱིས་རྒྱས་པར་ཡང་དག་པར་སྦྱོར་བ་ཞེས་བྱའོ། །ནགས་ཚལ་གྱི་ལྷ་མེ་ཏོག་དང༌། འབྲས་བུ་དང༌། རོའི་འོད་ཀྱི་རྣམ་པར་ཐར་པ་ནི།<line/>
སངས་རྒྱས་སྐྱེ་བ་ཐམས་ཅད་ལ་དགའ་བར་ལྟ་ཞིང་རྗེས་སུ་དྲན་པའི་ཡོན་ཏན་གྱི་རྒྱན་གྱི་སྙིང་པོ་ཞེས་བྱའོ། །དེ་ནས་ནགས་ཚལ་གྱི་ལྷ་ཡལ་ག་སྣ་ཚོགས་ཀྱི་སྤྲིན་གྱིས་སངས་<line/>
རྒྱས་ཀྱི་མཐུས་ནགས་ཚལ་གྱི་ལྷའི་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བསོད་ནམས་སྟོབས་དང་ཡེ་<line/>
ཤེས་སྟོབས་རྣམས་དང༌། །སྔོན་ཚེ་བྱང་ཆུབ་སྤྱོད་པས་སངས་རྒྱས་བྱུང༌། །སྟོབས་རྣམས་ཀུན་གྱིས་རང་བྱུང་ཕ་རོལ་ཕྱིན། །འགྲོ་བ་ཀུན་ན་འཕགས་ཤིང་རྣམ་པར་མཛེས། །འགྲོ་<line/>
བ་ཐམས་ཅད་སྙེད་ཀྱི་ཐུགས་རྗེའི་སྒོ། །དེ་བཞིན་གཤེགས་པས་སྔོན་ཚེ་རབ་ཏུ་སྦྱངས། །རང་བྱུང་དེ་བས་འགྲོ་བའི་དོན་མཛད་དོ། །སྣ་ཚོགས་སྤུངས་འོད་རྣམ་ཐར་འདི་ལ་འཇུག།<line/>
སེམས་ཅན་ཀུན་གྱིས་བདེ་གཤེགས་མཐོང་མ་ཐག །མོས་པ་རྒྱ་མཚོ་རྣམ་པར་དག་པར་འགྱུར། །རྒྱལ་བ་ཀུན་གྱི་ལམ་ཡང་ཡང་དག་སྟོན། །མྱུ་གུ་ཡིད་འོང་འོད་ཀྱི་རྣམ་ཐར་<line/>
ཡིན༑ ༑རྒྱལ་བ་ཀུན་གྱི་བ་སྤུའི་ཡོན་ཏན་འཁོར། །བསྐལ་པ་རྒྱ་མཚོར་ཟད་པར་མི་ནུས་ཏེ། །འགྲོ་བ་ཀུན་གྱིས་སངས་རྒྱས་བསམ་མི་ཁྱབ། །རྣམ་ཐར་འདི་ནི་ཕྲེང་བའི་དཔལ་<line/>
</page>
<page index="133" id="67B">གྱིས་མཐོང༌། །སྔོན་ཆད་རྒྱལ་བས་སངས་རྒྱས་གང་གི་རྣམས། །ཞིང་མང་རྡུལ་སྙེད་མཆོད་པ་དེ་དག་དྲན། །ཀུན་ཏུ་ཤེས་རབ་དཀྱིལ་འཁོར་རྣམ་པར་སྦྱངས། །ཡལ་ག་འོད་ཀྱི་བརྗིད་<line/>
ཀྱིས་འདི་མཐོང་ངོ༌། །འགྲོ་བ་ཀུན་གྱི་སྤྱོད་པ་རྒྱ་མཚོ་དག །སྐད་ཅིག་གཅིག་གིས་སངས་རྒྱས་ཐུགས་སུ་ཆུད། །རྒྱལ་བའི་ཡེ་ཤེས་ཆགས་མེད་ཤིན་ཏུ་ཡངས། །སྣ་ཚོགས་རྒྱན་གྱི་འོད་<line/>
ཀྱིས་འདི་མཐོང་ངོ༌། །བདེར་གཤེགས་གསུང་ནི་ཞི་བ་རབ་ཞིར་གསུང༌། །དགའ་བ་ཡངས་པ་ཆེན་པོ་རྣམ་པར་སྐྱེད། །སེམས་ཅན་མོས་པ་ཇི་བཞིན་དེ་དག་ཤེས། །འདི་ནི་སྒྲ་རྣམས་<line/>
སྒྲོག་པའི་དབྱངས་ཀྱིས་ཐོས། །ཕྱོགས་བཅུའི་ཞིང་གི་དབྱིངས་རྣམས་རྒྱས་བྱས་ཤིང༌། །སངས་རྒྱས་བྱིན་རླབས་རྒྱ་ཆེན་རབ་ཏུ་འབྱུང༌། །རྒྱལ་བའི་སྔོན་གྱི་སྤྱོད་པ་དག་ཀྱང་སྟོན། །<line/>
ཀུན་ཏུ་དྲི་ཞིམ་འོད་དཔལ་འདི་ལ་འཇུག །མ་རུངས་སེམས་ཅན་ཡོན་ཏན་མེད་པའི་རྣམས། །མྱོས་ཤིང་འཁོར་བ་ཀུན་ཏུ་འཁོར་བ་དག །དེ་དག་ལ་ནི་ཐམས་ཅད་མཁྱེན་ལམ་སྟོན། །<line/>
འཕགས་པའི་འོད་ཀྱི་འཁོར་གྱིས་འདི་མཐོང་ངོ༌། །སེམས་ཅན་མ་རུངས་སྦྱོར་བ་སྤྱོད་པ་རྣམས། །བསྐལ་པ་བྱེ་བས་སངས་རྒྱས་མཐོང་བར་འགྱུར། །གཞན་ནི་བདེར་གཤེགས་སྐད་<line/>
ཅིག་གཅིག་གིས་ལྟ། །རོ་ཡི་འོད་ཀྱི་ལྷ་ཡིས་འདི་མཐོང་ངོ༌། །དེ་ལ་རིའི་ལྷ་རིན་པོ་ཆེའི་རྩེ་མོ་མེ་ཏོག་ཤིན་ཏུ་རྒྱས་པར་གནས་པའི་རྣམ་པར་ཐར་པ་ནི། བསམ་གཏན་ཞི་ཞིང་ཡངས་<line/>
</page>
<page index="134" id="68A">༄༅། །ལ་དབེན་པའི་སྣང་བ་ལ་རབ་ཏུ་འཇུག་པ་ཞེས་བྱའོ། །རིའི་ལྷ་ནགས་ཚལ་སྣ་ཚོགས་མེ་ཏོག་ཤིན་ཏུ་རྒྱས་པའི་གཙུག་ཕུད་ཀྱི་རྣམ་པར་ཐར་<line/>
པ་ནི༑ འགྲོ་བ་བསམ་གྱིས་མི་ཁྱབ་པའི་དགེ་བའི་རྩ་བ་ཡོངས་སུ་སྨིན་པར་བྱེད་པའི་བྱམས་པ་སྒོམ་པའི་རྒྱན་ཅེས་བྱའོ། །རིའི་ལྷ་ཀུན་ནས་ཤིན་ཏུ་འཕགས་པས་རྣམ་པར་<line/>
སྣང་བའི་རྒྱལ་མཚན་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་བསམ་པ་རྣམ་པར་ལྟ་བའི་དབང་པོ་ལ་འཇུག་པས་མངོན་པར་སྣང་བ་ཞེས་བྱའོ། །རིའི་ལྷ་རྡུལ་<line/>
ཐམས་ཅད་དང་མི་གནས་པས་དྲི་མ་མེད་པའི་གཙུག་ཕུད་ཀྱི་རྣམ་པར་ཐར་པ་ནི། བསྐལ་པ་རྒྱ་མཚོ་མཐའ་ཡས་པར་མི་སྐྱོ་བའི་བརྩོན་འགྲུས་ཀྱིས་རབ་ཏུ་སྦྱོར་བ་ཞེས་<line/>
བྱའོ༑ ༑རིའི་ལྷ་སྣང་བས་ཕྱོགས་སུ་གསལ་བའི་འོད་ཀྱི་རྣམ་པར་ཐར་པ་ནི། སངས་རྒྱས་ཀྱི་ཡོན་ཏན་མཐའ་ཡས་པའི་སྣང་བ་རྣམ་པར་བསྟན་པ་སྟོན་པ་ཞེས་བྱའོ། །རིའི་ལྷ་<line/>
སྟོབས་ལ་ཐུབ་པ་མེད་པའི་སྣང་བའི་འོད་ཀྱི་རྣམ་པར་ཐར་པ་ནི། སེམས་ཅན་ཡོངས་སུ་སྨིན་པར་བྱ་བའི་ཕྱིར་གཏི་མུག་ཡོངས་སུ་སེལ་བའི་འོད་ཅེས་བྱའོ། །རིའི་ལྷ་ཀུན་<line/>
ནས་གཟི་བརྗིད་དཔལ་གྱི་དཀྱིལ་འཁོར་གྱི་རྣམ་པར་ཐར་པ་ནི། ཆགས་པ་ཐམས་ཅད་དང་མཉམ་པའི་རྒྱན་གྱིས་སྡུག་བསྔལ་ཡང་དག་པར་འཇོམས་པ་ཞེས་བྱའོ། །རིའི་<line/>
</page>
<page index="135" id="68B">ལྷ་སྣང་བའི་རྡུལ་ཆུ་བོའི་དཀྱིལ་འཁོར་གྱི་རྣམ་པར་ཐར་པ་ནི། དེ་བཞིན་གཤེགས་པ་ཐམས་ཅད་ཀྱི་བསྟན་པའི་ཡོན་ཏན་སྣང་བ་ཡང་དག་པར་སྟོན་པ་ཞེས་བྱའོ། །རིའི་ལྷ་ཀུན་ཏུ་<line/>
མངོན་པར་ལྟ་བའི་མིག་གི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་རྨི་ལམ་གྱི་མཐར་ཡང་དགེ་བའི་རྩ་བ་རྣམ་པར་འཕེལ་བར་བྱེད་པ་ཞེས་བྱའོ། །རིའི་ལྷ་ཀུན་ནས་སྲ་བའི་<line/>
རྡོ་རྗེའི་མཚམས་ཀྱི་མིག་གི་རྣམ་པར་ཐར་པ་ནི། དོན་རྒྱ་མཚོ་རྒྱ་ཆེན་པོ་མཐའ་ཡས་པ་དང་འགྲོགས་པ་ཞེས་བྱའོ། །དེ་ནས་རིའི་ལྷ་རིན་པོ་ཆེ་རྩེ་མོ་མེ་ཏོག་ཤིན་ཏུ་རྒྱས་པར་གནས་<line/>
བས་སངས་རྒྱས་ཀྱི་མཐུས་རིའི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་རྣམ་འཕྲུལ་མི་<line/>
ཟད་ཚད་མེད་ལྟོས། །སྔོན་ཚེ་སྤྱོད་རབ་མཐའ་ཡས་རྒྱལ་བས་སྤྱོད། །རྣམ་ཐར་ཞིང་གི་རྡུལ་སྙེད་བསྒོམས་མཛད་པས། །འགྲོ་བ་མ་ལུས་དགའ་བའི་ཤུགས་ཀྱང་བསྐྱེད། །སངས་<line/>
རྒྱས་སྤུ་ནས་དྲི་མེད་དཔལ་བཀྱེ་བ། །ཡན་ལག་མཚན་རྒྱན་འགྲོ་བ་ཀུན་བཀང་ཞིང༌། །བྱམས་ཚུལ་མཐའ་ཡས་འཇིག་རྟེན་ཀུན་ལ་སྟོན། །ནགས་ཚལ་རྒྱས་པའི་གཙུག་གི་རྣམ་ཐར་<line/>
ཏོ༑ ༑སངས་རྒྱས་སྐུ་ནི་མཐའ་ཡས་འགྲོ་བར་མངོན། །འཇིག་རྟེན་ཀུན་ཏུ་ཕྱོགས་བཅུ་བཀང་ཞིང་འཕགས། །དབང་པོ་དང་བའི་སེམས་ཅན་རངས་ཤིང་དགའ། །རྣམ་ཐར་འདི་ལ་<line/>
</page>
<page index="136" id="69A">༄༅། །འཕགས་པའི་རྒྱལ་མཚན་འཇུག །རང་བྱུང་མཁའ་མཉམ་འཇིག་རྟེན་ཆོས་མ་ཆགས། །བསྐལ་པ་ཀུན་སྤྱོད་བརྩོན་འགྲུས་སྟོབས་མི་སྐྱོ། །སྣ་<line/>
ཚོགས་ཁམས་འགྲོ་སྦྱོར་བ་མ་ལུས་འདུལ། །དགའ་བ་དྲི་མེད་གཙུག་ཕུད་རྣམ་ཐར་ཏོ། །འཇིག་རྟེན་ཀུན་ནི་ལྡོངས་གྱུར་མུན་སྟུག་ཞུགས། །ཐུགས་རྗེ་དེར་བསྐྱེད་སངས་<line/>
རྒྱས་འོད་བཀྱེ་ཞིང༌། །འགྲོ་ཁམས་ཡུན་རིང་ཉལ་བ་སད་པར་མཛད། །རིག་ནས་དགའ་འོད་ལྷ་ཡི་རྣམ་ཐར་ཏོ། །སྲིད་པའི་རྒྱ་མཚོར་སྤྱད་པ་སྔོན་སྤྱོད་ཚེ། །ཞིང་རྡུལ་མཉམ་<line/>
པའི་སེམས་ཅན་གཙོ་མཆོད་པས། །དེ་དག་དགྱེས་བཞིན་སེམས་ཅན་བྱང་ཆུབ་བཀོད། །ཞི་བའི་ས་འདི་སྟོབས་འཆང་ལྷ་འཇུག་གོ །ལས་ཀྱི་སྤྲིན་སྒྲིབ་གཡོགས་ཤིང་<line/>
བསྒྲིབས་པ་རྣམས། །སྲིད་པར་སེམས་ཅན་སྡུག་བསྔལ་འཁོར་གཟིགས་ནས། །དེ་དག་མུན་པ་ཡེ་ཤེས་འོད་ཀྱིས་བསལ། །གཟི་བརྗིད་དཔལ་འོད་རྣམ་ཐར་འདི་སེམས་<line/>
སོ༑ ༑རྒྱལ་བའི་སྤུ་ལས་སངས་རྒྱས་ཡོན་ཏན་ཀུན། །ཕྱོགས་དབྱིངས་སེམས་ཅན་བསམ་པ་བཞིན་དུ་གྲག །རྫུ་འཕྲུལ་རྣམ་པ་བསྐལ་པ་ཀུན་ཏུ་གནས། །འོད་མང་རྡུལ་<line/>
གྱི་ཆུ་བོའི་ལྷ་འཇུག་གོ །སེམས་ཅན་ཀུན་སྤྱོད་དགེ་བ་རྒྱ་མཚོ་ཀུན། །དེ་ལ་ཕྱོགས་བཀང་སངས་རྒྱས་མངོན་པར་སྣང༌། །སྣ་ཚོགས་ཐབས་ཀྱིས་འཇིག་རྟེན་ཆོས་ཀྱང་སྟོན། །<line/>
</page>
<page index="137" id="69B">ཚུལ་མངོན་མིག་གི་ལྷ་ཡིས་དེ་ཐོས་སོ། །ཆོས་སྒོ་རྒྱ་མཚོ་མི་ཟད་ཚད་མེད་པ། །སངས་རྒྱས་གསུང་གཅིག་སེམས་ཅན་ཀུན་ལ་གསུང༌། །བསྐལ་པ་ཀུན་བརྗོད་འཇིག་རྟེན་མང་<line/>
ལ་སྟོན། །རྡོ་རྗེ་ཚུལ་མིག་འདི་ཡི་གནས་ལ་འཇུག །དེ་ལ་སའི་ལྷ་དཔལ་གྱི་མེ་ཏོག་ཀུན་ནས་ཤིན་ཏུ་རྒྱས་པ་དྲི་མ་མེད་པའི་རྣམ་པར་ཐར་པ་ནི། སྐད་ཅིག་སྐད་ཅིག་ཅིང་སེམས་ཅན་<line/>
ཐམས་ཅད་ལ་བྱམས་པ་དང་སྙིང་རྗེའི་དཀྱིལ་འཁོར་གྱིས་རྣམ་པར་ལྟ་བ་ཞེས་བྱའོ། །སའི་ལྷ་བསོད་ནམས་བརྟན་པ་ཤིན་ཏུ་བསགས་པའི་འོད་ཀྱི་རྣམ་པར་ཐར་པ་ནི། སེམས་ཅན་<line/>
ཐམས་ཅད་ཀྱི་བསོད་ནམས་ཀྱི་སྟོབས་དང་ཤུགས་ཀྱི་རྒྱན་ཅེས་བྱའོ། །སའི་ལྷ་སེམས་རིན་པོ་ཆེས་རྒྱས་པའི་རྣམ་པར་ཐར་པ་ནི། ཏིང་ངེ་འཛིན་སྣ་ཚོགས་སྒོམ་པ་རྣམ་པར་འབྱེད་<line/>
པ་དྲི་མ་མེད་པ་ཞེས་བྱའོ། །སའི་ལྷ་དུས་དུས་སུ་དགེ་བའི་མིག་རབ་ཏུ་སྟོན་པའི་རྣམ་པར་ཐར་པ་ནི། སེམས་ཅན་ཐམས་ཅད་དགའ་ཞིང་བདེ་བ་དང་རྩེ་བའི་སྦྱོར་བ་ཞེས་བྱའོ། །<line/>
སའི་ལྷ་གསེར་གྱི་མིག་གི་དཔལ་གྱི་རྣམ་པར་ཐར་པ་ནི། ལུས་ཐམས་ཅད་ཡོངས་སུ་དག་པར་བྱེད་པའི་ཚུལ་སྟོན་པ་ཞེས་བྱའོ། །སའི་ལྷ་སྤུ་ལས་སྤོས་ཀྱི་འོད་རྣམ་པར་འགྱེད་<line/>
པའི་རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་ཡོན་ཏན་རྒྱ་མཚོ་ཐམས་ཅད་རྣམ་པར་སྒོམ་པ་བརྗོད་པ་ཞེས་བྱའོ། །སའི་ལྷ་སྒྲ་དབྱངས་ཡིད་དུ་འོང་བ་སྒྲོག་པའི་རྣམ་པར་<line/>
</page>
<page index="138" id="70A">༄༅། །ཐར་པ་ནི། འགྲོ་བ་ཐམས་ཅད་སྨྲ་བའི་སྒྲ་རྒྱ་མཚོའི་བྱིན་གྱིས་རློབ་པ་ཞེས་བྱའོ། །སའི་ལྷ་མེ་ཏོག་གི་གླང་པོ་སྣ་ཚོགས་ཀྱི་གཙུག་ཕུད་ཀྱི་རྣམ་པར་<line/>
ཐར་པ་ནི། སངས་རྒྱས་ཀྱི་ཞིང་ཕུན་སུམ་ཚོགས་པའི་རང་བཞིན་དྲི་མ་མེད་པ་ཞེས་བྱའོ། །སའི་ལྷ་ཀུན་ནས་རྡོ་རྗེའི་རྡུལ་གྱི་རྒྱན་གྱི་རྣམ་པར་ཐར་པ་ནི་།སངས་རྒྱས་ཀྱི་ཆོས་<line/>
ཐམས་ཅད་ཀྱི་འཁོར་ལོའི་བྱིན་གྱི་རླབས་ཀུན་ནས་རྒྱུ་ཞིང་འབྱུང་བ་ཞེས་བྱའོ། །སའི་ལྷ་ཁྱིམ་དྲི་མ་མེད་པའི་འོད་ཀྱི་རྣམ་པར་ཐར་པ་ནི། སངས་རྒྱས་ཀྱི་ཞིང་ཐམས་ཅད་<line/>
ཀྱི་ཚུལ་ལ་ཡང་དག་པར་འཇུག་པའི་ཆོས་ཀྱི་རྒྱུན་སྒོམ་པ་འབྱུང་བ་ཞེས་བྱའོ། །དེ་ནས་སའི་ལྷ་དཔལ་གྱི་མེ་ཏོག་ཀུན་ནས་ཤིན་ཏུ་རྒྱས་པ་དྲི་མ་མེད་པས་སངས་རྒྱས་ཀྱི་<line/>
མཐུས་སའི་ལྷའི་དཔལ་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སྔོན་ཆད་སྐད་ཅིག་སྐད་ཅིག་བདེར་གཤེགས་<line/>
ཀྱིས༑ ༑བརྗོད་དུ་མེད་པའི་སྙིང་རྗེའི་སྒོ་རྣམས་དང༌། །བྱམས་པའི་སྒོ་ཡང་མི་ཟད་བསྒོམས་པས་ན། །དེ་ཕྱིར་སངས་རྒྱས་སྐུ་ནི་མི་ཤིགས་སྲ། །དུས་གསུམ་གཏོགས་པའི་<line/>
སེམས་ཅན་བསོད་ནམས་དང༌། །ཇི་སྙེད་བྱང་ཆུབ་སེམས་དཔའི་བསོད་ནམས་དག །རྒྱལ་བའི་སྤུ་གཅིག་དེ་སྙེད་བསོད་ནམས་འོད། །བསོད་ནམས་དེ་མཐོང་རབ་ཏུ་དགའ་<line/>
</page>
<page index="139" id="70B">བར་འགྱུར། །འབྱུང་བ་མེད་ཅིང་བྱོན་པ་གང་ཡང་མེད། །ཏིང་འཛིན་ཞི་བ་རྒྱ་མཚོར་རབ་ཏུ་ཞུགས། །སེམས་ཅན་རྒྱན་གྱི་ས་འདི་རབ་ཏུ་སྟོན། །འདི་ནི་སྣ་ཚོགས་ཤིང་གི་ཟེ་བའི་ས་<line/>
ཡིན་ནོ། །སྔོན་ཆད་ཐུབ་པས་སྤྱོད་པ་སྤྱད་པ་དང༌། །འགྲོ་བའི་སྒྲིབ་པ་རྣམ་པར་ཟློག་པ་ནི། །རིན་ཆེན་བཀྲམ་པའི་འོད་ཀྱི་ས་ཡིན་ཏེ། །རྣམ་ཐར་དེ་ལ་དགའ་བར་ལྷ་ལྟའོ། །དེ་བཞིན་<line/>
གཤེགས་པའི་ས་ནི་མཐའ་ཡས་ཏེ། །འཇིག་རྟེན་ཀུན་ཏུ་སྐད་ཅིག་སྐད་ཅིག་སྟོན། །དུས་ཚོད་ཡང་དག་སྟོན་པའི་ས་ཡི་ལྷ། །དགའ་བར་སངས་རྒྱས་ཡུལ་ལ་རྣམ་པར་ལྟ། །སངས་<line/>
རྒྱས་གསུང་ནི་མཐའ་ཡས་བསམ་མི་ཁྱབ། །སེམས་ཅན་ཀུན་བསྒྲགས་ཉོན་མོངས་ཞི་བར་མཛད། །གསེར་འོད་མིག་གི་དཔལ་ནི་རབ་དགའ་བར། །སངས་རྒྱས་ཡོན་ཏན་<line/>
མཐའ་ཡས་མངའ་བ་སྟེ། །སངས་རྒྱས་སྤྲུལ་པས་རྣམ་པ་ཀུན་གཟུགས་སུ། །ཕྱོགས་ཀུན་ཆོས་ཀྱི་དབྱིངས་སུ་རྒྱས་པར་མཛད། །སྤུ་ལས་དྲི་ཞིམ་འོད་ཀྱི་ས་ཡི་ལྷ། །སངས་རྒྱས་<line/>
སེམས་ཅན་འདུལ་བ་དེ་ལ་ལྟ། །ཕྱོགས་རྣམས་ཡིད་འོང་དབྱངས་ཀྱིས་གང་བྱས་ཤིང༌། །འགྲོ་བ་འདི་ནི་ཕྱི་མཐའི་བསྐལ་པར་བརྗོད། །ཡིད་དུ་འོང་བའི་སྒྲ་དབྱངས་ས་ཡི་ལྷ། །<line/>
རབ་ཏུ་དགའ་བར་སངས་རྒྱས་དབྱངས་ལ་ཉན། །རྒྱལ་བའི་སྤུ་ལས་སེམས་ཅན་མཉམ་པ་ཡི། །སྤོས་ཀྱི་འོད་བཀྱེ་འཇིག་རྟེན་ཀུན་བཀང་ཞིང༌། །སེམས་ཅན་མ་ལུས་ཡོངས་<line/>
</page>
<page index="140" id="71A">༄༅། །སུ་སྨིན་མཛད་པ། །མེ་ཏོག་གཙུག་ཕུད་འཕྱང་བས་ཡང་དག་མཐོང༌། །དེ་བཞིན་གཤེགས་སྐུ་རྡོ་རྗེ་ལྟ་བུ་སྟེ། །མཚམས་སུ་མི་ཕྱེད་སྲ་བའི་རི་བོ་འདྲ། །<line/>
འགྲོ་བ་ཀུན་གྱིས་སངས་རྒྱས་བསྐྱོད་མི་ནུས། །རྡོ་རྗེ་རྡུལ་གྱི་ལྷ་ནི་དེས་དགའ་འོ། །དེ་ལ་གྲོང་ཁྱེར་གྱི་ལྷ་རིན་ཆེན་རྩེ་མོའི་འོད་ཀྱི་རྣམ་པར་ཐར་པ་ནི། སེམས་ཅན་ལ་ཕན་པ་<line/>
ཡང་དག་སྦྱར་བ་འབྱུང་བ་ཞེས་བྱའོ། །གྲོང་ཁྱེར་གྱི་ལྷ་རྒྱན་རྣམ་པ་སྣ་ཚོགས་འབྱུང་བའི་རྣམ་པར་ཐར་པ་ནི། འགྲོ་བའི་དབང་པོ་ཡོངས་སུ་སྨིན་པར་བྱེད་པའི་འདུལ་བ་འབྱུང་<line/>
བ་ཞེས་བྱའོ། །གྲོང་ཁྱེར་གྱི་ལྷ་རིན་ཆེན་དྲི་མེད་ཤིན་ཏུ་དགའ་བའི་རྣམ་པར་ཐར་པ་ནི། སེམས་ཅན་ཐམས་ཅད་བསོད་ནམས་དང་དགའ་བ་མྱོང་བར་བྱེད་པ་ཞེས་བྱའོ། །<line/>
གྲོང་ཁྱེར་གྱི་ལྷ་སློས་པའི་མྱ་ངན་ཐམས་ཅད་སྤོང་བའི་རྣམ་པར་ཐར་པ་ནི། སྐྱོབ་པ་དང༌། མི་འཇིགས་པ་དང༌། སྙིང་རྗེ་ཆེན་པོ་ཞེས་བྱའོ། །གྲོང་ཁྱེར་གྱི་ལྷ་སྒྲོན་མ་ཤིན་ཏུ་<line/>
རྒྱས་པའི་མིག་གི་རྣམ་པར་ཐར་པ་ནི། ཤེས་རབ་ཀྱིས་ཀུན་ཏུ་རྣམ་པར་འབྱེད་པ་ཞེས་བྱའོ། །གྲོང་ཁྱེར་གྱི་ལྷ་འོད་འཕྲོ་བའི་དཔལ་མངོན་པར་འབར་བའི་རྣམ་པར་ཐར་<line/>
པ་ནི༑ ཐབས་ཀྱི་སྒོ་ཀུན་ནས་སྟོན་པའི་མཐུ་ཞེས་བྱའོ། །གྲོང་ཁྱེར་གྱི་ལྷ་བསོད་ནམས་ཀྱི་ཤུགས་སྣང་བའི་འོད་ཀྱི་རྣམ་པར་ཐར་པ་ནི། འགྲོ་བ་ཀུན་གྱི་བསོད་ནམས་<line/>
</page>
<page index="141" id="71B">འབྱུང་བས་སྣང་བ་ཞེས་བྱའོ། །གྲོང་ཁྱེར་གྱི་ལྷ་ལུས་དྲི་མ་མེད་པས་མཉམ་པའི་འོད་ཀྱི་རྣམ་པར་ཐར་པ་ནི། སེམས་ཅན་རྨོངས་པ་ཐམས་ཅད་ལ་རྨི་ལམ་རྣམ་པར་སྟོན་པའི་འོད་<line/>
ཅེས་བྱའོ། །གྲོང་ཁྱེར་གྱི་ལྷ་སྤོས་ཀྱི་རྒྱལ་མཚན་གཙུག་ཕུད་ཀྱི་རྒྱན་གྱི་རྣམ་པར་ཐར་པ་ནི། ཉོན་མོངས་པ་དང་མི་དགེ་བའི་དྲི་མ་རྣམ་པར་སེལ་ཅིང་ཐམས་ཅད་མཁྱེན་པ་ཉིད་ཀྱི་<line/>
དྲི་ཡང་དག་པར་སྐྱེད་པ་ཞེས་བྱའོ། །གྲོང་ཁྱེར་གྱི་ལྷ་རིན་ཆེན་དཔལ་གྱི་འོད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་སྒྲིབ་པའི་རི་རྣམ་པར་འཇོམས་པའི་འོད་ཅེས་བྱའོ། །དེ་<line/>
ནས་གྲོང་ཁྱེར་གྱི་ལྷ་རིན་པོ་ཆེའི་རྩེ་མོའི་འོད་ཀྱིས་སངས་རྒྱས་ཀྱི་མཐུས་གྲོང་ཁྱེར་གྱི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །མགོན་པོའི་ཆོས་ཉིད་བསམ་གྱིས་མི་ཁྱབ་སྟེ། །སྣང་བ་བརྙེས་ཤིང་ཕྱོགས་སུ་རྣམ་པར་མཛེས། །སེམས་ཅན་མཐའ་ཡས་ཡོངས་སུ་སྨིན་མཛད་པའི།།<line/>
སངས་རྒྱས་འགྲོ་བ་ཀུན་ལ་མངོན་དུ་སྣང༌། །སེམས་ཅན་ཐམས་ཅད་དབང་པོ་སྣ་ཚོགས་ཏེ། །དེ་དག་མ་ལུས་རྒྱལ་བས་འགྲོ་བར་མཁྱེན། །རྣམ་ཐར་འདི་ནི་རབ་ཏུ་ཐོབ་པའི་ཕྱིར། །སྣ་<line/>
ཚོགས་འོད་འབྱུང་ལྷ་ཡང་རབ་ཏུ་དགའ། །རྒྱལ་བས་བསྐལ་པ་མཐའ་ཡས་ཡང་དག་སྤྱད། །སྔོན་ཆད་རྒྱལ་བས་ཆོས་ཀྱང་ཡང་དག་བཟུང༌། །དགའ་བའི་ཡིད་ཀྱིས་རྟག་ཏུ་དེ་དག་<line/>
</page>
<page index="142" id="72A">༄༅། །བླངས༑ ༑རྣམ་ཐར་འདི་ནི་དགའ་བའི་འོད་ཀྱིས་ཐོབ། །འགྲོ་བ་འདིར་ནི་ཐུགས་རྗེ་བྱམས་བསྐྱེད་ཅིང༌། །དེ་བཞིན་གཤེགས་པས་སྔོན་ཆད་སེམས་ཅན་<line/>
རྣམས༑ ༑ཀུན་གྱི་མྱ་ངན་མཐའ་ཡས་རྣམ་པར་བཟློག །ཉོན་མོངས་ཡོངས་སུ་སྦྱོང་བ་འདི་ལ་དགའ། །རྒྱལ་བའི་ཤེས་རབ་རྒྱ་ཆེ་མཐའ་ཡས་ཏེ། །ཚད་མེད་ནམ་མཁའ་འདྲ་ཞིང་<line/>
མཚུངས་པ་ཡིན། །དེ་བཞིན་གཤེགས་པའི་ཤེས་རབ་རྣམ་སྤྱོད་པས། །མར་མེ་མེ་ཏོག་འོད་ཀྱི་ལྷ་དགའ་འོ། །དེ་བཞིན་གཤེགས་པས་འགྲོ་མཉམ་སྐུ་གཟུགས་རྣམས། །འགྲོ་<line/>
བ་ཀུན་གྱི་བསམ་པ་རྣམས་ལ་བསྟན། །དེ་འདྲའི་ཚུལ་ལ་རབ་ཏུ་སྒོམ་པ་ཡིས། །མངོན་དུ་འོད་འཕྲོའི་ལྷ་དེ་རབ་ཏུ་དགའ། །བསོད་ནམས་རྒྱ་མཚོ་རྒྱ་ཆེན་མཐའ་ཡས་པ། །སྔོན་ཆད་<line/>
དེ་བཞིན་གཤེགས་པས་ཡོངས་སུ་སྦྱངས། །དེ་འདྲའི་རྣམ་པར་ཐར་ལ་རྣམ་ལྟ་བས། །བསོད་ནམས་དཔལ་གྱི་འོད་དེ་རབ་ཏུ་དགའ། །སྲིད་པར་རབ་ཏུ་རྨོངས་པའི་སེམས་ཅན་<line/>
རྣམས༑ ༑འཁོར་གྱུར་རབ་རིབ་ལྡོངས་པ་གཟིགས་པས་ན། །དེ་དག་ཕན་ཕྱིར་སངས་རྒྱས་མངོན་དུ་བྱུང༌། །དྲི་མེད་འོད་ཀྱིས་རྣམ་ཐར་འདི་ཐོབ་བོ། །དེ་བཞིན་གཤེགས་པའི་<line/>
རྫུ་འཕྲུལ་སྟོབས་ལ་ལྟོས། །འགྲོ་ལ་སྤྲིན་འདྲ་མཐའ་དང་དབུས་ཀྱང་མེད། །དེ་དག་བསྟན་ཅིང་འགྲོ་བ་རྣམ་པར་འདུལ། །སྤོས་ཀྱི་རྒྱལ་མཚན་འོད་ཀྱིས་འདི་མཐོང་ངོ༌། །སེམས་<line/>
</page>
<page index="143" id="72B">ཅན་རྨོངས་པ་མུན་པས་ལྡོངས་གྱུར་ཅིང༌། །རྣམ་པ་སྣ་ཚོགས་སྒྲིབ་པས་བསྒྲིབས་གྱུར་པ། །སངས་རྒྱས་འོད་ཀྱིས་རྣམ་པར་ཀུན་ཤེས་འགྱུར། །རྩེ་མོའི་འོད་ཀྱི་ལྷ་ནི་འདི་ལ་འཇུག །<line/>
དེ་ལ་སྙིང་པོ་བྱང་ཆུབ་ཀྱི་ལྷ་དགེ་བ་དྲི་མ་མེད་པའི་རྒྱན་གྱིས་བརྒྱན་པའི་རྒྱལ་མཚན་གྱི་རྣམ་པར་ཐར་པ་ནི། སངས་རྒྱས་མང་པོ་མཆོད་པ་ཡང་དག་པར་འབྱུང་ཞིང་སྔོན་གྱི་སྨོན་<line/>
ལམ་གྱི་རྒྱན་སྟོན་པ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་རི་རབ་སྤོའི་རིན་པོ་ཆེའི་འོད་ཀྱི་རྣམ་པར་ཐར་པ་ནི། འགྲོ་བ་ཐམས་ཅད་དང་མངོན་སུམ་དུ་བྱང་ཆུབ་ཀྱི་སྤྱོད་པ་ཡང་དག་པར་<line/>
སྒྲུབ་ཅིང་འབྱུང་བ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་དབྱངས་ཀྱི་འབྲུག་སྒྲ་སྒྲོག་པའི་རྒྱལ་མཚན་གྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་བསམ་པ་ལ་སངས་རྒྱས་སྟོན་<line/>
ཅིང༌། རྨི་ལམ་གྱི་མཐར་སངས་རྒྱས་ཀྱི་ཆོས་ཀྱི་འབྲུག་སྒྲ་སྒྲོག་པ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་མེ་ཏོག་གི་ཆར་སྣ་ཚོགས་འབབ་པའི་མིག་གི་རྣམ་པར་ཐར་པ་ནི། དཀའ་བ་<line/>
ཐམས་ཅད་ཡོངས་སུ་གཏོང་ཞིང༌། རིན་པོ་ཆེའི་ཆར་འབེབས་པའི་རྒྱན་ཅེས་བྱའོ། །སྙིང་པོ་བྱང་ཆུབ་ཀྱི་ལྷ་འོད་འཕྲོ་མང་པོ་ཤིན་ཏུ་དྲི་མ་མེད་པའི་རྣམ་པར་ཐར་པ་ནི། འདུལ་བའི་<line/>
སེམས་ཅན་ཡོངས་སུ་སྨིན་པར་བྱེད་ཅིང༌། སྙིང་པོ་བྱང་ཆུབ་ཕུན་སུམ་ཚོགས་པ་རྣམ་པ་སྣ་ཚོགས་སྟོན་པ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་མེ་ཏོག་གི་ཕྲེང་བ་འོད་ཀྱི་གཙུག་<line/>
</page>
<page index="144" id="73A">༄༅། །ཕུད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་དབང་པོ་བཞིན་དུ་ཆོས་ཚུལ་ཟབ་མོ་དྲན་པ་སྟོན་པ་འབྱུང་བ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་རིན་<line/>
པོ་ཆེའི་རྒྱན་གྱི་ཆར་རབ་ཏུ་འབེབས་པའི་རྣམ་པར་ཐར་པ་ནི། དགའ་བ་ཡང་དག་པར་མྱོང་བ་མཐའ་ཡས་པ་ལ་ཡང་དག་པར་འཇུག་པ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་མཐུ་<line/>
དམ་པ་སྤོས་ཀྱི་མིག་གི་རྣམ་པར་ཐར་པ་ནི། སངས་རྒྱས་ཀྱི་ཡོན་ཏན་དང་ལེགས་པ་རབ་ཏུ་བརྗོད་པའི་བྱིན་གྱི་རླབས་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་རྡོ་རྗེ་སྣ་ཚོགས་ཀྱི་<line/>
སྤྲིན་གྱི་རྣམ་པར་ཐར་པ་ནི། སྙིང་པོ་བྱང་ཆུབ་ཀྱི་ལྷ་རྣམ་པ་མཐའ་ཡས་པ་ཡང་དག་པར་སྟོན་པའི་རྒྱན་ཅེས་བྱའོ། །སྙིང་པོ་བྱང་ཆུབ་ཀྱི་ལྷ་པདྨོའི་ཤིང་སྣང་བའི་འོད་ཀྱི་རྣམ་<line/>
པར་ཐར་པ་ནི། བྱང་ཆུབ་ཀྱི་ཤིང་ཡོངས་སུ་ཞི་བས་ཕྱོགས་རྒྱས་པར་བྱེད་པ་ཞེས་བྱའོ། །སྙིང་པོ་བྱང་ཆུབ་ཀྱི་ལྷ་དགེ་བའི་ལྟ་བ་སྣ་ཚོགས་རྣམ་པར་སྟོན་པའི་འོད་ཀྱི་རྣམ་པར་<line/>
ཐར་པ་ནི། དེ་བཞིན་གཤེགས་པའི་སྟོབས་སྣ་ཚོགས་ཡང་དག་པར་རྒྱུ་བ་ཞེས་བྱའོ། །དེ་ནས་སྙིང་པོ་བྱང་ཆུབ་ཀྱི་ལྷ་དགེ་བ་དྲི་མ་མེད་པའི་རྒྱན་གྱིས་བརྒྱན་པའི་རྒྱལ་མཚན་<line/>
གྱིས་སངས་རྒྱས་ཀྱི་མཐུས་སྙིང་པོ་བྱང་ཆུབ་ཀྱི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བསྐལ་<line/>
</page>
<page index="145" id="73B">པ་མང་པོ་མཐའ་དང་དབུས་མེད་པར། །དེ་བཞིན་གཤེགས་པས་ཇི་ལྟར་སྔོན་སྤྱད་དྲན། །སངས་རྒྱས་ཐམས་ཅད་མཆོད་ཅིང་བསྒྲུབས་པས་ན། །དེ་ཕྱིར་དེ་ཡི་བསོད་ནམས་ནམ་མཁའི་<line/>
ཚད༑ ༑ཞིང་རྣམས་མཐའ་ཡས་ཚད་མེད་འདྲ་མེད་པར། །མི་ཟད་གཏོང་བའི་སྒོ་ནས་སྔོན་བཏང་བས། །རི་བོའི་སྤོ་ཡི་འོད་ཀྱི་ལྷ་དེ་ནི། །བདེར་གཤེགས་དྲན་ཞིང་རབ་ཏུ་དགའ་བར་<line/>
འགྱུར༑ ༑བདེར་གཤེགས་སྤྲུལ་པ་རྣམ་པ་མཐའ་ཡས་པ། །དེ་དག་ཞིང་རྣམས་ཀུན་ཏུ་རབ་ཏུ་རྒྱུ། །འགྲོ་བར་སངས་རྒྱས་རྨི་ལམ་བཞིན་སྟོན་ཅིང༌། །སྤྲིན་གྱི་སྒྲ་དབྱངས་ལྷ་དེ་རབ་<line/>
ཏུ་དགའ། །མཐའ་ཡས་བསྐལ་པར་དཀའ་བ་རབ་སྤྱད་དེ། །དང་བའི་སྤྱན་གྱིས་འགྲོ་ལ་ཕན་པའི་ཕྱིར། །རྒྱ་མཚོའི་སྤྱན་ཡང་ཡོངས་སུ་སྔོན་བཏང་སྟེ། །དེ་ལ་མེ་ཏོག་མིག་གི་ལྷ་<line/>
དགའ་འོ། །ཡོན་ཏན་རིན་ཆེན་འོད་འཕྲོ་མཐའ་ཡས་སྤྲིན། །འགྲོ་བ་ཀུན་ཏུ་སྙིང་པོ་བྱང་ཆུབ་ནས། །རབ་ཏུ་བཀྱེ་བའི་སངས་རྒྱས་རྫུ་འཕྲུལ་གྱིས། །འོད་འཕྲོ་འགྱེད་པའི་ལུས་ཀྱི་ལྷ་<line/>
ཡང་དགའ། །སེམས་ཅན་རྣམས་ཀྱི་སྤྱོད་པ་རྒྱ་མཚོ་སྟེ། །དེ་ལ་རྒྱལ་བ་ཆོས་ཀྱི་ཆར་ཡང་འབེབས། །ཇི་ལྟར་མོས་པར་ནེམ་ནུར་རྣམ་པར་སེལ། །དེ་ཡིས་གཙུག་ཕུད་འཕྱང་བ་དགའ་<line/>
བ་ཐོབ༑ ༑རྒྱན་གྱི་ཆར་འབེབས་མིག་བཟང་ལྷ་དེ་ནི། །སེམས་ཀྱི་སྐད་ཅིག་གཅིག་གིས་ཚད་མེད་པའོ། །ཆོས་དོན་དབྱིངས་ཀྱི་བྱེ་བྲག་མཐའ་ཡས་པ། །རྒྱ་མཚོར་ཐ་དད་ཡང་དག་<line/>
</page>
<page index="146" id="74A">༄༅། །ཤེས་པས་འཇུག །ཞིང་རྣམས་བརྗོད་དུ་མེད་པ་ཐམས་ཅད་དུ། །འགྲོ་བ་ཀུན་ལ་སངས་རྒྱས་ལེགས་བརྗོད་པས། །དེ་ཕྱིར་ཡོན་ཏན་སངས་རྒྱས་ཞིང་<line/>
ཀུན་གྲགས། །དེ་ནི་རྗེས་སུ་སྤོས་མིག་ལྷ་ཡང་དྲན། །མཐའ་ཡས་ཤིང་གི་རྣམ་པ་སྣ་ཚོགས་གཟུགས། །བྱང་ཆུབ་ཤིང་ལ་ཀུན་ཀྱང་མ་ལུས་བསྟན། །རྡོ་རྗེ་སྣ་ཚོགས་སྤྲིན་གྱི་<line/>
ལྷ་དེ་ནི༑ ༑བྱང་ཆུབ་ཤིང་ལ་དགའ་བར་རྣམ་པར་ལྟ། །སངས་རྒྱས་ཡེ་ཤེས་སྙིང་པོ་བྱང་ཆུབ་ལ། །ཕྱོགས་རྣམས་ཀུན་ཏུ་མཐའ་དང་མུ་མེད་དེ། །པདྨོ་སྣང་ཞིང་གསལ་བའི་ལྷ་<line/>
དེ་ནི༑ ༑རྣམ་ཐར་རྣམ་ཡངས་འདི་ལ་རབ་དགའ་འོ། །སངས་རྒྱས་སྟོབས་རྣམས་ཡོངས་དག་བསམ་མི་ཁྱབ། །སྙིང་པོ་བྱང་ཆུབ་འདིར་ནི་ཀུན་ཀྱང་གྲག །ཡང་དག་བསྒྲུབས་<line/>
པས་བྱུང་བ་དེ་དག་ནི། །ཐམས་ཅད་སྣ་ཚོགས་སྣང་བའི་འོད་ཉན་ཏོ། །དེ་ལ་རྐང་གིས་འགྲོ་རིན་ཆེན་དཔལ་གྱི་ཕྱག་རྒྱའི་རྣམ་པར་ཐར་པ་ནི། དགའ་བ་ཡངས་པ་རིན་པོ་ཆེའི་<line/>
ཆར་གྱིས་ཀུན་ཏུ་ཁྱབ་པ་ཞེས་བྱའོ། །རྐང་གིས་འགྲོ་པདྨོ་སྣང་བའི་འོད་ཟེར་གྱི་འོད་ཀྱི་རྣམ་པར་ཐར་པ་ནི། སངས་རྒྱས་ཀྱི་སྐུ་འོད་ཟེར་གྱི་ཁ་དོག་པདྨོའི་དྲ་བ་ཐམས་ཅད་དུ་<line/>
སྟོན་པས་དགའ་བར་བྱེད་པ་ཞེས་བྱའོ། །རྐང་གིས་འགྲོ་མེ་ཏོག་གཙུག་ཕུད་ཀྱི་དཔལ་དྲི་མ་མེད་པའི་རྣམ་པར་ཐར་པ་ནི། སེམས་ཀྱི་སྐད་ཅིག་ཐམས་ཅད་ལ་དེ་བཞིན་གཤེགས་<line/>
</page>
<page index="147" id="74B">པའི་འཁོར་གྱི་དཀྱིལ་འཁོར་གྱི་དབྱིབས་དང༌། རྒྱན་འབྱུང་བ་ཞེས་བྱའོ། །རྐང་གིས་འགྲོ་ཤིན་ཏུ་མཛེས་པར་གནོན་པའི་རྣམ་པར་ཐར་པ་ནི། གོམ་པ་འདོར་བ་ཐམས་ཅད་དུ་<line/>
སེམས་ཅན་མཐའ་ཡས་པ་འདུལ་བའི་རྒྱན་ཅེས་བྱའོ། །རྐང་གིས་འགྲོ་རིན་ཆེན་དཔལ་གྱི་རྒྱལ་མཚན་གྱི་རྣམ་པར་ཐར་པ་ནི། སྐད་ཅིག་གཅིག་གིས་པདྨོའི་དྲ་བ་སྣ་ཚོགས་སྤྲུལ་<line/>
པ་བྱེད་ཅིང་རིན་པོ་ཆེའི་ཆར་པ་དང༌། དབྱངས་དང༌། སྣང་བ་ཀུན་ཏུ་འགྱེད་པ་ཞེས་བྱའོ། །རྐང་གིས་འགྲོ་དགའ་བའི་དབྱངས་སྙན་པའི་རྣམ་པར་ཐར་པ་ནི། དགའ་བའི་ཤུགས་<line/>
དང་ཉམས་བདེ་བ་རྒྱ་མཚོ་མཐའ་ཡས་པ་འབྱུང་བ་ཞེས་བྱའོ། །རྐང་གིས་འགྲོ་ཤིང་ཙནྡན་གྱི་འོད་ཀྱི་རྣམ་པར་ཐར་པ་ནི། འཁོར་གྱི་དཀྱིལ་འཁོར་ཐམས་ཅད་དུ་སྤོས་ཀྱི་ངད་སྤྲིན་<line/>
དུ་ལྡང་བ་ཞེས་བྱའོ། །རྐང་གིས་འགྲོ་པདྨོ་ཡིད་དུ་འོང་བའི་འོད་ཀྱི་རྣམ་པར་ཐར་པ་ནི། པདྨོའི་གསེབ་ཐམས་ཅད་ནས་ཡིད་དུ་འོང་བའི་ཆོས་ཀྱི་དབྱངས་འབྱུང་བས་སྣང་བ་སྐྱེད་པ་<line/>
ཞེས་བྱའོ། །རྐང་གིས་འགྲོ་རྡུལ་གྱི་ཤུགས་ཀྱི་འོད་ཀྱི་རྣམ་པར་ཐར་པ་ནི། ལུས་ཀྱི་འོད་ཟེར་རྣམ་པ་སྣ་ཚོགས་ཐམས་ཅད་ཀྱི་དྲ་བས་སྣང་བ་འབྱེད་པ་ཞེས་བྱའོ། །རྐང་གིས་<line/>
འགྲོ་མེ་ཏོག་མང་པོའི་དཀྱིལ་འཁོར་གྱི་རྣམ་པར་ཐར་པ་ནི། སེམས་ཅན་ཐམས་ཅད་ལ་དགེ་བའི་རྩ་བ་རྒྱ་མཚོས་ཡང་དག་པར་བསྐུལ་བ་འབྱུང་བ་ཞེས་བྱའོ། །དེ་ནས་རྐང་གིས་<line/>
</page>
<page index="148" id="75A">༄༅། །འགྲོ་རིན་ཆེན་དཔལ་གྱི་ཕྱག་རྒྱས་སངས་རྒྱས་ཀྱི་མཐུས་རྐང་གིས་འགྲོའི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་<line/>
ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དགའ་བ་རྒྱ་མཚོའི་ཚུལ་གྱི་ཤུགས་བསྐྱེད་ཅིང༌། །བསྐལ་པ་མཐའ་ཡས་སྔོན་ཆད་སྤྱོད་པ་མཛད། །ཞིང་རྣམས་ཀུན་རྡུལ་<line/>
ཤིན་ཏུ་ཕྲ་མཉམ་པའི། །སངས་རྒྱས་རྣམས་ཀྱང་དགྱེས་པའི་ཐུགས་ཀྱིས་མཆོད། །སྐད་ཅིག་སེམས་ལ་པདྨོ་བརྗོད་ཡོངས་པ། །དྲི་ཞིམ་སྣ་ཚོགས་མངོན་པར་སྦྲུལ་མཛད་<line/>
ནས༑ ༑ཞིང་རྣམས་ཀུན་ཏུ་རྒྱལ་བ་གཤེགས་མཛད་པ། །སྣང་བའི་འོད་ཟེར་ལྷ་དེས་རབ་ཏུ་མཐོང༌། །འདྲེན་པ་རྣམས་ཀྱི་ཆོས་ཉིད་བསམ་མི་ཁྱབ། །འཁོར་རྣམས་ཀུན་ཏུ་<line/>
འབྱམས་ཀླས་མཐའ་ཡས་པའི། །རྣམ་པར་འཕྲུལ་པ་མི་ཟད་རབ་ཏུ་སྟོན། །མེ་ཏོག་གཙུག་ཕུད་ལྷ་དེས་དེ་མཐོང་ངོ༌། །ཕྱོགས་བཅུའི་ཞིང་གི་དབྱིངས་རྣམས་མ་ལུས་པ། །<line/>
ཐམས་ཅད་ཀུན་ཏུ་གཤེགས་ཤིང་བཞུད་པ་ཡིས། །སེམས་ཅན་མཐའ་ཡས་ཡོངས་སུ་སྨིན་པར་མཛད། །ཤིན་ཏུ་མཛེས་པས་དགའ་བར་དེ་མཐོང་ངོ༌། །སེམས་ཅན་<line/>
སྙེད་ཀྱི་སྤྲུལ་པ་ཀུན་འཕྲོས་པ། །རེ་རེའི་སྐུ་ཡིས་ཆོས་ཀྱི་དབྱིངས་ཀྱང་འགེངས། །རིན་ཆེན་དྲི་མེད་འོད་ཀྱང་རབ་ཏུ་གཏོང༌། །རྐང་འགྲོ་དཔལ་གྱི་མཚན་གྱིས་འདི་མཐོང་ངོ༌། །<line/>
</page>
<page index="149" id="75B">དེ་བཞིན་གཤེགས་པའི་སྤྱོད་ཡུལ་མཐའ་ཡས་ཏེ། །འཁོར་དུ་རྒྱལ་བ་ཆོས་ཀྱི་ཆར་ཡང་འབེབས། །བདེར་གཤེགས་དེ་ཡི་འཁོར་ན་དགར་གནས་ཤིང༌། །དགའ་སྒྲ་དབྱངས་ཀྱིས་<line/>
རྣམ་ཐར་དེ་མཐོང་ངོ༌། །སངས་རྒྱས་དབྱངས་ནི་མཁའ་དང་མཉམ་པ་སྟེ། །དབྱངས་ཀྱི་ཡན་ལག་ཡོན་ཏན་ཀུན་དང་ལྡན། །འཇིག་རྟེན་ཀུན་བཀང་སེམས་ཅན་རྣམ་པར་འདུལ། །ཙནྡན་<line/>
ཤིང་གི་འོད་ནི་དེ་ལ་ཉན། །སྤུ་རྩེ་ཀུན་ནས་རྒྱལ་བ་རྣམ་འཕྲུལ་དང༌། །དུས་གསུམ་གཤེགས་པའི་རྒྱལ་བའི་མཚན་གྱི་རྣམས། །སྒྲ་བསྒྲགས་ཐོས་ཤིང་དགའ་བ་སྐྱེར་འགྱུར་ཏེ། །<line/>
དེ་ནི་རྡོ་རྗེ་འོད་ཀྱི་ལྷས་མཐོང་ངོ༌། །དེ་བཞིན་གཤེགས་སྐུ་བསམ་གྱིས་མི་ཁྱབ་སྟེ། །གོམ་པ་གོམ་པར་ཡོན་ཏན་རྒྱ་མཚོ་སྟོན། །དེ་དག་སེམས་ཅན་ཇི་ལྟར་མོས་པས་མཐོང༌། །རྡུལ་<line/>
གྱི་འོད་ཀྱི་ལྷས་ནི་དེ་མཐོང་ངོ༌། །འཇིག་རྟེན་མགོན་པོ་རྣམ་འཕྲུལ་རྣམ་མང་གིས། །ཕྱོགས་བཅུར་སེམས་ཅན་ཡང་དག་སྐུལ་བར་མཛད། །མེ་ཏོག་འཁོར་མང་རྐང་པས་འགྲོ་<line/>
བའི་ལྷ༑ ༑མཐོང་ཞིང་དགའ་བ་ཡངས་པ་རབ་ཏུ་ཐོབ། །དེ་ལ་ལུས་ཀྱི་རིས་སུ་གཏོགས་པའི་ལྷ་ཁྲེལ་དང་དགེ་བས་རྒྱས་པའི་འོད་ཀྱི་རྣམ་པར་ཐར་པ་ནི། དེ་བཞིན་གཤེགས་པ་<line/>
རྣམས་ཀྱི་སྔོན་གྱི་སྨོན་ལམ་རྗེས་སུ་དྲན་པས་རྣམ་པར་དཔྱོད་པ་ཞེས་བྱའོ། །ལུས་ཀྱི་རིས་སུ་གཏོགས་པའི་ལྷ་འོད་ཟེར་ཕྱོགས་སུ་སྣང་བའི་རྣམ་པར་ཐར་པ་ནི། འཇིག་རྟེན་གྱི་<line/>
</page>
<page index="150" id="76A">༄༅། །ཁམས་མུ་མེད་པར་སངས་རྒྱས་ཀྱི་འོད་རྣམ་པར་སྟོན་པའི་རྒྱན་ཅེས་བྱའོ། །ལུས་ཀྱི་རིས་སུ་གཏོགས་པའི་ལྷ་སྒྲས་འདུལ་བ་རྒྱ་མཚོའི་དཔལ་གྱི་རྣམ་<line/>
པར་ཐར་པ་ནི། སངས་རྒྱས་ཀྱི་གསུང་འདུལ་བའི་སེམས་ཅན་ཐམས་ཅད་ལ་བརྗོད་ཅིང་ཡང་དག་པར་བསྐུལ་བས་དགའ་བ་འབྱུང་བ་ཞེས་བྱའོ། །ལུས་ཀྱི་རིས་སུ་གཏོགས་པའི་<line/>
ལྷ་རྒྱན་བཟང་པོའི་མེ་ཏོག་གཙུག་ཕུད་ཀྱི་རྣམ་པར་ཐར་པ་ནི། དེ་བཞིན་གཤེགས་པའི་སྐུ་ནམ་མཁའི་མཚན་ཉིད་ཀྱི་བྱིན་གྱི་རླབས་ཀུན་ནས་རབ་ཏུ་གནས་པ་འབྱུང་བ་ཞེས་<line/>
བྱའོ༑ ༑ལུས་ཀྱི་རིས་སུ་གཏོགས་པའི་ལྷ་སྤྱོད་ཡུལ་མཐའ་ཡས་དཔལ་གྱི་རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་ཡུལ་འགྲོ་བ་རྣམས་ལ་ཡང་དག་པར་སྟོན་པའི་མཐུ་<line/>
ཞེས་བྱའོ། །ལུས་ཀྱི་རིས་སུ་གཏོགས་པའི་ལྷ་སྣང་བའི་ཕྲེང་བ་འཛིན་པའི་དཔལ་གྱི་རྣམ་པར་ཐར་པ་ནི། སེམས་ཅན་ཐམས་ཅད་གསོ་བ་དང་འདྲེས་པའི་མདངས་ཀྱིས་དགའ་<line/>
བ་ཞེས་བྱའོ། །ལུས་ཀྱི་རིས་སུ་གཏོགས་པའི་ལྷ་སྤོས་དྲི་མ་མེད་པའི་སྤྲིན་ལས་ཆར་འབེབས་པའི་འོད་ཀྱི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་ཉོན་མོངས་པའི་དྲི་མ་<line/>
མངོན་པར་སེལ་བའི་སྦྱོར་བ་ཞེས་བྱའོ། །ལུས་ཀྱི་རིས་སུ་གཏོགས་པའི་ལྷ་སྲུང་འཛིན་ཡོངས་སུ་སྡུད་པའི་རྣམ་པར་ཐར་པ་ནི། སེམས་ཅན་ཐམས་ཅད་ཀྱི་བདུད་ཀྱི་ལས་དང་<line/>
</page>
<page index="151" id="76B">རྨོངས་པ་རྣམ་པར་ཟློག་པ་ཞེས་བྱའོ། །ལུས་ཀྱི་རིས་སུ་གཏོགས་པའི་ལྷ་སྒོ་ཀུན་ནས་ཡོངས་སུ་གནོན་པ་ལ་མངོན་དུ་གྱུར་པའི་མིག་གི་རྣམ་པར་ཐར་པ་ནི། འཇིག་རྟེན་གྱི་དབང་པོ་<line/>
ཐམས་ཅད་ཀྱི་གནས་སུ་རྒྱལ་བ་རྣམ་པར་དམིགས་པར་མངོན་དུ་སྟོན་པའི་རྒྱན་ཅེས་བྱའོ། །ལུས་ཀྱི་རིས་སུ་གཏོགས་པའི་ལྷ་ཁྲེལ་དང་དཔལ་མི་གཡོ་བའི་འོད་ཀྱི་རྣམ་པར་ཐར་<line/>
པ་ནི༑ སེམས་ཅན་ཐམས་ཅད་ཀྱི་དགེ་བའི་རྩ་བའི་ཤུགས་ཐམས་ཅད་ཡང་དག་པར་འཛིན་ཅིང་ཡང་དག་པར་སྦྱོང་བ་ཞེས་བྱའོ། །དེ་ནས་ལུས་ཀྱི་རིས་སུ་གཏོགས་པའི་ལྷ་ཁྲེལ་<line/>
དང་དགེ་བས་རྒྱས་པའི་འོད་ཀྱིས་སངས་རྒྱས་ཀྱི་མཐུས་ལུས་ཀྱི་རིས་སུ་གཏོགས་པའི་ལྷའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །རི་རབ་རྡུལ་ཕྲན་ཤིན་ཏུ་ཕྲ་སྙེད་ཀྱི། །བསྐལ་པ་དེ་དག་ཕ་སྔའི་བསྐལ་པ་ནི། །རྡུལ་ཅེས་བྱ་བར་འོད་མཛེས་འོད་ཟེར་རྒྱལ། །མཆོད་དེ་སྨོན་ལམ་བཏབ་<line/>
པ་བདག་གིས་དྲན། །སངས་རྒྱས་སྐུ་ལས་འོད་འཕྲོ་རབ་བཀྱེ་བ། །དེ་ཡི་འོད་ཟེར་ཆོས་ཀྱི་དབྱིངས་སུ་རྒྱུ། །རྒྱལ་བའི་འོད་ཟེར་དྲ་བ་སེམས་ཅན་འདུལ། །འོད་འཕྲོ་འོད་ཟེར་ལྷ་ཡིས་དེ་<line/>
མཐོང་ངོ༌། །དབྱངས་ཀྱི་ཡན་ལག་ཡོན་ཏན་ཀུན་རྒྱས་པའི། །སངས་རྒྱས་གསུང་ནི་ཞིང་རྣམས་ཀུན་ཏུ་སྒྲོག། །འགྲོ་བ་མ་ལུས་ཐམས་ཅད་ཡང་དག་སྐུལ། །དབྱངས་ཀྱིས་འདུལ་བ་<line/>
</page>
<page index="152" id="77A">༄༅། །དེ་ལ་དགའ་བར་ཉན། །རྒྱལ་བའི་སྐུ་ནི་རབ་ཏུ་ཞི་ལ་ལྟོས། །སྐུ་གཟུགས་དུ་མའང་མཚན་ཉིད་མི་མངའ་སྟེ། །འགྲོ་བ་ཀུན་ནའང་བཞུགས་པར་རབ་ཏུ་<line/>
སྣང༌། །མེ་ཏོག་གཙུག་གིས་ཇི་བཞིན་ཉིད་དུ་མཐོང༌། །འདྲེན་པའི་ཆོས་ཉིད་བསམ་གྱིས་མི་ཁྱབ་སྟེ། །སེམས་ཅན་དེ་དག་དད་པ་ཇི་བཞིན་དུ། །ལ་ལ་བཞུགས་དང་བཞེངས་<line/>
དང་གཤེགས་པར་མཐོང༌། །དེ་ཡང་སྤྱོད་ལམ་འབྱུང་བའི་ལྷས་མཐོང་ངོ༌། །རྒྱལ་བའི་ཚེམས་ཀྱི་མཚམས་རྣམས་ཐམས་ཅད་ནས། །དྲི་ཞིམ་འོད་འཕྲོ་སྒྲོན་མའི་སྤྲིན་བཀྱེ་<line/>
བས༑ ༑འགྲོ་བ་ཀུན་གྱི་ཉོན་མོངས་ཞི་བར་འགྱུར། །དྲི་མེད་སྤོས་ཀྱི་སྤྲིན་གྱིས་དེ་མཐོང་ངོ༌། །སངས་རྒྱས་མགོན་པོ་འགྲོ་བའི་སྐྱབས་སུ་བྱུང༌། །ཉོན་མོངས་རྨོངས་ཤིང་སྡུག་<line/>
བསྔལ་གཟིར་བ་རྣམས། །མགུ་བར་མཛད་ཅིང་ཉོན་མོངས་ཐམས་ཅད་བཅིལ། །སྣང་བའི་ཕྲེང་བ་འཆང་བས་འདི་མཐོང་ངོ༌། །འདྲེན་པ་བསྐལ་པ་བརྒྱར་ཡང་ཤིན་ཏུ་དཀོན།།<line/>
རང་བྱུང་འཇིག་རྟེན་དོན་མཛད་སྐྱེས་པ་ནི། །འཇིག་རྟེན་ཀུན་གྱི་དབུལ་བ་རྣམ་པར་སེལ། །ཁྲེལ་ཡོད་དཔལ་གྱི་འོད་སྣང་དེ་སྐད་སྨྲ། །སེམས་ཅན་ཉོན་མོངས་སྒྲིབ་པས་ཉོན་<line/>
མོངས་ཤིང༌། །བདུད་ཀྱི་ལས་ཀྱིས་དཀྲུགས་ཏེ་འཕྱན་པའི་རྣམས། །དེ་དག་རྒྱལ་བ་རྣམ་ཐར་ལམ་སྟོན་ཏེ། །སྲུང་ཞིང་སྐྱོང་བའི་དཔལ་གྱིས་དེ་མཐོང་ངོ༌། །དེ་བཞིན་<line/>
</page>
<page index="153" id="77B">གཤེགས་པའི་རྣམ་པར་འཕྲུལ་བ་ལྟོས། །སངས་རྒྱས་སྤྲིན་གྱིས་ཆོས་ཀྱི་དབྱིངས་མནན་ཅིང༌། །འཇིག་རྟེན་དབང་པོ་གནས་སུ་སེམས་ཅན་འདུལ། །ཀུན་སྒོའི་མིག་གི་དཔལ་གྱི་སྤྱོད་ཡུལ་<line/>
ལོ༑ ༑དེ་ལ་ལག་ན་རྡོ་རྗེ་མཐུ་ཆེན་ཁ་དོག་བཟང་པོའི་འོད་ཀྱི་རྣམ་པར་ཐར་པ་ནི། ཡོན་ཏན་མཐའ་ཡས་པ་དང་གཟུགས་ཀྱི་སྐུ་རྣམ་པར་དཔྱོད་པ་ཡང་དག་པར་སྟོན་པ་ཞེས་བྱའོ། །ལག་<line/>
ན་རྡོ་རྗེ་ཉི་མའི་ཤུགས་ཀྱི་རྒྱལ་མཚན་གྱི་རྣམ་པར་ཐར་པ་ནི། སངས་རྒྱས་ཐམས་ཅད་ཀྱི་བ་སྤུ་ལས་ཉི་མའི་དཀྱིལ་འཁོར་གྱི་སྤྲིན་སྣ་ཚོགས་ཀྱི་རྒྱན་འབྱུང་བ་ཞེས་བྱའོ། །ལག་ན་རྡོ་རྗེ་<line/>
རི་རབ་མེ་ཏོག་འོད་ཀྱི་རྣམ་པར་ཐར་པ་ནི། རྣམ་པར་འཕྲུལ་བ་རྒྱ་ཆེན་པོ་བསྟན་པས་ཡོན་ཏན་མཐའ་ཡས་པའི་ལུས་སུ་འཕྲུལ་བ་ཞེས་བྱའོ། །ལག་ན་རྡོ་རྗེ་རྣམ་དག་སྤྲིན་གྱི་དབྱངས་<line/>
ཀྱི་རྣམ་པར་ཐར་པ་ནི། དེ་བཞིན་གཤེགས་པའི་དབྱངས་མཐའ་ཡས་ཚད་མེད་པའི་རྗེས་སུ་སོང་བ་ཞེས་བྱའོ། །ལག་ན་རྡོ་རྗེ་དབང་པོ་ཤིན་ཏུ་མང་བའི་རྣམ་པར་ཐར་པ་ནི། འཇིག་<line/>
རྟེན་གྱི་དབང་པོ་ཐམས་ཅད་ཀྱི་རྣམ་པར་འཕྲུལ་པ་སྟོན་ཅིང༌། སངས་རྒྱས་ཀྱི་བྱིན་གྱི་རླབས་ཀྱིས་ཡང་དག་པར་བསྐུལ་བ་ཞེས་བྱའོ། །ལག་ན་རྡོ་རྗེ་རྡོ་རྗེའི་འོད་ཡིད་དུ་འོང་བའི་རྣམ་<line/>
པར་ཐར་པ་ནི། སངས་རྒྱས་ཀྱི་ཆོས་ཀྱི་དབྱིངས་རབ་ཏུ་ཕྱེ་བ་ཐམས་ཅད་མ་ལུས་པ་ལ་ཡང་དག་པར་སྤྱོད་པ་ཞེས་བྱའོ། །ལག་ན་རྡོ་རྗེ་ཤིང་གི་སྒྲ་དབྱངས་ཀྱི་རྣམ་པར་ཐར་པ་ནི།<line/>
</page>
<page index="154" id="78A">༄༅། །ཤིང་གི་ལྷ་ཐམས་ཅད་འདྲེན་པའི་རྒྱན་ཡིད་དུ་འོང་བས་བརྒྱན་པ་ཞེས་བྱའོ། །ལག་ན་རྡོ་རྗེ་སེངྒེའི་འོད་ཀྱི་རྒྱལ་པོའི་རྣམ་པར་ཐར་པ་ནི། དེ་བཞིན་གཤེགས་<line/>
པའི་བསོད་ནམས་ཀྱི་དཀྱིལ་འཁོར་ཡངས་པའི་ཚོགས་ཀྱི་རྗེས་སུ་འབྲང་བའི་འོད་ཅེས་བྱའོ། །ལག་ན་རྡོ་རྗེ་འོད་འཕྲོ་སྟུག་པོ་དཔལ་གྱི་མིག་གི་རྣམ་པར་ཐར་པ་ནི། སེམས་ཅན་མི་<line/>
རུངས་པའི་རྒྱུད་ལ་ལུས་འཇིགས་འཇིགས་ལྟར་རབ་ཏུ་སྟོན་ཅིང་ཀུན་ཏུ་རྣམ་པར་ལྟ་བ་ཞེས་བྱའོ། །ལག་ན་རྡོ་རྗེ་རིན་ཆེན་གཙུག་ཕུད་པདྨོ་འོད་ཀྱི་རྣམ་པར་ཐར་པ་ནི། བྱང་ཆུབ་<line/>
སེམས་དཔའི་རྒྱན་ཐམས་ཅད་ཀྱིས་བརྒྱན་པའི་གཙུག་གི་ནོར་བུ་རིན་པོ་ཆེ་ཐམས་ཅད་ཀྱི་ཆར་མངོན་པར་འབེབས་པ་ཞེས་བྱའོ། །དེ་ནས་ལག་ན་རྡོ་རྗེ་མཐུ་ཆེན་ཁ་དོག་བཟང་<line/>
པོའི་འོད་ཀྱིས་སངས་རྒྱས་ཀྱི་མཐུས་ལག་ན་རྡོ་རྗེའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཆོས་<line/>
རྒྱལ་ཆོས་ཀྱིས་མཛེས་པ་ཡི། །ཆོས་ཉིད་དེ་ལ་རྣམ་པར་ལྟོས། །ཡོན་ཏན་མཐའ་ཡས་སྐུ་གཟུགས་ཀྱིས། །འཇིག་རྟེན་ཀུན་ཏུ་རྣམ་པར་མཛེས། །སངས་རྒྱས་བ་སྤུ་ཐམས་ཅད་<line/>
ནས༑ ༑འོད་ཟེར་དྲ་བ་བསམ་མི་ཁྱབ། །ཉི་མའི་དཀྱིལ་འཁོར་འདྲ་བ་སྟེ། །ཕྱོགས་བཅུ་ཀུན་ཏུ་རྣམ་པར་མཛེས། །སངས་རྒྱས་རྣམ་འཕྲུལ་དེ་དག་གིས། །ཆོས་ཀྱི་དབྱིངས་སུ་ཁྱབ་<line/>
</page>
<page index="155" id="78B">བྱས་ཤིང༌། །འགྲོ་བ་ཀུན་གྱི་མངོན་སུམ་དུ། །མི་ཟད་སྐུ་ནི་ཤིན་ཏུ་སྟོན། །སངས་རྒྱས་གསུང་གི་དཀྱིལ་འཁོར་ནི། །ཞིང་རྣམས་ཀུན་ཏུ་རབ་ཏུ་སྒྲོག །གསུང་གི་སེམས་ཅན་ཐམས་ཅད་<line/>
ཀྱི༑ ༑བསམ་པ་ཐམས་ཅད་རབ་ཏུ་འགེངས། །འཇིག་རྟེན་དབང་པོ་ཀུན་གནས་ན། །ཐུབ་པ་རབ་ཏུ་བཞུགས་པར་སྣང༌། །དེ་དག་ཐམས་ཅད་འཁོར་རྣམས་ལ། །འདྲེན་པ་དག་ནི་ཆོས་སྟོན་<line/>
མཛད༑ ༑རྒྱ་མཚོ་ཆོས་ཀྱི་སྒོ་བསྐུལ་བས། །གཞན་དང་གཞན་གྱི་ཚུལ་དག་གིས། །ཐམས་ཅད་ཆོས་ཀྱི་བྱེ་བྲག་དོན། །རྒྱལ་བ་ཟད་མེད་རབ་ཏུ་སྟོན། །རྒྱ་ཆེན་མཐའ་མེད་ཚུལ་དག་ལ། །རྒྱ་མཚོ་འཁོར་རྣམས་རབ་<line/>
ཏུ་འཇུག། སངས་རྒྱས་འོད་ཟེར་རབ་འདྲེས་པས། །ཀུན་གྱིས་འདྲེན་པ་མཐོང་བར་འགྱུར། །ཞིང་རྣམས་བྱེ་བའི་རྡུལ་སྙེད་དུ། །རྫོགས་པའི་སངས་རྒྱས་ཀུན་མཆོད་པས། །བསོད་ནམས་རྒྱ་ཆེན་ནམ་<line/>
མཁའ་བཞིན། །ཀུན་གྱིས་འདྲེན་པ་རབ་ཏུ་མཐོང༌། །སངས་རྒྱས་རྫུ་འཕྲུལ་མ་འདྲེས་པ། །ཐམས་ཅད་ཞིང་དུ་སྟོན་པ་མཛད། །འགྲོ་ལ་སངས་རྒྱས་མངོན་སུམ་དུ། །བྱང་ཆུབ་སྙིང་<line/>
པོར་རྣམ་པར་མཛེས། །འོད་ཟེར་སྣ་ཚོགས་དཀྱིལ་འཁོར་གྱི། །འོད་འཕྲོ་སྤྲིན་ནི་ཀུན་ཏུ་སྣང༌། །ཆོས་དབྱིངས་ཀུན་ཏུ་ཁྱབ་བྱས་ཤིང༌། །སངས་རྒྱས་སྤྱོད་ཡུལ་རབ་ཏུ་སྟོན། །<line/>
བམ་པོ་ལྔ་པ། དེ་ལ་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ནི། ཚུལ་གྱི་རྒྱ་མཚོ་བསམ་གྱིས་མི་ཁྱབ་པས་དེ་བཞིན་གཤེགས་པའི་ཡོན་ཏན་རྒྱ་མཚོ་ལ་འཇུག་<line/>
</page>
<page index="156" id="79A">༄༅། །སྟེ༑ འདི་ལྟར་སངས་རྒྱས་ཀྱི་ཞིང་ཐམས་ཅད་ཡོངས་སུ་དག་པར་བྱ་བ་དང༌། འགྲོ་བ་འདུལ་བ་ལ་མཐར་ཐུག་པར་མངོན་པར་སྒྲུབ་པ་ཞེས་བྱ་བའི་རྣམ་<line/>
པར་ཐར་པ་དང༌། དེ་བཞིན་གཤེགས་པ་ཐམས་ཅད་ཀྱི་ཞབས་ཀྱི་དྲུང་དུ་ཕྱིན་པས་ཡོན་ཏན་གྱི་ཚོགས་ཐམས་ཅད་ཀྱི་ཡུལ་ཞེས་བྱ་བའི་རྣམ་པར་ཐར་པ་དང༌། བྱང་ཆུབ་<line/>
སེམས་དཔའ་ཐམས་ཅད་ཀྱི་ས་ནས་སར་སྨོན་ལམ་རྒྱ་མཚོས་རབ་ཏུ་གནས་པ་འབྱུང་བ་ཞེས་བྱ་བའི་རྣམ་པར་ཐར་པ་དང༌། སྒོ་ཐམས་ཅད་ནས་ཆོས་ཀྱི་དབྱིངས་སུ་<line/>
བདག་གི་ལུས་ཀྱི་སྤྲིན་རྡུལ་སྙེད་མཐའ་ཡས་པས་རྒྱས་པར་འགེངས་པ་ཞེས་བྱ་བའི་རྣམ་པར་ཐར་པ་དང༌། ཞིང་ཐམས་ཅད་དུ་རང་གི་མིང་བསམ་གྱིས་མི་ཁྱབ་པའི་འཁོར་<line/>
ལོ་སྒྲོག་པའི་བྱིན་གྱི་རླབས་ཞེས་བྱ་བའི་རྣམ་པར་ཐར་པ་དང༌། རྡུལ་ཤིན་ཏུ་ཕྲ་བ་ཐམས་ཅད་ཀྱི་སྦུབས་སུ་བྱང་ཆུབ་སེམས་དཔའི་ཡུལ་དང༌། རྣམ་པར་འཕྲུལ་པ་མཐའ་<line/>
དང་དབུས་མེད་པ་ཡང་དག་པར་སྟོན་པ་ཞེས་བྱ་བའི་རྣམ་པར་ཐར་པ་དང༌། དུས་གསུམ་གྱི་བསྐལ་པ་སྐད་ཅིག་གཅིག་ཏུ་སྟོན་པས་འབྱུང་བ་དང་འཇིག་པ་རབ་ཏུ་འབྱུང་བ་<line/>
ཞེས་བྱ་བའི་རྣམ་པར་ཐར་པ་དང༌། བྱང་ཆུབ་སེམས་དཔའ་ཐམས་ཅད་ཀྱི་དབང་པོ་རྒྱ་མཚོའི་ཡུལ་ཕན་ཚུན་དུ་འཇུག་པ་ཡང་དག་པར་སྟོན་པ་ཞེས་བྱ་བའི་རྣམ་པར་<line/>
</page>
<page index="157" id="79B">ཐར་པ་དང༌། གང་འདི་ཆོས་ཀྱི་དབྱིངས་མཐའ་དང་དབུས་མེད་པར་རང་གི་ལུས་ཀྱི་སྤྲུལ་པས་རྒྱས་པར་རྣམ་པར་འཕྲུལ་པའི་བྱིན་གྱི་རླབས་ཞེས་བྱ་བའི་རྣམ་པར་ཐར་པ་དང༌། གང་འདི་<line/>
བྱང་ཆུབ་སེམས་དཔའི་ཆོས་ཐམས་ཅད་ཀྱི་ཚུལ་ཕན་ཚུན་དུ་སྟོན་པ་རྒྱ་ཆེན་པོས་ཐམས་ཅད་མཁྱེན་པ་ཉིད་ཀྱི་ཚུལ་ལ་འཇུག་པ་ཞེས་བྱ་བའི་རྣམ་པར་ཐར་པ་བདག་གོ །དེ་ནས་བྱང་<line/>
ཆུབ་སེམས་དཔའ་ཀུན་ཏུ་བཟང་པོ་རྣམ་པར་ཐར་པའི་ཚུལ་རྒྱ་མཚོ་བསམ་གྱིས་མི་ཁྱབ་པ་དག་གིས་དེ་བཞིན་གཤེགས་པའི་ཡོན་ཏན་རྒྱ་མཚོ་ལ་འཇུག་ཅིང༌། སངས་རྒྱས་ཀྱི་<line/>
མཐུས་འཁོར་རྒྱ་མཚོ་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་རྒྱལ་བས་དྲི་མེད་རྣམ་པར་སྦྱངས། །མཁའ་ཡངས་<line/>
རྡུལ་བཞིན་ཡོན་ཏན་ཚད་ཀྱང་མེད། །སྔོན་གྱི་རྒྱལ་བའི་སྲས་པོ་དྲི་མེད་པ། །དེ་ལ་བསམ་ཡས་ཆོས་སྤྲིན་ཆར་ཡང་ཕབ། །ཇི་ལྟར་རྒྱལ་བ་གདན་ལ་བཞུགས་སྣང་བ། །དེ་བཞིན་<line/>
རྡུལ་སྦུབས་མ་ལུས་ཀུན་ནའང་སྟེ། །འོན་ཀྱང་བདེར་གཤེགས་གཤེགས་དང་འཕོ་བ་མེད། །ཞིང་རྣམས་ཀུན་ཏུ་ཡུལ་མེད་རབ་ཏུ་སྟོན། །ས་ཡི་ཚུལ་ལ་འཇུག་པ་ཚད་མེད་དེ། །<line/>
སྤྱོད་པ་ཐུབ་པས་བྱང་ཆུབ་སེམས་དཔའ་བསྟན། །བསམ་གྱིས་མི་ཁྱབ་ཚུལ་ནི་ཀུན་གསུངས་པས། །རྒྱལ་སྲས་རྣམས་ནི་ཆོས་ཀྱི་དབྱིངས་ལ་འཇུག། །ཆོས་དབྱིངས་འཇུག་ཚུལ་རྣམ་<line/>
</page>
<page index="158" id="80A">༄༅། །པ་རྒྱ་ཆེ་སྟེ། །མཐའ་ཡས་ཕྱོགས་སུ་མཐའ་དང་དབུས་མེད་སྒོ། །རྡུལ་ཕྲན་སྦུབས་སུ་རྒྱལ་བ་འཕྲུལ་བ་སྤྲོས། །འགྲོ་བའི་བསམ་པ་ཀུན་ཀྱང་རབ་ཏུ་མཁྱེན། །<line/>
ཕྱོགས་རྣམས་ཐམས་ཅད་ཞིང་རྣམས་ཀུན་ཏུ་ཡང༌། །འཇིག་རྟེན་གཙོ་མཚན་འགྲོ་དང་མཉམ་པར་བྱུང༌། །ཐམས་ཅད་ཚུལ་སྒོར་སངས་རྒྱས་དོན་ཡོད་དེ། །འདུལ་བས་སེམས་<line/>
ཅན་ཐམས་ཅད་རྣམ་པར་སྦྱོང༌། །རྡུལ་སྦུབས་ཀུན་ཏུ་མཐའ་དང་དབུས་མེད་པའི། །རྣམ་འཕྲུལ་ཡངས་པ་རང་བྱུང་ཤིན་ཏུ་སྟོན། །སྔོན་ཆང་ཐུབ་པའི་བྱང་ཆུབ་སྤྱོད་པ་རྣམས། །<line/>
ཇི་བཞིན་ཀུན་ཀྱང་སྙིང་པོ་བྱང་ཆུབ་བརྗོད། །ཡངས་དུས་བསྐལ་པ་ཇི་སྙེད་ཡོད་པའི་རྣམས། །སྐད་ཅིག་སྐད་ཅིག་སངས་རྒྱས་མ་ལུས་སྟོན། །དེར་ནི་སེམས་ཅན་འབྱུང་<line/>
ཞིང་འཇིག་པའང་བསྟན། །འཇིག་རྟེན་གཙོ་བོའི་ཡེ་ཤེས་བསམ་ཡས་ལྟོས། །འབྱམས་ཀླས་མི་ཟད་མཐའ་ཡས་ལོ་གྲངས་པས། །རྒྱལ་སྲས་ཐམས་ཅད་སངས་རྒྱས་<line/>
ས་ལྟ་སྟེ༑ ༑ཐམས་ཅད་སྒོར་ཡང་སངས་རྒྱས་མཐའ་དབུས་མེད། །རྒྱལ་སྲས་ཀུན་གྱིས་ཤེས་པར་སྨྲ་བ་མིན། །སངས་རྒྱས་མཁན་འདྲ་རྣམ་པར་མི་རྟོག་སྟེ། །ཆོས་ཉིད་མི་གནས་<line/>
ཆོས་ཀྱི་སྤྲིན་དག་གིས། །སྤྲུལ་པས་སྤྱོད་ཚེ་ཀུན་ཏུ་རྒྱས་མཛད་ཅིང༌། །ཤིང་མཆོག་ཀུན་དྲུང་བྱང་ཆུབ་འཚང་རྒྱ་བསྟན། །སངས་རྒྱས་གསུང་དེ་རབ་ཏུ་བརྗོད་པས་ན། །ཆོས་གནས་<line/>
</page>
<page index="159" id="80B">ཐམས་ཅད་མ་ལུས་བརྗོད་པ་ཡིན། །འགྲོ་བ་ཐམས་ཅད་རེ་རེའི་སྒོ་དག་ནས། །སངས་རྒྱས་ཆོས་རྣམས་ཀུན་ལ་རབ་ཏུ་འཇུག །དེ་ལ་བྱང་ཆུབ་སེམས་དཔའ་དགེ་བ་དྲི་མ་མེད་པའི་གཟི་<line/>
བརྗིད་ཀྱི་འོད་ཡིད་དུ་འོང་བའི་རྣམ་པར་ཐར་པ་ནི། ཆོས་ཀྱི་དབྱིངས་ཐམས་ཅད་དུ་མངོན་པར་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དུ་འགྲོ་བའི་རྒྱན་བྱེད་པ་ཞེས་བྱའོ། །<line/>
བྱང་ཆུབ་སེམས་དཔའ་ཡོན་ཏན་འོང་མཆོག་ཀུན་ཏུ་སྒྲོན་མའི་རྣམ་པར་ཐར་པ་ནི། སེམས་སྐད་ཅིག་གིས་མངོན་པར་རྫོགས་པར་བྱང་ཆུབ་པའི་སྒོ་ཟད་མི་ཤེས་པ་སྟོན་ཅིང་ཆོས་<line/>
ཀྱི་དབྱིངས་བསམ་གྱིས་མི་ཁྱབ་པས་ཡོངས་སུ་སྨིན་པ་དང༌། རྣམ་པར་འདུལ་བར་བྱེད་པའི་འོད་ཅེས་བྱའོ། །བྱང་ཆུབ་སེམས་དཔའ་ཀུན་ཏུ་འབར་བ་སེངྒེའི་རྒྱལ་མཚན་གྱི་རྣམ་<line/>
པར་ཐར་པ་ནི། བྱང་ཆུབ་སེམས་དཔའ་ཐམས་ཅད་ཀྱི་བསོད་ནམས་ཀྱི་ཚོགས་དང༌། ཞིང་ཡང་དག་པར་འབྱུང་བ་ལ་རྣམ་པར་ལྟ་བ་ཞེས་བྱའོ། །བྱང་ཆུབ་སེམས་དཔའ་དཔལ་<line/>
གྱི་འོད་ཟེར་ཀུན་ཏུ་འོད་འཕྲོ་བའི་རྣམ་པར་ཐར་པ་ནི། རྫུ་འཕྲུལ་གྱི་ཡུལ་གྱིས་རྣམ་པར་སྤྱོད་པ་དོན་ཡོད་པ་ཞེས་བྱའོ། །བྱང་ཆུབ་སེམས་དཔའ་ཡོན་ཏན་རྒྱ་མཚོ་ཀུན་ཏུ་སྒྲ་དབྱངས་<line/>
རྒྱལ་མཚན་གྱི་རྣམ་པར་ཐར་པ་ནི། སངས་རྒྱས་ཀྱི་ཞིང་གི་རྒྱན་ཐམས་ཅད་འཁོར་གྱི་དཀྱིལ་འཁོར་དུ་ཡང་དག་པར་སྟོན་པ་ཞེས་བྱའོ། །བྱང་ཆུབ་སེམས་དཔའ་དེ་བཞིན་གཤེགས་<line/>
</page>
<page index="160" id="81A">༄༅། །པའི་སྤྱོད་ཡུལ་ཡེ་ཤེས་ཀུན་ཏུ་སྣང་བའི་འོད་ཀྱི་རྣམ་པར་ཐར་པ་ནི། དེ་བཞིན་གཤེགས་པའི་རྗེས་སུ་ཀུན་ནས་སོང་ཞིང་ཆོས་ཀྱི་དབྱིངས་ལ་རྣམ་པར་<line/>
སྤྱོད་པའི་སྤྲིན་ཆེན་པོའི་སྙིང་པོ་ཞེས་བྱའོ། །བྱང་ཆུབ་སེམས་དཔའ་གཙུག་ན་རིན་ཆེན་ཀུན་ཏུ་རྒྱལ་མཚན་གྱི་རྣམ་པར་ཐར་པ་ནི། འགྲོ་བ་ཐམས་ཅད་ཀྱི་སྤྱོད་པ་ལ་རབ་ཏུ་<line/>
ཞུགས་ཤིང་བྱང་ཆུབ་སེམས་དཔའི་སྤྱོད་པ་མཐའ་ཡས་པ་ཤིན་ཏུ་འབྱུང་བ་ཞེས་བྱའོ། །བྱང་ཆུབ་སེམས་དཔའ་རྒྱལ་བའི་གསུང་ཀུན་ཏུ་འཇམ་དབྱངས་ཀྱི་རྣམ་པར་ཐར་པ་ནི།<line/>
སངས་རྒྱས་ཐམས་ཅད་བསྙེན་བཀུར་ཞིང་མཆོད་པར་ཉེ་བར་འགྲོ་བའི་སྙིང་པོ་ཞེས་བྱའོ། །བྱང་ཆུབ་སེམས་དཔའ་བསོད་ནམས་མི་ཟད་དྲི་མེད་ཀུན་ཏུ་གཟི་བརྗིད་ཀྱི་རྣམ་པར་<line/>
ཐར་པ་ནི། རྫུ་འཕྲུལ་དང་རྣམ་པར་འཕྲུལ་པ་ཐམས་ཅད་ཀྱི་བྱིན་གྱི་རླབས་རྒྱ་ཆེན་པོ་འབྱུང་བ་ཞེས་བྱའོ། །བྱང་ཆུབ་སེམས་དཔའ་མཚན་གྱི་འོད་ཟེར་ཀུན་ཏུ་སྣང་བའི་རྣམ་པར་<line/>
ཐར་པ་ནི། དེ་བཞིན་གཤེགས་པ་སྐུ་མེད་པ་ལས་སངས་རྒྱས་ཀྱི་ཡུལ་ཐམས་ཅད་འབྱུང་བ་ཞེས་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བ་དྲི་མ་མེད་<line/>
པའི་གཟི་བརྗིད་ཀྱི་འོད་ཡིད་དུ་འོང་བས་སངས་རྒྱས་ཀྱི་མཐུས་བྱང་ཆུབ་སེམས་དཔའི་རྣམ་པར་ཐར་པ་རྒྱ་མཚོའི་ཕྱོགས་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་<line/>
</page>
<page index="161" id="81B">བཅད་པ་འདི་དག་སྨྲས་སོ། །ཇི་སྙེད་གང་དག་ཕྱོགས་རྣམས་ཀུན་གྱི་ཞིང༌། །རྒྱལ་བས་དེ་ཀུན་སྐད་ཅིག་དགོངས་པས་སྦྱངས། །འགྲོ་བར་ཀུན་ཏུ་ཞི་བ་མེད་པའི་གསུང༌། །སངས་རྒྱས་ཆོས་<line/>
ཀྱི་འཁོར་ལོ་རྒྱ་ཆེན་བསྐོར། །སྐད་ཅིག་དགོངས་པས་ཆོས་དབྱིངས་ཀུན་བཀང་སྟེ། །མཐའ་ཡས་སྤྱོད་ཡུལ་དབྱངས་རྣམས་རྒྱལ་བ་སྟོན། །འགྲོ་བ་ཀུན་ལམ་སྙིང་པོ་བྱང་ཆུབ་ཏུ། །<line/>
བྱང་ཆུབ་འཚང་རྒྱ་རྣམ་པར་འཕྲུལ་བ་མཛད། །བསྐལ་པ་བརྒྱ་ཕྲག་སྟོང་རྣམས་ཚད་མེད་དུ། །དེ་བཞིན་གཤེགས་པས་སྔོན་ཆད་སྤྱོད་སྤྱད་དེ། །ནམ་མཁའ་འདྲ་བར་བྱས་ནས་<line/>
རབ་བཀྱེ་ཞིང༌། །སངས་རྒྱས་ཞིང་འདི་སྔོན་ཚེ་རབ་ཏུ་སྦྱངས། །མཐའ་དང་དབུས་མེད་བསྐལ་པར་ལ་ལ་ཡིས། །སྐྱོ་བ་མེད་པར་རྒྱལ་བའི་ཡུལ་བསམ་ཡང༌། །སངས་རྒྱས་རྫུ་འཕྲུལ་<line/>
སྟོབས་ལ་མཐའ་དབུས་མེད། །ཕྱི་མའི་མཐའ་ཡི་བསྐལ་པ་ཀུན་ཏུ་འགེངས། །རྒྱལ་བའི་རྫུ་འཕྲུལ་ཡུལ་ལ་རྣམ་པར་ལྟོས། །ཕྱོགས་བཅུའི་ཞིང་རྒྱན་དེ་དག་རྣམ་དག་པ། །རྒྱལ་<line/>
བས་འདིར་ནི་ཀུན་ཀྱང་རབ་ཏུ་བསྟན། །སྐད་ཅིག་སྐད་ཅིག་སྣ་ཚོགས་གཟུགས་ཀྱང་སྣང༌། །བསྐལ་པ་བརྒྱ་སྟོང་ཚད་མེད་པ་དག་ཏུ། །རྒྱལ་བའི་བ་སྤུ་གཅིག་མཐའ་ཤེས་པར་<line/>
དཀའ༑ ༑ཚུལ་རྣམས་ཀུན་སྒོར་སངས་རྒྱས་ཆགས་པ་མེད། །འགྲོ་བ་འདི་ན་རྒྱ་ཆེན་བསམ་ཡས་མཛེས། །སྔོན་ཚེའི་བསྐལ་པར་རྒྱལ་བས་འགྲོ་ཀུན་ཏུ། །སངས་རྒྱས་རྒྱ་མཚོ་རྒྱ་<line/>
</page>
<page index="162" id="82A">༄༅། །ཆེན་བསྙེན་བཀུར་བས། །དེ་བས་འཇིག་རྟེན་གཙོ་ལ་ཆོས་དབྱིངས་རྣམས། །ཀུན་ནས་མཆོད་པ་མང་པོ་རྒྱ་ཆེན་འབྱུང༌། །ཕྱོགས་རྣམས་བཀང་སྟེ་<line/>
སངས་རྒྱས་བྱུང་བ་དག །རྡུལ་གྱི་སྦུབས་སུ་ཚད་མེད་ཞིང་ཡང་སྟོན། །དེ་དག་ཡུལ་དུ་མི་ཟད་མཐའ་ཡས་པའི། །བསྐལ་པ་རྒྱ་མཚོར་བྱིན་གྱིས་རློབ་པ་མཛད། །སྔོན་ཚེའི་བསྐལ་<line/>
པར་རྒྱལ་བས་འགྲོ་དོན་སྤྱད། །ཐུགས་རྗེའི་རྒྱ་མཚོ་ཚད་མེད་རབ་བསྐྱེད་ཅིང༌། །འགྲོ་བ་རྒྱ་མཚོ་ཀུན་ནས་འཁོར་བ་ཡི། །འཁོར་རྣམས་རྒྱ་མཚོ་མཐའ་ཡས་ཀུན་ཀྱང་སྦྱངས། །<line/>
སངས་རྒྱས་མཚན་མེད་སྐུ་མེད་རྡུལ་དང་བྲལ། །དེ་བཞིན་ཉིད་གནས་ཆོས་དབྱིངས་སྙིང་པོ་སྟེ། །འགྲོ་བ་ཀུན་ན་མཐའ་ཡས་གཟུགས་སུ་སྣང༌། །འགྲོ་བ་ཀུན་གྱི་སྡུག་བསྔལ་<line/>
ཀུན་ཞི་མཛད། །དེ་ལ་བྱང་ཆུབ་སེམས་དཔའ་འོད་ཟེར་རྒྱ་མཚོ་འོད་ཆེན་དཔལ་གྱི་ཟླ་བའི་རྣམ་པར་ཐར་པ་ནི། ཕ་རོལ་ཏུ་ཕྱིན་པ་དང་སའི་ཤུགས་ཀྱིས་སེམས་ཅན་གྱི་ཁམས་<line/>
ཀྱི་ཚུལ་དང༌། སངས་རྒྱས་ཀྱི་ཞིང་རྣམ་པར་དག་པར་འབྱུང་བ་ཞེས་བྱའོ། །བྱང་ཆུབ་སེམས་དཔའ་སྤྲིན་གྱི་ང་རོ་རྒྱ་མཚོ་དྲི་མེད་འོད་ཀྱི་སྙིང་པོའི་རྣམ་པར་ཐར་པ་ནི་།བྱང་ཆུབ་<line/>
སེམས་དཔའ་ཐམས་ཅད་ཀྱི་སེམས་སྐད་ཅིག་ལ་ཆོས་ཀྱི་དབྱིངས་ཀྱི་ཚུལ་གྱིས་ཁྱིམ་སྣ་ཚོགས་ལ་རྣམ་པར་ལྟ་བ་ཞེས་བྱའོ། །བྱང་ཆུབ་སེམས་དཔའ་ཡོན་ཏན་རིན་ཆེན་<line/>
</page>
<page index="163" id="82B">འབྱུང་བ་ཡེ་ཤེས་དཔལ་གྱི་གཙུག་ཕུད་ཀྱི་རྣམ་པར་ཐར་པ་ནི། བསྐལ་པ་བསམ་གྱིས་མི་ཁྱབ་པར་འགྲོ་བ་རྣམས་ལ་མངོན་སུམ་དུ་ཡོན་ཏན་དྲི་མ་མེད་པས་ཡོངས་སུ་དག་པ་སྒྲུབ་<line/>
པ་ཞེས་བྱའོ། །བྱང་ཆུབ་སེམས་དཔའ་རྒྱ་ཆེན་འོད་འབར་བློ་གྲོས་དབང་ཕྱུག་གི་རྣམ་པར་ཐར་པ་ནི། བྱང་ཆུབ་སེམས་དཔའ་ཐམས་ཅད་ཀྱི་སྙིང་པོ་བྱང་ཆུབ་ཏུ་ཐོག་མ་འགྲོ་བའི་<line/>
ཡེ་ཤེས་ཀྱི་ཕྱོགས་ཡང་དག་པར་འབྱུང་བའི་རྒྱན་ཅེས་བྱའོ། །བྱང་ཆུབ་སེམས་དཔའ་པདྨོ་རྣམ་པར་གནོན་པ་འོད་ཟེར་གཙུག་ཕུད་ཀྱི་རྣམ་པར་ཐར་པ་ནི། སངས་རྒྱས་ཀྱི་ཆོས་<line/>
ཐམས་ཅད་དང་ཐ་མི་དད་པར་འགྲོ་བ་ཐམས་ཅད་ཀྱི་དབང་པོ་དང་མོས་པ་རྒྱ་མཚོའི་འོད་ཅེས་བྱའོ། །བྱང་ཆུབ་སེམས་དཔའ་ཀུན་ཏུ་ཡེ་ཤེས་སྤྲིན་གྱི་ཉི་མའི་རྒྱལ་མཚན་སྣང་བའི་<line/>
རྣམ་པར་ཐར་པ་ནི། སངས་རྒྱས་ཀྱི་ཡེ་ཤེས་སྒྲུབ་པར་བསྐལ་པ་མཐའ་ཡས་པ་དག་ཏུ་བྱིན་གྱིས་རློབ་ཅིང་རྣམ་པར་སྤྱོད་པ་ཞེས་བྱའོ། །བྱང་ཆུབ་སེམས་དཔའ་མཐུ་སྟོབས་<line/>
བརྩོན་འགྲུས་རྡོ་རྗེ་ཡངས་པའི་སྙིང་པོའི་རྣམ་པར་ཐར་པ་ནི། ཆོས་ཐམས་ཅད་ཀྱི་ཕྱག་རྒྱ་མཐའ་དང་དབུས་མེད་པ་ལ་ཡང་དག་པར་འཇུག་པ་ཞེས་བྱའོ། །བྱང་ཆུབ་སེམས་དཔའ་<line/>
སྤོས་ཀྱི་འོད་འཕྲོ་ཤིན་ཏུ་འབར་བའི་འོད་ཀྱི་རྒྱལ་མཚན་གྱི་རྣམ་པར་ཐར་པ་ནི། སངས་རྒྱས་ད་ལྟར་བྱུང་བ་ཐམས་ཅད་ཀྱི་ཐོག་མའི་བྱང་ཆུབ་སེམས་དཔའི་སྤྱོད་པ་ཤེས་པའི་དཀྱིལ་<line/>
</page>
<page index="164" id="83A">༄༅། །འཁོར་ཡང་དག་པར་སྒྲུབ་པ་ཞེས་བྱའོ། །བྱང་ཆུབ་སེམས་དཔའ་རྣམ་པར་སྣང་མཛད་ཡོན་ཏན་ཡངས་པའི་རྒྱལ་མཚན་གྱི་རྣམ་པར་ཐར་པ་ནི། རྣམ་<line/>
པར་སྣང་མཛད་ཀྱི་སྨོན་ལམ་རྒྱ་མཚོ་ཐམས་ཅད་ཀྱི་དབྱིངས་ལ་རབ་ཏུ་གནས་པ་ཞེས་བྱའོ། །བྱང་ཆུབ་སེམས་དཔའ་བསོད་ནམས་ཡངས་པ་ཤིན་ཏུ་འཕགས་པའི་འོད་མཆོག་<line/>
ཡོན་ཏན་འབྱུང་བའི་བློ་གྲོས་ཀྱི་རྣམ་པར་ཐར་པ་ནི། སངས་རྒྱས་ཀྱི་ཡུལ་ཟབ་མོ་ཆོས་ཀྱི་དབྱིངས་ཐམས་ཅད་ལ་ཀུན་ནས་རབ་ཏུ་གནས་པར་རྣམ་པར་སྤྱོད་པ་ཞེས་བྱའོ། །དེ་<line/>
ནས་བྱང་ཆུབ་སེམས་དཔའ་འོད་ཟེར་རྒྱ་མཚོ་འོད་ཆེན་དཔལ་གྱི་ཟླ་བས་སངས་རྒྱས་ཀྱི་མཐུས་བྱང་ཆུབ་སེམས་དཔའ་རྣམ་པར་ཕྱེ་བ་རྒྱ་མཚོ་མཐའ་ཡས་པ་ལ་རྣམ་པར་བལྟས་<line/>
ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཕ་རོལ་ཕྱིན་པ་རྒྱ་མཚོ་བསམ་ཡས་དང༌། །ས་ཡི་དཀྱིལ་འཁོར་རྒྱ་ཆེན་ཀུན་ཀྱང་ཡོངས་སུ་རྒྱས། །ཚད་མེད་སེམས་ཅན་རྣམ་<line/>
པར་འདུལ་བའི་ཚེ། །སངས་རྒྱས་ཞིང་ཡངས་རྣམས་ཀྱང་རྣམ་པར་སྦྱངས། །ཕྱོགས་བཅུའི་སངས་རྒྱས་ཞིང་ཀུན་རྒྱས་བྱས་ཏེ། །སངས་རྒྱས་སེམས་ཅན་ཁམས་སྦྱིན་འདུལ་<line/>
མཛད་པ། །སྐད་ཅིག་དགོངས་པས་ཆོས་ཀྱི་འཁོར་ལོ་དག །མཐའ་ཡས་འགྲོ་མཉམ་བསམ་པ་ཚིམ་པར་གསུངས། །བསྐལ་པ་རྒྱ་ཆེ་མི་ཟད་མུ་མེད་པར། །རྒྱལ་བ་འགྲོ་ལ་མངོན་<line/>
</page>
<page index="165" id="83B">སུམ་ཀུན་ནས་བཞུགས། །མགོན་པོས་སྔོན་ཆད་ཇི་ལྟར་སྦྱངས་ཚུལ་དུ། །རྒྱལ་བས་སྤྱོད་ཡུལ་རྣམ་དག་རབ་ཏུ་བསྟན། །ཆོས་རྒྱལ་དེ་དག་ཇི་ལྟར་རྣམ་འཕྲུལ་བ། །ཕྱོགས་རྣམས་རྒྱ་མཚོ་མ་<line/>
ལུས་ཀུན་ན་སྣང༌། །སྙིང་པོ་བྱང་ཆུབ་ཀུན་ནའང་རྒྱལ་བ་དག། འཁོར་གྱིས་བསྐོར་ཅིང་ཆོས་རྣམས་གསུང་བ་སྣང༌། །འགྲོ་བའི་བསམ་པ་ཐམས་ཅད་ཚིམ་མཛད་ཅིང༌། །འཇིག་རྟེན་དག་<line/>
ན་སངས་རྒྱས་ཚུལ་ཀུན་མཛེས། །དབང་པོ་ཇི་བཞིན་ཆོས་ཀྱི་ཆར་པ་འབེབས། །སངས་རྒྱས་ཆོས་སྐུ་ཡངས་པ་རྣམ་པར་མཛེས། །དེ་བཞིན་ཉིད་ལྟར་མཚན་ཉིད་ལུས་མེད་དེ། །རྒྱལ་བ་དྲི་<line/>
མེད་འོད་གསལ་ཆོས་ཀྱི་སྐུ། །ཡེ་ཤེས་ཞི་བའི་སྐུ་ནི་ཚད་མེད་དེ། །ཕྱོགས་དབྱིངས་ཀུན་བཀང་ཆོས་ཀྱི་ཆར་ཡང་འབེབས། །ཆོས་རྗེ་ཐམས་ཅད་སྟོབས་ཀྱིས་རྣམ་པར་དག །བདེར་<line/>
གཤེགས་ཡེ་ཤེས་མཁའ་འདྲ་མཐའ་ཡས་ཏེ། །རྒྱ་ཆེན་འགྲོ་བ་མཐའ་དབུས་མེད་བཀང་ཞིང༌། །རྒྱལ་བ་སྟོབས་ལ་འཇུག་པ་རབ་ཏུ་སྟོན། །སངས་རྒྱས་འོད་ཀྱིས་ཆོས་དབྱིངས་ཀུན་<line/>
བཀང་ཞིང༌། །སངས་རྒྱས་སྤྱོད་པ་ཐམས་ཅད་རྫོགས་པར་བསྟན། །རྒྱལ་བས་སྔོན་ཚེ་ཇི་ལྟར་རྣམ་སྦྱངས་པ། །དེ་བཞིན་ཡེ་ཤེས་ས་རྣམས་རྒྱལ་བས་བསྟན། །ཕྱོགས་རྣམས་ཀུན་ཏུ་<line/>
རང་བྱུང་རྣམ་པར་མཛེས། །སྨོན་ལམ་རྣམ་པར་འཕྲུལ་པ་མ་ལུས་སྟོན། །ཇི་ལྟར་སྔོན་ཚེ་རྒྱལ་བས་ཡོངས་སྦྱངས་པ། །རྒྱལ་བའི་འོད་ཟེར་དྲ་བ་ཀུན་ནས་སྒྲོག །སངས་རྒྱས་ཡུལ་ནི་<line/>
</page>
<page index="166" id="84A">༄༅། །ཕྱོགས་སུ་ཟད་པ་མེད། །དབུས་དང་མཐའ་མེད་གཞལ་མེད་མཐའ་ཡས་དབྱིངས། །ཆོས་དབྱིངས་ཀུན་ཏུ་ཆགས་མེད་བརྙས་པ་ནི། །སངས་རྒྱས་ཞིང་རྣམས་<line/>
ཀུན་ན་ཤིན་ཏུ་མཛེས། །དེའི་ཚེ་བཅོམ་ལྡན་འདས་ཀྱི་སེངྒེའི་ཁྲི་དང༌། པདྨོའི་ཟེ་བའི་དྲི་ཐམས་ཅད་དང༌། ནོར་བུའི་རྒྱལ་པོ་ཐམས་ཅད་ཀྱི་ངོས་དང༌། འཁོར་ལོའི་ལྟེ་བ་ཐམས་ཅད་<line/>
དང༌། མེ་ཏོག་གི་ཟེ་བའི་དྲི་ཐམས་ཅད་དང༌། སྟེགས་བུའི་ངོས་ཐམས་ཅད་དང༌། རྟ་བབས་ཀྱི་སྒོ་ཐམས་ཅད་དང༌། ནོར་བུའི་གཟུགས་ཀྱི་ངོས་ཐམས་ཅད་དང༌། རིན་པོ་ཆེ་འོད་འཕྲོ་<line/>
བའི་སྒོ་ཐམས་ཅད་དང༌། འོད་ཟེར་སྒྲོན་མའི་སྒོ་ཐམས་ཅད་དང༌། སེངྒེའི་ཁྲིའི་རྒྱན་གྱི་སྒོ་ཐམས་ཅད་ནས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་བྱང་ཆུབ་སེམས་དཔའ་<line/>
མང་པོ་ཐོན་པར་གྱུར་ཏེ། འདི་ལྟར་བྱང་ཆུབ་སེམས་དཔའ་རྒྱ་མཚོའི་བློ་གྲོས་རྣམ་པར་རོལ་པའི་ཡེ་ཤེས་མངོན་པར་ཤེས་པའི་རྒྱལ་པོ་ཞེས་བྱ་བ་དང༌། བྱང་ཆུབ་སེམས་དཔའ་<line/>
སྒྲ་དབྱངས་ཀུན་ཏུ་སྒྲོག་པ་དང༌། བྱང་ཆུབ་སེམས་དཔའ་ནོར་བུ་རིན་པོ་ཆེ་སྣ་ཚོགས་ཀྱི་འོད་ཀྱི་དཀྱིལ་འཁོར་གྱི་གཙུག་ཕུད་དང༌། བྱང་ཆུབ་སེམས་དཔའ་ཡེ་ཤེས་ཆེན་པོའི་ཉི་<line/>
མས་རབ་ཏུ་གནོན་པའི་བློ་གྲོས་དང༌། བྱང་ཆུབ་སེམས་དཔའ་ཡོན་ཏན་རིན་པོ་ཆེ་བསམ་གྱིས་མི་ཁྱབ་པ་ཡེ་ཤེས་རྒྱ་མཚོའི་དཔལ་དང༌། བྱང་ཆུབ་སེམས་དཔའ་མིག་བརྒྱ་པདྨོ་<line/>
</page>
<page index="167" id="84B">སྣ་ཚོགས་ཀྱི་གཙུག་ཕུད་དང༌། བྱང་ཆུབ་སེམས་དཔའ་ནམ་མཁའི་ཚུལ་པདྨོ་སྣ་ཚོགས་ཀྱི་གཙུག་ཕུད་དང༌། བྱང་ཆུབ་སེམས་དཔའ་གསེར་གྱི་འོད་འཕྲོ་གཟི་བརྗིད་དཀྱིལ་འཁོར་གྱི་འོད་<line/>
དང༌། བྱང་ཆུབ་སེམས་དཔའ་ཀུན་ཏུ་སྒྲ་ཆོས་ཀྱི་དབྱིངས་ཀྱི་དབྱངས་དང༌། བྱང་ཆུབ་སེམས་དཔའ་སྤྲིན་ཡིད་དུ་འོང་བ་དྲི་མ་མེད་པའི་ཟླ་བ་དང༌། དེ་དག་ལ་སོགས་པ་བྱང་ཆུབ་སེམས་<line/>
དཔའ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་མཆོད་པའི་སྤྲིན་རྣམ་པ་སྣ་ཚོགས་རབ་ཏུ་འགྱེད་ཅིང་འདི་ལྟར་ནོར་བུ་རིན་པོ་ཆེའི་མེ་ཏོག་གི་སྤྲིན་ཐམས་ཅད་ནི། རབ་ཏུ་འབྱིན། སྤོས་<line/>
ཀྱི་སྤྲིན་ཐམས་ཅད་ནི། ཤིན་ཏུ་འགྱེད། རིན་པོ་ཆེའི་འོད་ཀྱི་དཀྱིལ་འཁོར་གྱི་སྤྲིན་ཐམས་ཅད་ནི། མངོན་པར་འབྱིན། ཡུལ་མཐའ་ཡས་པའི་སྤོས་ཀུན་ཏུ་འཕྲོ་བའི་བདུག་པའི་སྤྲིན་<line/>
ནི༑ རྣམ་པར་འགྱེད་ཅིང༌། ནོར་བུ་ཉི་མའི་སྙིང་པོའི་འཁོར་ལོའི་འོད་ཀྱི་དཀྱིལ་འཁོར་གྱི་སྤྲིན་ནི། རབ་ཏུ་གཏོང༌། སིལ་སྙན་གྱི་སྒྲ་དབྱངས་ཡིད་དུ་འོང་བའི་སྤྲིན་ནི། རབ་ཏུ་སྒྲོག།<line/>
རིན་པོ་ཆེའི་འོད་འཕྲོ་བ་ཁ་དོག་མཐའ་ཡས་པའི་སྒྲོན་མའི་སྤྲིན་གྱིས་ནི། རབ་ཏུ་སྣང་བར་བྱེད། ནོར་བུ་སྣ་ཚོགས་ཀྱི་ཤིང་གི་ཡལ་ག་ལས་མེ་ཏོག་གི་དོག་པ་ནི། རྣམ་པར་སྤྱོད།<line/>
རིན་པོ་ཆེའི་འོད་དྲི་མ་མེད་པ་ཟད་མི་ཤེས་པའི་ནོར་བུའི་རྒྱལ་པོའི་ཆར་ནི། རབ་ཏུ་འབེབས་།རྒྱན་མཛེས་པ་ཐམས་ཅད་ཡང་དག་པར་སྟོན་པའི་ནོར་བུའི་རྒྱལ་པོའི་སྤྲིན་གྱི་ཆར་ནི།<line/>
</page>
<page index="168" id="85A">༄༅། །རབ་ཏུ་འབེབས་ཤིང༌། དེ་ལྟ་བུ་དག་ལ་སོགས་པ་བྱང་ཆུབ་སེམས་དཔའ་རེ་རེ་ཞིང་ཡང་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་མཆོད་པའི་སྤྲིན་<line/>
གྱི་ཆར་རབ་ཏུ་འབེབས་པར་བྱེད་ཅིང་ལྷགས་པར་གྱུར་ཏེ། བཅོམ་ལྡན་འདས་ལ་ལན་བརྒྱ་སྟོང་དུ་མར་གཡས་ཕྱོགས་སུ་བསྐོར་བ་བྱས་ཏེ་འཁོར་གྱི་དཀྱིལ་འཁོར་རྒྱ་མཚོ་<line/>
ཡོད་པ་ཐམས་ཅད་དུ་མཆོད་པའི་སྤྲིན་རྒྱུན་མི་འཆད་པའི་ཆར་མངོན་པར་ཕབ་ནས་གང་ནས་འོངས་པའི་ཕྱོགས་སུ་བརྟེན་ཏེ། དེ་བཞིན་གཤེགས་པ་ལ་མངོན་དུ་བལྟས་ནས་<line/>
སེངྒེའི་ཁྲི་རིན་པོ་ཆེ་སྣ་ཚོགས་དུ་མའི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་<line/>
སྤྱོད་ཡུལ་རྒྱ་མཚོ་རྒྱ་ཆེན་པོ་ཡོངས་སུ་དག་པ་རྣམས་སོ། །སྒོ་ཀུན་ནས་ཆོས་ཀྱི་སྣང་བ་རབ་ཏུ་ཐོབ་པ་རྣམས་སོ། །དེ་བཞིན་གཤེགས་པའི་སྤྱོད་ཡུལ་ཆགས་པ་མེད་པའི་རྗེས་སུ་<line/>
འབྲང་བ་རྣམས་སོ། །སོ་སོ་ཡང་དག་པར་རིག་པ་ཐམས་ཅད་ཀྱིས་ཆོས་རྒྱ་མཚོ་ལ་ཞུགས་པ་རྣམས་སོ། །རྣམ་པར་ཐར་པ་བསམ་གྱིས་མི་ཁྱབ་པའི་སྣང་བ་རབ་ཏུ་ཐོབ་པ་རྣམས་<line/>
སོ༑ ༑སྒོ་ཀུན་ནས་དེ་བཞིན་གཤེགས་པའི་སའི་དབྱིངས་རབ་ཏུ་ཐོབ་པ་རྣམས་སོ། །གཟུངས་ཀྱི་སྒོ་རྒྱ་མཚོ་ཐམས་ཅད་ཀྱིས་ཆོས་རྒྱ་མཚོ་རབ་ཏུ་འཛིན་པ་རྣམས་སོ། །དུས་གསུམ་<line/>
</page>
<page index="169" id="85B">མཉམ་པ་ཉིད་ཀྱི་ཡེ་ཤེས་ཀྱི་ས་ལ་རབ་ཏུ་གནས་པ་རྣམས་སོ། །དགའ་བའི་ཤུགས་རྒྱ་ཆེན་པོའི་རབ་ཏུ་ཐོབ་པ་རྣམས་སོ། །བསོད་ནམས་ཀྱི་དཀྱིལ་འཁོར་མུ་མེད་པ་ཡོངས་སུ་དག་པ་<line/>
རྣམས་ཏེ། ཆོས་ཀྱི་དབྱིངས་དང་ནམ་མཁའ་ལ་རྣམ་པར་རྒྱུ་ཞིང༌། སངས་རྒྱས་ཐམས་ཅད་མཆོད་པ་མངོན་པར་སྒྲུབ་པ་ལ་རབ་ཏུ་བརྩོན་པ་ཤ་སྟག་གོ །དེ་ནས་བྱང་ཆུབ་སེམས་དཔའ་<line/>
རྒྱ་མཚོའི་བློ་གྲོས་རྣམ་པར་རོལ་བའི་ཡེ་ཤེས་མངོན་པར་ཤེས་པའི་རྒྱལ་པོས་སངས་རྒྱས་ཀྱི་མཐུས་འཁོར་གྱི་དཀྱིལ་འཁོར་རྒྱ་མཚོ་ཐམས་ཅད་ལ་རྣམ་པར་བལྟས་ནས་དེའི་ཚེ་<line/>
ཚིགས་སུ་བཅད་པ་འདི་དག་སྨྲས་སོ། །སངས་རྒྱས་རྣམ་པར་སངས་རྒྱས་མཉམ་ཉིད་མཁྱེན། །ཆགས་མེད་བརྙེས་པས་ནམ་མཁའ་ལྟ་བུ་སྟེ། །ཕྱོགས་རྣམས་ཞིང་ཀུན་རབ་ཏུ་སྣང་<line/>
བྱས་ནས། །འབྱམས་ཀླས་འཁོར་ན་བཞུགས་པ་རྣམ་པར་མཛེས། །བདེར་གཤེགས་རང་བྱུང་མཐའ་དང་དབུས་མེད་དེ། །ཐམས་ཅད་ཕྱོགས་ཀྱི་ཆོས་དབྱིངས་ཀུན་རྒྱས་པར། །<line/>
དབང་ཕྱུག་ཆེན་པོ་ཀུན་གྱིས་མཆོད་བསྐོར་ཅིང༌། །ཤིང་གི་རྒྱལ་པོ་ཀུན་གྱི་དྲུང་ན་བཞུགས། །དེ་བཞིན་གཤེགས་པའི་རྫུ་འཕྲུལ་སྟོབས་དག་གིས། །སྐད་ཅིག་སེམས་ལ་མི་ཟད་<line/>
ཡོན་ཏན་གཟུགས། །རྣམ་ཐར་གཞན་དང་གཞན་དག་ཐོབ་པས་མཐོང༌། །དེ་བཞིན་གཤེགས་པའི་ཡུལ་ནི་མཐའ་ཡས་སོ། །བསྐལ་པ་རྒྱ་མཚོར་སྔོན་ཆད་སྤྱོད་པའི་ཚེ། །དེ་<line/>
</page>
<page index="170" id="86A">༄༅། །བཞིན་གཤེགས་པས་སྲིད་པ་རྒྱ་མཚོ་འདིར། །སྣ་ཚོགས་ཐབས་ཀྱིས་སེམས་ཅན་སྨིན་བྱས་པ། །དེ་དག་རྒྱལ་བ་དེ་ཡི་ཆོས་འཛིན་ཏོ། །ཡོངས་དག་དྲི་<line/>
མེད་འཁོར་རྣམས་འཁོད་པ་དག །ཐམས་ཅད་སངས་རྒྱས་ལྟ་ཞིང་རྣམ་པར་གནས། །པདྨོའི་སྙིང་པོ་པདྨོའི་གདན་བཞུགས་པ། །ཚོགས་ཀྱི་ནང་ན་རྒྱལ་བ་མངོན་པར་མཛེས། །<line/>
སངས་རྒྱས་གང་ལ་བཞུགས་པའི་སེངྒེའི་ཁྲི། །རིན་ཆེན་ནོར་བུའི་རྒྱལ་པོའི་འོད་འཕྲོ་ཞིང༌། །སྤོས་འཕྲོའི་སྤྲིན་རྣམས་མཐའ་ཡས་རབ་ཏུ་འབྱུང༌། །སྙིང་པོ་དུ་མའི་མེ་ཏོག་ཕྲེང་<line/>
དཔྱངས་པའོ། །རིན་ཆེན་འོད་འཕྲོའི་སྤྲིན་ནི་རྟག་ཏུ་འགྱེད། །འོད་ཟེར་སྒྲོན་མ་རྒྱ་ཆེན་རབ་ཏུ་འབར། །རྟ་བབས་རྣམ་པ་སྣ་ཚོགས་རྣམས་ཀྱིས་བརྒྱན། །ཐུབ་པ་དེ་བཞུགས་མངོན་པར་<line/>
རབ་ཏུ་མཛེས། །སྒྲ་དབྱངས་ཡིད་དུ་འོང་བ་རབ་ཏུ་འགྱེད། །རིན་ཆེན་ཚོན་དུ་སྣ་ཚོགས་པདྨོ་འཕྱང༌། །ནོར་བུའི་རྒྱལ་པོས་སྐར་ཁུང་ཀུན་ནས་བརྒྱན། །སངས་རྒྱས་དེ་བཞུགས་རྣམ་<line/>
པར་རབ་ཏུ་མཛེས། །ཟླ་གམ་རིན་ཆེན་མང་པོས་ཡོངས་སུ་བཟུང༌། །རྡོ་རྗེ་འོད་འཕྲོ་སྣང་བའི་སྙིང་པོས་བརྒྱན། །གཙུག་ན་ནོར་བུའི་བྱང་ཆུབ་སེམས་དཔས་བཟུང༌། །སངས་རྒྱས་དེ་<line/>
བཞུགས་རྣམ་པར་ཤིན་ཏུ་མཛེས། །ཕྱོགས་བཅུར་སྤྲུལ་པའི་དྲ་བ་རབ་བཀྱེ་ཞིང༌། །དེ་བཞིན་གཤེགས་པའི་སྨོན་ལམ་སྒྲ་ཡང་སྒྲོག །གཟུགས་བརྙན་བཞིན་དུ་ཞིང་རྣམས་<line/>
</page>
<page index="171" id="86B">ཀུན་ན་སྣང༌། །ཐུབ་པ་དེ་འདྲའི་སེངྒེའི་གདན་ལ་བཞུགས། །དེ་ནས་བྱང་ཆུབ་སེམས་དཔའ་སྒྲ་དབྱངས་ཀུན་ཏུ་སྒྲོག་པས་སངས་རྒྱས་ཀྱི་མཐུས་འཁོར་གྱི་དཀྱིལ་འཁོར་ཡོད་པ་ཐམས་<line/>
ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འདི་ནི་བདེར་གཤེགས་སངས་རྒྱས་བྱིན་རླབས་ཏེ། །བྱང་ཆུབ་སྤྱོད་པ་སྔོན་ཆད་སྤྱད་པ་དང༌། །སངས་རྒྱས་<line/>
མཆོད་པའི་མཆོད་པ་དུ་མ་དག །རྒྱལ་བའི་གདན་ལས་དེ་དག་ཐམས་ཅད་སྣང༌། །སྤོས་འོད་སྣང་བ་ནོར་བུའི་རྒྱལ་པོ་ཅན། །མེ་ཏོག་སྙིང་པོ་སེངྒེའི་གདན་གྱི་འཁོར། །རྒྱན་རྣམས་<line/>
ཐམས་ཅད་གཟུགས་བརྙན་གྱུར་པ་དང༌། །འཁོར་རྣམས་དེ་དག་ཐམས་ཅད་ཀུན་བཀང་སྟེ། །སྐད་ཅིག་སྐད་ཅིག་རྒྱན་གྱི་ཁ་དོག་ཀུན། །རྣམ་པ་དུ་མར་སངས་རྒྱས་གདན་ལས་<line/>
སྣང༌། །སེམས་ཅན་ཇི་ལྟར་མོས་པ་དེ་དག་ཀྱང༌། །འཁོད་ཅིང་སངས་རྒྱས་ཚད་མེད་གདོན་ལ་ལྟ། །རིན་ཆེན་ལྡ་ལྡི་པདྨོ་མང་བཏགས་པ། །ཕྱེ་ཞིང་བྱང་ཆུབ་སེམས་དཔའ་མང་པོ་<line/>
རྣམས༑ ༑སྒྲ་དབྱངས་ཡིད་དུ་འོང་བ་རབ་འབྱིན་ཅིང༌། །སངས་རྒྱས་གདན་ལ་བཞུགས་ལ་བསྟོད་པ་བྱེད། །སངས་རྒྱས་བསོད་ནམས་ཚད་མེད་ནམ་མཁའ་བཞིན། །འདི་དག་རྒྱན་ཀུན་<line/>
དེ་ལས་རབ་ཏུ་བྱུང༌། །ས་རྣམས་རེ་རེའི་རྒྱན་རྣམས་གང་ཡོད་པ། །འགྲོ་བ་ཀུན་གྱིས་དེ་དག་བསམ་མི་ནུས། །མི་ཕྱེད་མཚམས་ཀྱི་རྡོ་རྗེ་སྣ་ཚོགས་པ། །འཁོར་ཡངས་རྣམ་དག་ཤིན་ཏུ་<line/>
</page>
<page index="172" id="87A">༄༅། །མཉམ་པ་སྟེ། །ནོར་བུའི་དྲ་བ་སྣ་ཚོགས་ཀུན་ཏུ་བཀྲམ། །བྱང་ཆུབ་ཤིང་གི་ས་ཡི་འཁོར་ཀུན་ཏོ། །ས་ཕྱོགས་གང་ན་རྒྱལ་བའི་གདན་ཡོད་པ། །ཁ་དོག་<line/>
མཐའ་ཡས་རྒྱ་ཆེན་སྣ་ཚོགས་ཏེ། །མེ་ཏོག་མངོན་གཏོར་རིན་ཆེན་རྣམ་པར་བཀྲམ། །གསེར་ཚོན་མཛེས་པས་དེ་ནི་རབ་ཏུ་བརྒྱན། །ས་ཡི་ལྷ་མོ་དེ་དག་རབ་དགའ་ཞིང༌། །<line/>
སྐད་ཅིག་སེམས་ཀྱིས་མི་ཟད་ས་ཡང་སྟོན། །ཀུན་ཀྱང་རྒྱལ་བའི་ཞལ་དུ་མངོན་ལྟ་ཞིང༌། །ཁ་དོག་ཐམས་ཅད་རྒྱན་གྱི་སྤྲིན་གཏོང་ངོ༌། །རིན་ཆེན་སྒྲོན་མ་མང་པོ་གསལ་<line/>
བར་འབར། །སྤོས་མང་དྲི་ཞིམ་མང་པོ་རྟག་ཏུ་འབྱུང༌། །དུས་དང་ཚོད་ཀྱི་རྣམ་པ་མང་སྟོན་ཅིང༌། །ལྷ་རྣམས་ཀུན་ཀྱང་སངས་རྒྱས་མཆོད་པ་བྱེད། །ཕྱོགས་རྣམས་བཅུ་ན་ཞིང་<line/>
རྣམས་ཇི་སྙེད་པ། །དེ་དག་ས་རྒྱན་ཕུན་སུམ་ཚོགས་ཡོད་པ། །དེ་དག་ཀུན་ཀྱང་ས་དཀྱིལ་འདི་ན་སྣང༌། །སངས་རྒྱས་བྱིན་རླབས་མཉམ་པ་མེད་པས་བྱུང༌། །དེ་ནས་བྱང་ཆུབ་སེམས་<line/>
དཔའ་ནོར་བུ་རིན་པོ་ཆེ་སྣ་ཚོགས་ཀྱི་འོད་ཀྱི་དཀྱིལ་འཁོར་གཙུག་ཕུད་ཀྱིས་སངས་རྒྱས་ཀྱི་མཐུས་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ཏེ། དེའི་ཚེ་<line/>
ཚིགས་སུ་བཅད་པ་འདི་དག་སྨྲས་སོ། །སྔོན་ཆད་སྤྱད་པ་སྤྱོད་པའི་ཚེ་དག་ཏུ། །ཞིང་ཀུན་ཕུན་སུམ་ཚོགས་པ་མཐོང་བ་རྣམས། །སྙིང་པོ་བྱང་ཆུབ་འཁོར་གྱི་ས་འདི་ལ། །མི་<line/>
</page>
<page index="173" id="87B">ཟད་ས་དང་དེ་དག་རབ་ཏུ་སྣང༌། །རྣམ་ཐར་ཡངས་པ་གང་ན་སྣང་བ་ཡི། །ས་ལ་རིན་ཆེན་མཛེས་ཀུན་རྣམ་པར་བཀྲ་མ། །རིན་ཆེན་མང་པོས་དཀྱིལ་འཁོར་ཀུན་ཏུ་གཏོར། །སངས་རྒྱས་འོད་<line/>
ཀྱིས་སྤྲིན་ཀྱང་རབ་ཏུ་སྣང༌། །ས་རྣམས་ཀུན་བརྒྱན་ཤིང་གི་དམ་པའི་དྲུང༌། །ཀུན་ནས་ནོར་བུའི་རྒྱལ་པོས་བརྒྱན་བྱས་ལས། །བསོད་ནམས་འོད་ཀྱི་དབྱངས་ཀྱི་འབྲུག་སྒྲ་འབྱུང༌། །<line/>
སངས་རྒྱས་རྫུ་འཕྲུལ་ཚུལ་ཡང་རབ་ཏུ་བརྗོད། །རིན་ཆེན་མང་པོ་སྒྲོན་མའི་ཆར་ཕབ་ཅིང༌། །རིན་ཆེན་མཛེས་པར་བཀོད་པ་རྣམ་པར་མཛེས། །སྒྲ་དབྱངས་ཀུན་གྱི་འབྲུག་སྒྲ་ཤིན་ཏུ་<line/>
སྒྲོག །ས་ཡི་ལྷ་རྣམས་ས་ཡང་ཡང་དག་སྟོན། །རིན་ཆེན་འོད་འཕྲོ་སྒྲོན་མ་རྣམ་པར་སྣང༌། །འོད་ཟེར་སྤྲིན་ནི་ས་ལས་རབ་ཏུ་འབྱུང༌། །ནོར་བུ་དྲ་བ་སིལ་མ་ཀུན་ནས་བཀྲམ། །རིན་<line/>
ཆེན་སྣ་ཚོགས་རིགས་ཀྱིས་ཡན་ལག་བརྒྱན། །ས་རྣམས་ཀུན་ནས་མཛེས་པ་འདི་དག་ལྟོས། །རིན་ཆེན་མང་པོ་ཚོན་བཟང་རྒྱན་དུ་བཀྱེ། །འགྲོ་པ་དག་ལ་ཆོས་ཀྱི་རྒྱ་མཚོ་སྒྲོག །དེ་དག་<line/>
ཆོས་ཉིད་རྣམ་པར་དག་པ་མཐོང༌། །མ་ལུས་ཕྱོགས་ན་སངས་རྒྱས་ཐམས་ཅད་ཀྱི། །བྱང་ཆུབ་ཤིང་གི་ཕུན་སུམ་ཚོགས་པ་དག །ས་ཡི་དཀྱིལ་འཁོར་འདི་ན་ཀུན་སྣང་སྟེ། །དེ་དག་<line/>
ཆོས་ཉིད་རྣམ་པར་དག་པ་བརྗོད། །སངས་རྒྱས་གདན་ལས་ཆོས་རྣམས་རྒྱ་མཚོ་ཡི། །ཆོས་སྒོ་བདེ་བར་གཤེགས་པས་གང་གསུངས་པ། །སེམས་ཅན་ཀུན་གྱི་བསམ་པ་ཇི་བཞིན་<line/>
</page>
<page index="174" id="88A">༄༅། །དུ༑ ༑ས་འཁོར་རྣམས་ཀྱང་ཀུན་ནས་རབ་ཏུ་འབྱུང༌། །དྲི་ཞིམ་འོད་རྣམས་རྟག་ཏུ་འབྱུང་བས་ན། །དེ་དག་ཇི་བཞིན་སྣོད་ཀྱི་འགྲོ་བ་འགེངས། །སྲོག་ཆགས་<line/>
རྣམས་ཀྱི་ཉོན་མོངས་ཞི་བར་བྱེད། །ས་འཁོར་དེ་ནས་དེ་འདྲ་རབ་ཏུ་སྒྲོག །སངས་རྒྱས་རྫུ་འཕྲུལ་ཕུན་སུམ་གང་དག་དང༌། །དྲི་མེད་ས་ནི་གང་གིས་མཛེས་གྱུར་པའི། །ཕུན་སུམ་<line/>
ཚོགས་པའི་རྒྱན་རྣམས་རེ་རེ་ཞིང༌། །བསྐལ་པ་བྱེ་བ་དག་ཏུའང་བརྗོད་མི་ནུས། །དེ་ནས་བྱང་ཆུབ་སེམས་དཔའ་ཡེ་ཤེས་ཆེན་པོའི་ཉི་མས་རབ་ཏུ་གནོན་པའི་བློ་གྲོས་ཀྱིས་སངས་<line/>
རྒྱས་ཀྱི་མཐུས་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འཇིག་རྟེན་ཀུན་གྱི་བསམ་པ་ཚིམ་མཛད་<line/>
ཅིང༌། །སངས་རྒྱས་ཆོས་ཀྱི་གཞལ་མེད་ཁང་ན་མཛེས། །འབྱམས་ཀླས་ཕྱོགས་རྣམས་ཀུན་ཏུ་མངོན་སུམ་དུ། །སངས་རྒྱས་འགྲོ་གཙོ་གཞལ་མེད་ཁང་ན་སྣང༌། །རིན་ཆེན་<line/>
ཀུན་གྱིས་སྙིང་པོ་རབ་ཏུ་བརྒྱན། །རྒྱན་རྣམས་ཀུན་གྱིས་དེ་བཞིན་མཛེས་ཤིང་འབར། །སངས་རྒྱས་ཕོ་བྲང་འོད་ནི་བསམ་མི་ཁྱབ། །དེ་ན་བཞུགས་ཤིང་སངས་རྒྱས་རབ་ཏུ་<line/>
མཛེས༑ ༑ཀ་བའི་རྒྱན་ནི་ནོར་བུ་སྣ་ཚོགས་ཏེ། །ཕྱོགས་རྣམས་ཀུན་སྒོར་རྟ་བབས་སྤྲིན་ཀྱང་བྲེས། །སྟེགས་བུའི་ཕྲེང་བ་ཀུན་ནས་རྒྱན་དུ་བཀོད། །གསེར་གྱི་དྲིལ་བུའི་སྤྲིན་ཀྱང་<line/>
</page>
<page index="175" id="88B">རྣམ་པར་བརྒྱུས། །མེ་ཏོག་བླ་རེ་རྣམ་པ་སྣ་ཚོགས་ལྟོས། །རིན་ཆེན་ཤིང་སྡོང་དར་གྱི་བླ་རེ་བྲེས། །ནོར་བུ་ཐམས་ཅད་སྒོ་ནས་ཕྲེང་བ་འབུལ། །དེ་ན་ཡེ་ཤེས་རྒྱ་མཚོ་རབ་ཏུ་མཛེས། །སྤོས་<line/>
དྲི་རྒྱལ་མཚན་རིན་ཆེན་དྲ་བ་སྟེ། །འོད་ཟེར་སྒྲོན་མའི་སྤྲིན་གྱིས་ཀུན་ཏུ་གཡོག། རྒྱན་རྣམས་སྣ་ཚོགས་ཀུན་ནས་ཤིན་ཏུ་བྲེས། །དེ་ན་སངས་རྒྱས་རབ་ཏུ་འཕགས་པ་བཞུགས། །ཕྱོགས་<line/>
རྣམས་ཀུན་སྒོ་སྤྲུལ་པའི་སྤྲིན་གྱི་རྣམས། །དབྱངས་ཀྱིས་འཇིག་རྟེན་ཁྱབ་པར་གྲགས་བྱེད་ཅིང༌། །འབྱམས་ཀླས་ཕྱོགས་ཀྱི་སེམས་ཅན་རྣམས་འདུལ་བ། །སངས་རྒྱས་ཕོ་བྲང་འདི་<line/>
ན་དེ་དག་གྲག །མེ་ཏོག་ཤིང་དང་རིན་ཆེན་སྤུངས་སྤེལ་བ། །འཕགས་པར་ཕྱོགས་རྣམས་ཀུན་ཏུ་མངོན་པར་མཛེས། །དེ་ལ་དུས་གསུམ་ཞིང་རྣམས་ཐམས་ཅད་ཀྱང༌། །གཟུགས་<line/>
བརྙན་གྱུར་པར་དེ་དག་རབ་ཏུ་སྣང༌། །ཕྱོགས་རྣམས་ཀུན་ཏུ་རིན་ཆེན་མང་བཀྱེ་བ། །དེ་དག་སྣ་ཚོགས་མཛེས་པར་རྣམ་པར་འབར། །ཕྱོགས་རྣམས་ཀུན་ཏུ་སྐར་ཁུང་མཛེས་<line/>
པར་བརྒྱན། །རྟ་བབས་མདའ་ཡབ་སྣ་ཚོགས་མང་པོས་བརྒྱན། །དེ་ལ་དྲི་མེད་འོད་ཟེར་ཀུན་ནས་སྣང་བ་ཡི། །སངས་རྒྱས་ཕོ་བྲང་རྣམ་པ་བསམ་ཡས་ཏེ། །གཞལ་མེད་ཁང་<line/>
མང་ཐམས་ཅད་དེ་ལ་སྣང༌། །དེ་དག་ཀུན་ནའང་རྒྱལ་བ་བཞུགས་ཤིང་མཛེས། །ཕྱོགས་རྣམས་ཀུན་ན་འཁོར་རྣམས་ཇི་སྙེད་པ། །རྒྱལ་བའི་ཕོ་བྲང་འདིར་ནི་ཀུན་ཞུགས་ཀྱང༌། །<line/>
</page>
<page index="176" id="89A">༄༅། །མཐའ་དང་དབུས་མེད་མུ་ཡང་དེ་བཞིན་མེད། །རང་བྱུང་སངས་རྒྱས་ཕོ་བྲང་དེ་ན་བཞུགས། །དེ་ནས་བྱང་ཆུབ་སེམས་དཔའ་ཡོན་ཏན་རིན་པོ་ཆེ་བསམ་<line/>
གྱིས་མི་ཁྱབ་པ་ཡེ་ཤེས་རྒྱ་མཚོའི་དཔལ་གྱིས་སངས་རྒྱས་ཀྱི་མཐུས་འཁོར་གྱི་དཀྱིལ་འཁོར་རྒྱ་མཚོ་ཡོད་པ་དེ་དག་ཐམས་ཅད་ལ་རྣམ་པར་བལྟས་ཏེ། དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །སངས་རྒྱས་ཞིང་རྡུལ་ཤིན་ཏུ་ཕྲ་སྙེད་ཀྱི། །བསོད་ནམས་རྒྱ་མཚོ་རྣམ་པར་རབ་སྦྱངས་ཏེ། །སངས་རྒྱས་རྫུ་འཕྲུལ་སྨོན་ལམ་ཡང་དག་བྱུང༌། །སྙིང་<line/>
པོ་བྱང་ཆུབ་དྲི་མེད་རྣམ་པར་མཛེས། །སྤོས་ཞིམ་ཐམས་ཅད་རྩ་ནས་ཡང་དག་རྒྱུ། །ཡིད་བཞིན་ནོར་མཆོག་རྒྱལ་པོས་ཀུན་ནས་བརྒྱན། །རྡོ་རྗེ་ཕྱེ་མའི་ནོར་བུ་རྒྱལ་པོས་བྲིས།།<line/>
ཤིང་སྡོང་རྩ་བ་རིན་ཆེན་ཀུན་ལས་བྱས། །རྡོ་རྗེ་ཕྱེ་མའི་ནོར་བུ་འཁོར་ལོ་འབྱུང༌། །ལྷུན་རྣམས་ཐམས་ཅད་རིན་ཆེན་རྒྱན་གྱིས་བརྒྱན། །ཡལ་ག་སྟུག་པོ་སྤྲིན་ལྟར་ཀུན་ནས་<line/>
འཁྱིལ༑ ༑སྙིང་པོ་བྱང་ཆུབ་དེ་ན་རྒྱལ་བ་མཛེས། །ཡལ་ག་དོག་པ་ཀུན་ནས་མངོན་པ་སྟེ། །འཁོར་རྣམས་སྣུམ་འཇམ་ཕྱོགས་རྣམས་ཀུན་ཏུ་འཕགས། །མེ་ཏོག་འབྲས་བུ་<line/>
རྒྱུན་རྣམས་ཀུན་ཀྱང་འགྱེད། །སྙིང་པོ་བྱང་ཆུབ་རྒྱ་ཆེ་བསམ་མི་ཁྱབ། །འོད་རྣམས་བཀྱེ་བ་ཕྱོགས་སུ་རྣམ་པར་མཛེས། །དྲི་མ་མེད་པའི་འོད་འབར་ཟད་མི་ཤེས། །ཡལ་གའི་<line/>
</page>
<page index="177" id="89B">སྒོ་ནས་སྤྲིན་ཀུན་ཆར་ཡང་འབེབས། །སྙིང་པོ་བྱང་ཆུབ་སྨོན་ལམ་ཡངས་པས་བྱུང༌། །མེ་ཏོག་ནོར་དང་རིན་ཆེན་མི་ཟད་ནོར། །མུ་ཏིག་ནོར་བུ་ཕྱོགས་རྣམས་ཀུན་ནས་<line/>
བརྒྱུས། །ཕྱེ་མ་ནོར་གྱི་གནས་ཀྱི་སྤྲིན་འགྱེད་དེ། །སྙིང་པོ་བྱང་ཆུབ་ཕྱོགས་རྣམས་ཀུན་ཏུ་འབྱིན། །བདེ་གཤེགས་སྙིང་པོ་བྱང་ཆུབ་འདི་ལ་ལྟོས། །པདྨོའི་དྲ་བ་ནོར་བུ་དྲི་མེད་མང༌། །རིན་<line/>
ཆེན་འོད་ཟེར་དཀྱིལ་འཁོར་ཀུན་ནས་འཕྲོ། །དྲིལ་བུའི་དྲ་བའི་སྤྲིན་གྱི་སྒྲ་དབྱངས་འབྱིན། །ཕྱོགས་བཅུའི་ཤིང་བཟང་གཟུགས་རྣམས་གང་ཡོད་པ། །འབྱམས་ཀླས་ཞིང་གི་མ་ལུས་<line/>
ཐམས་ཅད་དག །བྱང་ཆུབ་ཤིང་ལ་དེ་དག་ཀུན་ནས་སྣང༌། །དེ་དྲུང་སངས་རྒྱས་དྲི་མེད་རྣམ་པར་མཛེས། །ཡལ་ག་ཀུན་ནས་རིན་ཆེན་མི་ཟད་ནོར། །བྱང་ཆུབ་སེམས་དཔའ་དག་ཀྱང་<line/>
རྟག་འབྱུང་ཞིང༌། །བསོད་ནམས་རྒྱ་ཆེན་དཀྱིལ་འཁོར་ཆར་ཕབ་སྟེ། །ཕྱོགས་བཅུར་རྒྱལ་བ་མཆོད་ཕྱིར་དེ་དག་འདོང༌། །དེ་བཞིན་གཤེགས་པ་སྔོན་ཆད་ཅིར་གྱུར་དང༌། །བྱང་ཆུབ་<line/>
སྤྱོད་ལས་བྱུང་བ་འདི་དག་ལྟོས། །ཡལ་ག་ཀུན་ལས་རིན་ཆེན་ནོར་མི་ཟད། །སངས་རྒྱས་ཡུལ་ཀུན་བསམ་གྱིས་མི་ཁྱབ་བོ། །དེ་ནས་བྱང་ཆུབ་སེམས་དཔའ་མིག་བརྒྱ་བ་པདྨོ་སྣ་<line/>
ཚོགས་ཀྱི་གཙུག་ཕུད་ཀྱིས་སངས་རྒྱས་ཀྱི་མཐུས་འཁོར་རྒྱ་མཚོ་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དུས་གསུམ་གཤེགས་<line/>
</page>
<page index="178" id="90A">༄༅། །པའི་རྒྱལ་བའི་རྣམ་འཕྲུལ་བ། །དེ་དག་རིན་ཆེན་སྒོ་ནས་ཀུན་ཀྱང་གྲག །དེ་ནི་མཐའ་དང་དབུས་ཀྱང་མེད་པ་སྟེ། །སྙིང་པོ་བྱང་ཆུབ་འདི་ལ་ཀུན་སྣང་ངོ༌། །མེ་<line/>
ཏོག་མང་པོའི་ཕྲེང་བ་དབྱངས་བཀྱེ་ཞིང༌། །འོད་ཟེར་སྤྲིན་གྱིས་ཕྱོགས་རྣམས་ཀུན་བཀང་སྟེ། །བྱང་ཆུབ་ཤིང་ལ་གནས་པའི་ལྷ་ཚོགས་རྣམས། །སངས་རྒྱས་ལྟ་ཞིང་རྟག་ཏུ་<line/>
མཆོད་པ་བྱེད། །སྤོས་ཀྱི་རྒྱལ་མཚན་ནོར་བུ་སྣ་ཚོགས་འབར། །སྤོས་ཀྱི་འོད་འཕྲོ་བདུག་སྤོས་རྟག་ཏུ་འབྱུང༌། །འཁོར་གྱི་རྒྱ་མཚོ་ཀུན་ལ་ཁྱབ་པར་ཞིམ། །ཤིང་གི་རྒྱལ་པོ་དེ་<line/>
ཕྱིར་ཕྱོགས་སུ་མཛེས། །པདྨོ་འཕྲུལ་བ་སྟུག་ཅིང་གསེར་མདོག་འདྲ། །རྒྱལ་བའི་སྤྲིན་སྒྲ་རྟག་པར་རབ་ཏུ་འགྱེད། །ཕྱོགས་བཅུའི་ཞིང་རྣམས་མ་ལུས་ཁྱབ་བྱས་ཤིང༌། །སེམས་<line/>
ཅན་རྣམས་ཀྱི་ཉོན་མོངས་གདུང་བ་སེལ། །རྒྱལ་བའི་འཁོར་ནི་ཚད་མེད་རྒྱ་ཆེ་སྟེ། །ཕྱོགས་རྣམས་ཀུན་ནས་སྙིང་པོ་བྱང་ཆུབ་ལ། །གཟུགས་བརྙན་སྣང་ཞིང་དྲི་མེད་འོད་<line/>
མཆོག་འགྱེད། །བྱང་ཆུབ་ཤིང་གི་རྣམ་འཕྲུལ་འདི་དག་ལྟོས། །སྨོན་ལམ་སྒྲ་དང་དབྱངས་ཀྱི་མར་མེ་རྣམས། །རིན་ཆེན་སྣ་ཚོགས་ཡལ་ག་ཀུན་ལས་འབར། །སྲིད་པ་རྒྱ་མཚོ་<line/>
ཀུན་ན་སྔོན་ཆད་དུ། །རྒྱལ་བའི་སྤྱོད་པ་ཇི་ལྟར་བྱུང་བ་སྟོན། །བྱང་ཆུབ་ལྷ་རྣམས་ཞིང་གི་རྡུལ་སྙེད་དོ། །དེ་དག་ཐམས་ཅད་སྙིང་པོ་བྱང་ཆུབ་གནས། །ཐུབ་པའི་བྱང་ཆུབ་<line/>
</page>
<page index="179" id="90B">ཤིང་ལ་སྐད་ཅིག་ཅིང༌། །རྣམ་ཐར་གཞན་དང་གཞན་མང་དེ་དག་སྟོན། །རང་བྱུང་སྤྱད་པ་ཐམས་ཅད་སྤྱོད་པའི་ཚེ། །སྔོན་ཆད་དེ་བཞིན་གཤེགས་པ་གང་མཆོད་པ། །དེ་དག་མཚན་<line/>
བཅས་སྔོན་གྱི་སྦྱོར་བཅས་པ། །ཐམས་ཅད་རིན་ཆེན་སྒོ་ནས་རབ་ཏུ་སྣང༌། །ཕྱོགས་བཅུའི་སེམས་ཅན་ཇི་སྙེད་སྣོད་གྱུར་པ། །དེ་དག་ཐམས་ཅད་འདི་ལས་སྒྲ་འབྱུང་སྟེ། །དེ་དག་ཅིས་<line/>
འདུལ་རྣམ་དག་ཅི་འདྲ་བའང༌། །སྙིང་པོ་བྱང་ཆུབ་འདི་ལས་ཀུན་བརྗོད་དོ། །བྱང་ཆུབ་ཤིང་རྣམས་མཐའ་ཡས་ཕྱོགས་ཀུན་ན། །བསམ་གྱིས་མི་ཁྱབ་རྒྱན་གྱི་སྤྲིན་ཅན་དག །མཐའ་<line/>
ཡས་སྣ་ཚོགས་རྒྱན་ཅན་ཐམས་ཅད་ཀྱང༌། །སྔོན་ཆད་དེ་བཞིན་གཤེགས་པས་ཡོངས་སྦྱངས་པའོ། །དེ་ནས་བྱང་ཆུབ་སེམས་དཔའ་གསེར་གྱི་འོད་འཕྲོ་གཟི་བརྗིད་དཀྱིལ་འཁོར་<line/>
གྱི་འོད་ཀྱིས་སངས་རྒྱས་ཀྱི་མཐུས་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སྲིད་པའི་རྒྱ་མཚོར་བྱང་<line/>
ཆུབ་སྤྱོད་མཛད་ཚེ། །མོས་པའི་དཀྱིལ་འཁོར་ཡོངས་སུ་སྨོན་དག་ཅིང༌། །གནས་དང་གནས་མིན་སྟོབས་རྣམས་ཐུགས་ཆུད་པའི། །བདེར་གཤེགས་ས་སྟོབས་རྣམ་པར་དག་པ་<line/>
མཐོང༌། །བསྐལ་པ་ཀུན་ཏུ་རྒྱ་མཚོ་ལས་སྦྱངས་ཏེ། །མཉམ་ཉིད་ཆོས་བསྒོམས་ཇི་ལྟར་བསྒྲུབས་པའི་རྣམས། །སངས་རྒྱས་འོད་ལས་དེ་བཞིན་ཕྱོགས་བཀང་ཞིང༌། །ལས་<line/>
</page>
<page index="180" id="91A">༄༅། །རྣམས་རྒྱ་མཚོ་དེ་བཞིན་རབ་ཏུ་བརྗོད། །སྣ་ཚོགས་ཐབས་ཀྱིས་འབྱམས་ཀླས་སྟོབས་སྤྱོད་ཚེ། །བསྐལ་པ་སྔ་མར་འགྲོ་བའི་དབང་པོ་བཞིན། །ཡོངས་སུ་<line/>
སྨིན་བྱས་དེ་བས་འཁོར་ཀུན་ཀྱང༌། །སེམས་དག་སངས་རྒྱས་དབང་པོའི་སྟོབས་ལ་འཇུག །འཇིག་རྟེན་ཀུན་གྱི་མོས་པ་སྣ་ཚོགས་དང༌། །བསམ་པ་ཇི་བཞིན་སྦྱོར་བ་རྣམ་<line/>
སྤྱོད་པ༑ ༑དེ་དག་ཇི་བཞིན་རྒྱལ་པ་ཆོས་སྟོན་ཏེ། །རང་བྱུང་མོས་པ་མཁྱེན་པའི་སྟོབས་སྟོན་ཏོ། །ཕྱོགས་རྣམས་མ་ལུས་ཞིང་རྣམས་རྒྱ་མཚོ་དང༌། །འབྱམས་ཀླས་སེམས་<line/>
ཅན་ཁམས་དང་ཆོས་ཀྱི་ཁམས། །ནམ་མཁའི་ཁམས་རྣམས་མཉམ་ཉིད་མཁྱེན་མི་རྟོག །རང་བྱུང་སྤུ་རྩེར་ཁམས་མཁྱེན་སྟོབས་ཀྱང་སྟོན། །བདེར་གཤེགས་ཡེ་ཤེས་<line/>
རྒྱ་ཆེན་ཀུན་ཏུ་འགྲོ། སྐད་ཅིག་གཅིག་གིས་དུས་གསུམ་མ་ལུས་འགེངས། །ཕྱོགས་དང་ཞིང་དང་བསྐལ་པ་འགྲོ་བཀང་ཞིང༌། །སེམས་ཅན་ཀུན་ལ་སྟོབས་འཇུག་<line/>
མངོན་པར་བསྟན། །བསམ་གཏན་རྣམ་ཐར་སྟོབས་མཐའ་དབུས་མེད་པ། །ཏིང་འཛིན་རྒྱ་མཚོའི་ཚུལ་ནི་འགྲོ་ཀུན་སྙེད། །ཐམས་ཅད་རྒྱལ་བའི་སྐུ་ལ་བསྟན་པས་<line/>
ན༑ ༑སེམས་ཅན་བསམ་པའི་གནས་ཀྱི་ཉོན་མོངས་སེལ། །སངས་རྒྱས་ཡེ་ཤེས་དུས་གསུམ་བསྒྲིབས་པ་མེད། །སྐད་ཅིག་ཀུན་ལ་དུས་གསུམ་སྤུ་རྩེར་སྟོན། །ཞིང་དང་<line/>
</page>
<page index="181" id="91B">སེམས་ཅན་སངས་རྒྱས་དེ་བཞིན་ཆོས། །དེ་ལྟར་རྒྱལ་བས་རྗེས་སུ་དྲན་སྟོབས་བསྟན། །ཐུབ་པའི་སྤྱན་ནི་ནམ་མཁའ་མཉམ་པ་སྟེ། །དེས་ནི་ཆོས་དབྱིངས་མ་ལུས་གསལ་བར་གཟིགས།<line/>
ཐམས་ཅད་ཚུལ་གྱིས་ཆགས་མེད་གཞལ་ཡས་ས། །བརྙེས་པས་ཡེ་ཤེས་སྤྱན་ནི་རྣམ་མང་བསྟན། །འཇིག་རྟེན་ཀུན་གྱི་སྦྱོར་མང་ཇི་སྙེད་དང༌། །འགྲོ་བའི་བག་ཆགས་བག་ཉལ་མ་<line/>
ལུས་པར། །ཐབས་སྒོ་ཀུན་ནས་ཉོན་མོངས་ཞི་མཛད་ཅིང༌། །རྒྱལ་བ་འཇིག་རྟེན་གང་བར་ཀུན་ནས་བྱུང༌། །དེ་ནས་བྱང་ཆུབ་སེམས་དཔའ་ཆོས་ཀྱི་དབྱིངས་ཀུན་ནས་སྒྲོག་པས་སངས་<line/>
རྒྱས་ཀྱི་མཐུས་འཁོར་རྒྱ་མཚོ་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱ་ཆེན་སངས་རྒྱས་བྱིན་རླབས་ཕྱོགས་ཀུན་ཏུ། །སངས་རྒྱས་<line/>
སྟོན་ཀྱང་རྟོག་པ་མི་མངའ་སྟེ། །ཕ་རོལ་ཕྱིན་པ་རྒྱ་ཆེན་ཡོངས་བཀང་བ། །བྱང་ཆུབ་སྤྱོད་པ་རྒྱ་ཆེན་དེ་དག་སྣང༌། །འགྲོ་བ་རྣམས་ལ་ཐུགས་རྗེ་ཆེ་བསྐྱེད་ཅིང༌། །སྦྱིན་པའི་མཐར་ཕྱིན་<line/>
སྔོན་ཆད་སྤྱད་པས་ན། །དེ་ཕྱིར་ཐུབ་པའི་སྐུ་ནི་མཚན་གྱིས་བརྒྱན། །འགྲོ་བ་ཀུན་གྱིས་བལྟ་ཞིང་དགའ་བ་སྐྱེ། །བསྐལ་པ་རྒྱ་མཚོ་མང་པོ་མཐའ་ཡས་སྔོན། །ཚུལ་ཁྲིམས་ཕ་རོལ་<line/>
ཕྱིན་པ་ཡོངས་སྦྱངས་པས། །དེ་ཕྱིར་བསྐལ་པ་ཕྱོགས་སུ་དྲི་མེད་ཅིང༌། །ཤིན་ཏུ་འཕགས་པར་འཇིག་རྟེན་སྡུག་བསྔལ་སེལ། །མ་ལོག་མཉམ་པ་ཉིད་ལ་དད་བསྐྱེད་དེ། །སྔོན་<line/>
</page>
<page index="182" id="92A">༄༅། །ཆད་བཟོད་པའི་དཀྱིལ་འཁོར་རྣམ་སྦྱངས་པས། །འགྲོ་དང་མཚུངས་མཉམ་ཡོན་ཏན་ཀུན་སྟོན་ཏེ། །དེ་བས་ཕྱོགས་སུ་འོད་རྣམས་ཤིན་ཏུ་འཕྲོ། །བསྐལ་<line/>
པ་རྒྱ་མཚོ་མང་པོར་སྔོན་སྤྱོད་ཚེ། །འགྲོ་བ་རྣམས་ཀྱི་བསྒྲིབས་པ་ཐིབས་པོ་བསལ། །དེ་ཕྱིར་ཕྱོགས་བཅུའི་འགྲོ་བ་ཀུན་བཀང་སྟེ། །ཞིང་རབ་དྲུང་ན་རྒྱལ་བ་མངོན་པར་མཛེས།།<line/>
བསམ་གཏན་ཡན་ལག་རྒྱ་མཚོ་སྦྱོང་བའི་ཚེ། །བསྐལ་པ་ཡངས་པར་རྒྱལ་བས་རབ་ཏུ་སྦྱངས། །དེ་བས་འགྲོ་བའི་གཞལ་མེད་དགའ་བ་སྐྱེད། །ཉོན་མོངས་དྲི་མ་འགྲིབ་པ་ཀུན་<line/>
ཀྱང་སེལ། །སངས་རྒྱས་རྒྱ་མཚོའི་དྲུང་དུ་སྔོན་སྤྱོད་ཅིང༌། །ཤེས་རབ་མཐར་ཕྱིན་རྒྱལ་བས་སྔོན་བཀང་སྟེ། །འགྲོ་བའི་གཏི་མུག་མུན་པ་ཡོངས་སུ་བསལ། །དེ་བས་རྒྱལ་བ་<line/>
ཀུན་ཏུ་རྣམ་པར་མཛེས། །འགྲོ་བ་ཀུན་མཉམ་ཐབས་སྒོ་ཐམས་ཅད་ཀྱིས། །ཡང་དག་བྱུང་ཞིང་འགྲོ་བ་རྣམ་སྦྱངས་པས། །ཕྱོགས་རྣམས་ཀུན་ན་ཀུན་ལ་མངོན་པར་<line/>
བཞུགས། །ཕྱི་མའི་བསྐལ་བར་འགྲོ་བ་མངོན་དུ་ལྟ། །སྨོན་ལམ་ཕ་རོལ་ཕྱིན་པ་རབ་སྦྱོང་ཚེ། །བསྐལ་པ་རྒྱ་མཚོ་ཤིན་ཏུ་རྒྱ་ཆེ་ཞིང༌། །ཕྱི་མཐའི་བསྐལ་པར་འགྲོ་བའི་<line/>
སྤྲིན་མཉམ་པར། །སྤྱད་པས་དེ་ཕྱིར་འགྲོ་བ་ཀུན་ན་མཛེས། །རྒྱལ་བས་ཆོས་ཀུན་སྟོབས་ཀྱི་མཐར་ཕྱིན་པ། །བསྐལ་པ་གཞལ་ཡས་མང་པོར་ཡོངས་སུ་སྦྱངས། །དེ་ཕྱིར་<line/>
</page>
<page index="183" id="92B">རང་བྱུང་སྟོབས་ཀྱི་ཕ་རོལ་ཕྱིན། །ཕྱོགས་ཀྱི་ཞིང་རྣམས་ཀུན་ན་དེ་ཕྱིར་འཕགས། །ཐམས་ཅད་མཁྱེན་ཉིད་ནམ་མཁའ་མཚུངས་མཉམ་པའི། །ཡེ་ཤེས་ཀུན་གྱི་སྒོ་ནས་སྔོན་སྦྱངས་<line/>
པས༑ ༑དེ་ཕྱིར་ཆགས་མེད་ཡེ་ཤེས་ཕ་རོལ་ཕྱིན། །ཕྱོགས་བཅུ་ཀུན་ན་རྒྱལ་བ་མངོན་པར་མཛེས། །དེ་ནས་བྱང་ཆུབ་སེམས་དཔའ་སྤྲིན་ཡིད་དུ་འོང་བ་དྲི་མ་མེད་པའི་ཟླ་བས་སངས་<line/>
རྒྱས་ཀྱི་མཐུས་འཁོར་རྒྱ་མཚོ་ཡོད་པ་ཐམས་ཅད་ལ་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་རྫུ་འཕྲུལ་ཡུལ་ནི་ཕྱོགས་རྣམས་ཀྱི། །འགྲོ་<line/>
བའི་རྒྱུད་དབྱིངས་ནམ་མཁའ་མཉམ་པར་སྣང༌། །ས་རྣམས་ཡངས་པ་ཇི་ལྟར་སྔོན་བསྐྱེད་པ། །དེ་བཞིན་ཀུན་ཀྱང་རིན་ཆེན་སྒོ་ནས་བརྗོད། །དང་པོའི་ས་ནི་དགའ་བའི་ཤུགས་ཀྱི་ཡུལ། །ཕྱོགས་<line/>
དབྱིངས་ཀུན་གྱི་བདེར་གཤེགས་རྣམས་མཐོང་ཞིང༌། །གཞལ་མེད་བསྐལ་པར་དྲི་མེད་ཡོངས་སྦྱངས་པས། །ཆོས་དབྱིངས་ཡངས་ལ་ཡེ་ཤེས་རབ་ཏུ་བྱུང༌། །ཐམས་ཅད་ཆོས་ལ་དྲི་མེད་ས་<line/>
གཉིས་ཏེ། །བསྐལ་པ་རྒྱ་མཚོ་མང་པོར་རྣམ་སྤྱད་ཅིང༌། །རྒྱལ་བ་ཚད་མེད་རྒྱ་མཚོ་མཆོད་བྱས་ནས། །འགྲོ་བ་ཚད་མེད་དྲི་མེད་སྦྱངས་པས་བྱུང༌། །བསོད་ནམས་དཀྱིལ་འཁོར་འོད་ནི་ས་གསུམ་<line/>
སྟེ༑ ༑སྙིང་པོ་བཟོད་པའི་དཀྱིལ་འཁོར་ལྷག་མཐོང་བརྟན། །གང་དུ་དེ་སྐྱེས་རིན་ཆེན་སྒོ་དག་ནས། །ཆོས་ཀྱི་སྤྲིན་ནི་རྒྱ་ཆེན་རབ་ཏུ་ཐོས། །འོད་འཕྲོ་རྒྱ་མཚོ་ལྡན་པ་གཞལ་མེད་ས། །མཐུ་ཡི་<line/>
</page>
<page index="184" id="93A">༄༅། །འཁོར་འོད་སྙིང་པོ་སྙིང་རྗེ་སྟེ། །ཞིང་རྣམས་ཀུན་ཏུ་སྒྲིབ་དང་མཉམ་པའི་ལུས། །འགྲོ་བའི་ཉོན་མོངས་ཀུན་ནས་རྣམ་སྦྱངས་པའོ། །དཀའ་རྒྱལ་སྙིང་པོ་མཉམ་<line/>
དབྱིངས་མཉམ་ཉིད་དེ། །ཞིང་རྣམས་ཀུན་ཏུ་འགྲོ་ཞིང་ཞི་ལ་གཞོལ། །ས་རྣམས་ཆོས་ཡུལ་ཀུན་ནས་རབ་ཏུ་སྐྱེས། །དེ་ཡང་རྣམ་དག་ཇི་བཞིན་རྒྱལ་བས་བསྟན། །ཤེས་རབ་རྒྱ་མཚོ་<line/>
ཡངས་པའི་སྤྲིན་ལ་སྤྱོད། །འབྱམས་ཀླས་ཆོས་ཀྱི་མཐར་ཐུག་རྣམ་པ་ཀུན། །ཞིང་རྣམས་ཀུན་ལ་མངོན་སུམ་ནམ་མཁའ་འདྲ། །དེ་འབྱུང་བྱང་ཆུབ་ཤིང་ཆེན་འདི་ལས་གྲག །<line/>
ཆོས་དབྱིངས་མཁའ་དང་འདྲ་བའི་ལུས་ཅན་ཏེ། །འགྲོ་བ་ཀུན་འགེངས་འགྲོ་བ་ཀུན་སྣང་བྱེད། །འབྱམས་ཀླས་ཐབས་ཀྱི་སྒོ་ནས་རྣམ་པར་དག །རིང་དུ་སོང་མཆོག་དེ་ནི་རྒྱལ་བས་<line/>
བསྟན༑ ༑ཐམས་ཅད་ཆོས་དང་སྨོན་ལམ་སྤྱོད་མང་དང༌། །ཞིང་རྣམས་རྒྱ་མཚོའི་དབྱིངས་ཀྱང་མཉམ་རྟོགས་པས། །བསྐལ་བ་ཀུན་ཏུ་འགྲོ་མཆོག་མི་གཡོ་སྟེ། །གཞལ་མེད་ས་<line/>
དེའི་སྤྲིན་ཀྱང་རབ་ཏུ་སྒྲོག །ཚད་མེད་ཡུལ་ཅན་སྟོབས་ཀྱིས་རབ་ཏུ་སྣང༌། །རྫུ་འཕྲུལ་སྟོབས་ཀྱིས་འགྲོ་ཞིང་སྟོབས་ལ་འཇུག །འདི་ནི་རྡུལ་མེད་དགེ་བའི་བློ་གྲོས་ས། །བསྐལ་པ་རྒྱ་<line/>
མཚོར་བྱང་ཆུབ་ཤིང་ལས་བརྗོད། །ཆོས་ཀྱི་སྤྲིན་ནི་རྒྱ་ཆེན་ས་བཅུ་སྟེ། །དུས་རྣམས་ཀུན་འགེངས་ནམ་མཁའི་རང་བཞིན་འདྲ། །སངས་རྒྱས་ཡུལ་གྱི་སྒྲ་དང་དབྱངས་ཀུན་ཏུ། །རྒྱལ་<line/>
</page>
<page index="185" id="93B">བའི་བྱིན་གྱིས་འདི་ལས་རབ་ཏུ་གྲག །དེ་ནས་བྱང་ཆུབ་སེམས་དཔའ་རྣམ་པར་གནོན་པ་གཏི་མུག་མེད་པའི་འོད་ཟེར་གྱི་རྒྱལ་མཚན་གྱིས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་<line/>
བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྣམ་པ་དུ་མར་འཁོར་རྣམས་གནས་པ་ནི། །དད་པ་སྣ་ཚོགས་ཡོངས་སུ་དག་པའི་སེམས། །རྒྱན་དང་ཡུལ་རྣམས་ཀུན་ལ་རབ་<line/>
ཏུ་ཞུགས། །དེ་དག་སངས་རྒྱས་ཡེ་ཤེས་འཇུག་པར་འགྱུར། །ཕན་ཚུན་སྨོན་ལམ་རྣམ་དག་སྤྱོད་ཡུལ་ཏེ། །དག་པ་མཐའ་ཡས་བྱ་བ་རབ་ཏུ་བྱས། །དེ་བཞིན་གཤེགས་པའི་རྣམ་འཕྲུལ་<line/>
ཐམས་ཅད་ཀྱང༌། །གཞན་དང་གཞན་གྱི་སྒོ་ནས་རབ་ཏུ་མཐོང༌། །བདེར་གཤེགས་ཆོས་ཀྱི་སྐུ་ལ་ཞུགས་པ་དག །ལ་ལས་རྒྱལ་བའི་ཆོས་སྐུ་དེ་ཉིད་ལ། །ཀུན་ཏུ་སྤྲིན་འདྲ་གཞལ་མེད་ཆགས་<line/>
མེད་པའི། །མཐའ་ཡས་ཆོས་ཀྱི་རང་བཞིན་ཆོས་ཉིད་མཐོང༌། །ལ་ལས་རྒྱལ་བའི་གཟུགས་སྐུ་དེ་ཉིད་ལ། །ཕྱོགས་བཅུ་ཀུན་ཏུ་རྣམ་པར་འཕྲུལ་མཛད་ཅིང༌། །ཡོན་ཏན་མཐའ་ཡས་འོད་<line/>
སྤྲིན་རབ་འབར་བ། །འགྲོ་བ་དང་ཚུལ་སྤྲིན་དུ་གྱུར་པར་མཐོང༌། །ལ་ལ་རྒྱལ་བའི་ཡེ་ཤེས་ཆགས་མེད་འཇུག །དུས་གསུམ་མཉམ་ཉིད་མཁའ་དང་འདྲ་བའི་སྐུ། །འགྲོ་བ་ཀུན་གྱི་བསམ་<line/>
པའི་ཚུལ་འབྱུང་བའི། །སངས་རྒྱས་སྟོབས་ལ་རབ་ཏུ་འཇུག་པར་མཐོང༌། །སངས་རྒྱས་གསུང་ནི་ཐོགས་པ་མེད་འབྱུང་སྟེ། །ཕྱོགས་ཀུན་ཞིང་རྣམས་མ་ལུས་རྒྱས་འགྱུར་ཞིང༌། །འགྲོ་བ་<line/>
</page>
<page index="186" id="94A">༄༅། །སྣོད་ཡིན་སྐུལ་བར་བྱེད་པ་ཡི། །དེ་བཞིན་གཤེགས་པའི་གསུང་ལ་ལ་ལ་འཇུག །ལ་ལ་སངས་རྒྱས་སྣང་བ་སྣ་ཚོགས་འཇུག །སྣ་ཚོགས་སྣང་བས་<line/>
འགྲོ་བ་ཀུན་བཀང་ཞིང༌། །རྒྱལ་བའི་རྫུ་འཕྲུལ་ཀུན་ཏུ་སྣང་མཛད་པའི། །སངས་རྒྱས་འོད་ནི་ལ་ལས་དེར་ཡང་མཐོང༌། །བ་སྤུའི་སྒོ་ནས་འོད་ཟེར་རབ་བཀྱེ་བའི། །འོད་ཟེར་རྒྱ་<line/>
མཚོའི་སྤྲིན་ལ་ལ་ལ་འཇུག །སྔོན་ཆད་རྒྱལ་བའི་སྤྱོད་པ་བསྟན་པ་ལ། །ལ་ལ་དགའ་ཞིང་རྒྱལ་བ་ཤེས་པར་བྱེད། །ལ་ལས་བསོད་ནམས་སྣ་ཚོགས་མཚན་གྱི་རྣམས། །བདེར་<line/>
གཤེགས་བསོད་ནམས་འབྱུང་བ་ཇི་བཞིན་མཐོང༌། །ཕ་རོལ་ཕྱིན་པ་རྒྱ་མཚོ་སྦྱོང་བའི་ཚེ། །ཇི་ལྟར་དག་གྱུར་མཚན་ཀྱང་ལ་ལས་མཐོང༌། །སྒོ་རྣམས་ཀུན་ནས་རྒྱལ་བ་ཚད་མེད་<line/>
དེ༑ ༑མཐའ་དང་དབུས་མེད་ཆོས་ཀྱི་དབྱིངས་བཀང་ཞིང༌། །སངས་རྒྱས་བྱིན་རླབས་རབ་ཏུ་བརྗོད་པ་ཀུན། །རྣམ་འཕྲུལ་སངས་རྒྱས་ཡུལ་ནི་ལ་ལས་མཐོང༌། །དེ་ནས་སངས་རྒྱས་<line/>
ཀྱི་བྱིན་གྱི་རླབས་ཀྱིས་འཇིག་རྟེན་གྱི་ཁམས་མེ་ཏོག་གི་རྒྱན་གྱིས་བརྒྱན་པའི་གཞི་དང་སྙིང་པོ་རྒྱ་མཚོ་ཐམས་ཅད་རྣམ་པ་དྲུག་ཏུ་གཡོས་སོ། །རབ་ཏུ་གཡོས་སོ། །ཀུན་ཏུ་གཡོས་<line/>
སོ༑ ༑འགུལ་ཏོ། །རབ་ཏུ་འགུལ་ཏོ། །ཀུན་ཏུ་འགུལ་ཏོ། །ལྡེག་གོ །རབ་ཏུ་ལྡེག་གོ །ཀུན་ཏུ་ལྡེག་གོ །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ། །འུར་འུར། རབ་ཏུ་<line/>
</page>
<page index="187" id="94B">འུར་འུར། ཀུན་ཏུ་འུར་འུར་རོ། །ཤིག་ཤིག །རབ་ཏུ་ཤིག་ཤིག །ཀུན་ཏུ་ཤིག་ཤིག་གོ །འཇིག་རྟེན་གྱི་དབང་པོ་དེ་དག་ཐམས་ཅད་རེ་རེས་ཀྱང་མཆོད་པ་མངོན་པར་སྒྲུབ་པའི་<line/>
སྤྲིན་བསམ་གྱིས་མི་ཁྱབ་པའི་ཆར་དེ་བཞིན་གཤེགས་པའི་འཁོར་གྱི་དཀྱིལ་འཁོར་དུ་མངོན་པར་རབ་ཏུ་ཕབ་བོ། །འདི་ལྟར་སྤོས་ཀྱི་མེ་ཏོག་སྣ་ཚོགས་ཀྱི་སྤྲིན་གྱི་ཆར་ཐམས་<line/>
ཅད་རབ་ཏུ་ཕབ་བོ། །རིན་པོ་ཆེ་སྣ་ཚོགས་ཐམས་ཅད་ཀྱི་སྤྲིན་དང་རིན་པོ་ཆེའི་འོད་འཕྲོ་བའི་པདྨོའི་དྲ་བ་ཐམས་ཅད་ཀྱི་སྤྲིན་དང༌། ནོར་བུ་རིན་པོ་ཆེའི་འོད་ཀྱི་དཀྱིལ་འཁོར་ཁ་དོག་<line/>
མཐའ་ཡས་པའི་སྤྲིན་དང༌། རིན་པོ་ཆེ་ཁ་དོག་སྣ་ཚོགས་དང༌། མུ་ཏིག་ཐམས་ཅད་ཀྱི་སྤྲིན་དང༌། སྤོས་དང༌། ཙནྡན་རིན་པོ་ཆེ་ཐམས་ཅད་ཀྱི་སྤྲིན་དང༌། རིན་པོ་ཆེའི་གདུགས་<line/>
ཐམས་ཅད་ཀྱི་སྤྲིན་དང༌། ནོར་བུའི་རྒྱལ་པོ་སྒྲ་དབྱངས་བཟང་པོ་ཡིད་དུ་འོང་བའི་སྤྲིན་དང༌། ནོར་བུ་ཉི་མའི་འོད་ཟེར་གྱི་ཕྲེང་བ་མང་པོའི་སྤྲིན་དང༌། རིན་པོ་ཆེའི་འོད་ཟེར་གྱི་མཛོད་ཐམས་<line/>
ཅད་ཀྱི་སྤྲིན་དང༌། རང་རང་གི་ལུས་ལས་རྒྱན་ཐམས་ཅད་འཕྱང་བའི་སྤྲིན་དང༌། དེ་ལྟ་བུ་དག་ལ་སོགས་པ་འཇིག་རྟེན་གྱི་དབང་པོ་རེ་རེས་ཀྱང་མཆོད་པ་མངོན་པར་སྒྲུབ་པའི་སྤྲིན་བསམ་<line/>
གྱིས་མི་ཁྱབ་པའི་ཆར་དེ་བཞིན་གཤེགས་པའི་འཁོར་གྱི་དཀྱིལ་འཁོར་རྒྱ་མཚོ་ཐམས་ཅད་དུ་མངོན་པར་ཕབ་བོ། །ཇི་ལྟར་འཇིག་རྟེན་གྱི་ཁམས་འདིར་འཇིག་རྟེན་གྱི་དབང་པོ་རྣམས་<line/>
</page>
<page index="188" id="95A">༄༅། །རབ་ཏུ་དགའ་བར་གྱུར་པ་དེ་བཞིན་དུ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པའི་འཇིག་རྟེན་གྱི་ཁམས་རྒྱ་མཚོའི་འཇིག་རྟེན་གྱི་དབང་པོ་<line/>
རེ་རེས་ཀྱང་མཆོད་པ་མངོན་པར་སྒྲུབ་པའི་སྤྲིན་གྱི་ཆར་དེ་བཞིན་གཤེགས་པའི་འཁོར་གྱི་དཀྱིལ་འཁོར་རྒྱ་མཚོ་དག་ཏུ་རབ་ཏུ་ཕབ་པར་གྱུར་ཏོ། །འཇིག་རྟེན་གྱི་ཁམས་<line/>
ཐམས་ཅད་ན་ཡང་འཇིག་རྟེན་གྱི་དབང་པོ་རྣམས་མོས་པ་གཞན་དང་གཞན་དང༌། དམིགས་པ་གཞན་དང་གཞན་དང༌། ཏིང་ངེ་འཛིན་གྱི་ཚུལ་གྱི་སྒོ་རྒྱ་མཚོ་གཞན་དང་གཞན་<line/>
དང༌། ཚོགས་གཞན་དང་གཞན་དང༌། ཡང་དག་པར་སྒྲུབ་པ་གཞན་དང་གཞན་དང༌། དགའ་བའི་ཤུགས་ཀྱིས་སྤྱོད་པ་གཞན་དང་གཞན་དང༌། ཕྱོགས་ཀྱི་ཚུལ་གཞན་<line/>
དང་གཞན་དང༌། ཆོས་ཀྱི་ཚུལ་ལ་འཇུག་པ་གཞན་དང་གཞན་དང༌། དེ་བཞིན་གཤེགས་པའི་ཡུལ་དང་བྱིན་གྱི་རླབས་ལ་འཇུག་པ་གཞན་དང་གཞན་དང༌། ཡུལ་དང་<line/>
སྟོབས་ལ་འཇུག་པ་གཞན་དང་གཞན་དང༌། རྣམ་པར་ཐར་པའི་ཚུལ་རྒྱ་མཚོའི་སྒོ་གཞན་དང་གཞན་གྱིས་དེ་བཞིན་གཤེགས་པའི་སྙིང་པོ་བྱང་ཆུབ་ལ་བཞུགས་པ་ཁོང་<line/>
དུ་ཆུད་པར་བྱེད་དོ། །འདི་ན་ཇི་ལྟ་བ་བཞིན་ཕྱོགས་བཅུའི་ཆོས་ཀྱི་དབྱིངས་རྒྱ་མཚོའི་ནམ་མཁའི་དབྱིངས་ཀྱི་མཐས་ཀླས་པའི་འཇིག་རྟེན་གྱི་ཁམས་རྒྱ་མཚོ་ཐམས་ཅད་ན་<line/>
</page>
<page index="189" id="95B">ཡང་དེ་བཞིན་ནོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། འཇིག་རྟེན་གྱི་དབང་པོ་ཐམས་ཅད་ཀྱི་རྒྱན་གྱི་ཚུལ་རབ་ཏུ་བྱུང་བ་ཞེས་བྱ་བ་སྟེ། ལེའུ་དང་<line/>
པོའོ༑༑ །།བམ་པོ་དྲུག་པ། དེ་ནས་བྱང་ཆུབ་སེམས་དཔའ་དེ་དག་དང༌། འཇིག་རྟེན་གྱི་དབང་པོ་དེ་དག་འདི་སྙམ་དུ་སེམས་པར་གྱུར་ཏེ། སངས་རྒྱས་བཅོམ་ལྡན་འདས་<line/>
རྣམས་ལ་སངས་རྒྱས་ཀྱི་ས་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་ཡུལ་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་<line/>
རྣམས་ལ་བྱིན་གྱི་རླབས་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་སྤྱོད་ཡུལ་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་<line/>
རྣམས་ལ་སངས་རྒྱས་ཀྱི་སྟོབས་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་མི་བསྙེངས་པ་ནི། ཇི་ལྟ་བུ་ཞིག་མངའ། སངས་རྒྱས་བཅོམ་<line/>
ལྡན་འདས་རྣམས་ལ་སངས་རྒྱས་ཀྱི་ཏིང་ངེ་འཛིན་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་རྣམ་པར་འཕྲུལ་པ་ནི། ཇི་ལྟ་བུ་ཞིག་མངའ།<line/>
སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་མངའ་ཆེན་པོ་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་མི་འཕྲོག་པ་ནི། ཇི་ལྟ་<line/>
</page>
<page index="190" id="96A">༄༅། །བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་སྤྱན་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་<line/>
རྒྱས་ཀྱི་སྙན་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་ཤངས་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་<line/>
ལ་སངས་རྒྱས་ཀྱི་ལྗགས་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་སྐུ་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་<line/>
རྣམས་ལ་སངས་རྒྱས་ཀྱི་དགོངས་པ་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་འོད་ནི། ཇི་ལྟ་བུ་ཞིག་མངའ། སངས་རྒྱས་བཅོམ་<line/>
ལྡན་འདས་རྣམས་ལ་སངས་རྒྱས་ཀྱི་འོད་ཟེར་ནི། ཇི་ལྟ་བུ་ཞིག་མངའ། སངས་རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་གསུང་ནི། ཇི་ལྟ་བུ་ཞིག་མངའ། སངས་<line/>
རྒྱས་བཅོམ་ལྡན་འདས་རྣམས་ལ་སངས་རྒྱས་ཀྱི་ཡེ་ཤེས་ནི། ཇི་ལྟ་བུ་ཞིག་མངའ། ཕྱོགས་བཅུའི་འཇིག་རྟེན་གྱི་ཁམས་རྒྱ་མཚོ་དག་ཏུ་སངས་རྒྱས་བཅོམ་ལྡན་འདས་<line/>
ཐམས་ཅད་བྱང་ཆུབ་སེམས་དཔའ་ཐམས་ཅད་ལ་སྨོན་ལམ་རྒྱ་མཚོ་ཐམས་ཅད་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་རབ་ཏུ་འཇུག་པ་<line/>
</page>
<page index="191" id="96B">རྒྱ་མཚོ་ཐམས་ཅད་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་ཚོགས་རྒྱ་མཚོ་ཐམས་ཅད་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་<line/>
དཔའ་ཐམས་ཅད་ལ་ཐེག་པ་རྒྱ་མཚོ་རྣམས་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་རབ་ཏུ་གནས་པ་རྒྱ་མཚོ་ཐམས་ཅད་ནི། ཇི་ལྟ་བུ་ཞིག་ཏུ་<line/>
ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་སྤྱོད་པ་རྒྱ་མཚོ་རྣམས་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་འབྱུང་བ་རྒྱ་མཚོ་<line/>
རྣམས་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་མངོན་པར་ཤེས་པ་རྒྱ་མཚོ་རྣམས་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་<line/>
དཔའ་ཐམས་ཅད་ལ་ཕ་རོལ་ཏུ་ཕྱིན་པ་རྒྱ་མཚོ་རྣམས་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་ཐམས་ཅད་ལ་ས་རྒྱ་མཚོ་རྣམས་ནི། ཇི་ལྟ་བུ་ཞིག་ཏུ་ཡོངས་<line/>
སུ་སྟོན༑ བྱང་ཆུབ་སེམས་དཔའ་ཐམས་ཅད་ལ་སྨོན་ལམ་རྒྱ་མཚོ་རྣམས་ནི། ཇི་ལྟ་བུ་ཞིག་ཏུ་ཡོངས་སུ་སྟོན། བྱང་ཆུབ་སེམས་དཔའ་རྣམས་ལ་ཡེ་ཤེས་རྒྱ་མཚོ་རྣམས་ནི།<line/>
ཇི་ལྟ་བུ་ཞིག་ཏུ་ཡོངས་སུ་སྟོན། བཅོམ་ལྡན་འདས་ཀྱིས་བདག་ཅག་ལ་ཡང་ཐུགས་བརྩེ་བ་ཉེ་བར་བཟུང་སྟེ་བྱང་ཆུབ་སེམས་དཔའ་རྣམས་ཀྱི་བསམ་པ་ཇི་ལྟ་བ་བཞིན་དུ་<line/>
</page>
<page index="192" id="97A">༄༅། །འཇིག་རྟེན་གྱི་ཁམས་རྒྱ་མཚོ་རྣམས་ཀྱང་བསྟན་པ་མཛད་གྲང༌། སེམས་ཅན་རྒྱ་མཚོ་རྣམས་ཀྱང་བསྟན་པ་མཛད་གྲང༌། སངས་རྒྱས་རྒྱ་མཚོ་རྣམས་<line/>
ཀྱང་བསྟན་པ་མཛད་གྲང༌། སངས་རྒྱས་ཀྱི་ཕ་རོལ་ཏུ་ཕྱིན་པ་རྒྱ་མཚོ་རྣམས་ཀྱང་བསྟན་པ་མཛད་གྲང༌། སངས་རྒྱས་ཀྱི་རྣམ་པར་ཐར་པ་རྒྱ་མཚོ་རྣམས་ཀྱང་བསྟན་པ་མཛད་<line/>
གྲང༌། སངས་རྒྱས་ཀྱི་རྣམ་པར་འཕྲུལ་བ་རྒྱ་མཚོ་རྣམས་ཀྱང་བསྟན་པ་མཛད་གྲང༌། སངས་རྒྱས་ཀྱི་སྤྲུལ་པ་རྒྱ་མཚོ་རྣམས་ཀྱང་བསྟན་པ་མཛད་གྲང༌། སངས་རྒྱས་ཀྱི་ཤིན་<line/>
ཏུ་བསྟན་པ་རྒྱ་མཚོ་རྣམས་ཀྱང་བསྟན་པར་མཛད་གྲང༌། སངས་རྒྱས་ཀྱི་མཚན་རྒྱ་མཚོ་རྣམས་ཀྱང་བསྟན་པ་མཛད་གྲང༌། སངས་རྒྱས་ཀྱི་སྐུ་ཚེའི་ཚད་རྒྱ་མཚོ་རྣམས་ཀྱང་<line/>
བསྟན་པ་མཛད་གྲང་སྙམ་པ་དང༌། དེ་ནས་བྱང་ཆུབ་སེམས་དཔའ་དེ་དག་གི་བྱིན་གྱི་རླབས་ཀྱིས་མཆོད་པའི་དཀྱིལ་འཁོར་གྱི་སྤྲིན་དེ་དག་ལས་ཚིགས་སུ་བཅད་པ་འདི་<line/>
དག་བྱུང་ངོ༌། །མཐའ་ཡས་རྒྱ་ཆེན་བསྐལ་པར་རབ་སྤྱད་དེ། །བྱང་ཆུབ་ཤིང་དྲུང་རང་བྱུང་ཡང་དག་སྐྱེས། །ཕྱི་མཐའི་བསྐལ་པར་འགྲོ་བའི་སྤྲིན་གྱུར་པ། །དེ་བཞིན་<line/>
གཤེགས་པས་སྐུ་ནི་བྱིན་གྱིས་བརླབས། །འགྲོ་བ་མ་ལུས་ཀུན་གྱི་ཐེ་ཚོམ་གཅོད། །མོས་པའི་སྟོབས་ནི་ཡངས་པ་རབ་ཏུ་སྐྱེད། །སེམས་ཅན་སྡུག་བསྔལ་མཐའ་ཡས་<line/>
</page>
<page index="193" id="97B">ཞི་བར་མཛད། །སངས་རྒྱས་བདེ་ལ་འགྲོ་བ་ཐམས་ཅད་འགོད། །བྱང་ཆུབ་སེམས་དཔའ་མཐའ་ཡས་ཞིང་རྡུལ་སྙེད། །དེ་བཞིན་གཤེགས་ལ་ལྟ་ཞིང་ཀུན་ནས་གནས། །དེ་དག་བསམ་<line/>
པ་སྤྱོད་ཡུལ་ཇི་བཞིན་དུ། །ཐེ་ཚོམ་བསལ་བར་ཆོས་རྣམས་རབ་བསྟན་གསོལ། །རྒྱལ་བ་ཀུན་གྱི་ས་ནི་ཇི་ལྟ་བུ། །དེ་བཞིན་གཤེགས་པའི་ཡུལ་གྱི་རྒྱུད་རྣམས་དང༌། །སངས་རྒྱས་<line/>
བྱིན་རླབས་མཐའ་དང་དབུས་མེད་པ། །དེ་དག་ཚུལ་ནི་རྣམ་དག་བསྟན་དུ་གསོལ། །དེ་བཞིན་གཤེགས་པའི་སྤྱོད་ཡུལ་ཅི་ཡིས་འཇུག །རྒྱལ་བའི་མཁྱེན་ལ་ཇི་ལྟར་འཇུག་པ་<line/>
དང༌། །རྒྱ་ཆེན་མཐའ་ཡས་སྟོབས་རྣམས་རྣམ་སྦྱང་བ། །རྒྱལ་སྲས་ཀུན་ལ་ཡང་དག་བསྟན་དུ་གསོལ། །སངས་རྒྱས་ཏིང་འཛིན་ཇི་ལྟར་མཐའ་ཡས་དང༌། །མི་བསྙེངས་ཆོས་ཉིད་<line/>
ཇི་ལྟར་རྣམ་སྦྱངས་དང༌། །རྫུ་འཕྲུལ་མཐུ་ཡང་མཐའ་དང་དབུས་མེད་པ། །འགྲོ་བའི་བསམ་པ་རྣམས་ལ་བསྒྲག་ཏུ་གསོལ། །ཇི་ལྟར་ཆོས་རྒྱལ་ཕོ་བྲང་མངའ་མཛད་ཅིང༌། །རྒྱལ་<line/>
བའི་སྤྱོད་ཡུལ་ཇི་ལྟར་མི་འཕྲོག་དང༌། །སངས་རྒྱས་ཆོས་གཞན་རྒྱ་ཆེན་དེ་དག་ཀྱང༌། །ཐུགས་བརྩེའི་སླད་དུ་ཡང་དག་བསྟན་དུ་གསོལ། །རྒྱལ་བའི་སྤྱན་ནི་ཇི་ལྟར་ཚད་མེད་<line/>
ཅིང༌། །སྙན་དང་ཤངས་དང་དེ་བཞིན་ལྗགས་དང་སྐུ། །སངས་རྒྱས་ཐུགས་ཀྱང་ཇི་ལྟར་མཐའ་ཡས་པ། །འདི་དག་ཚུལ་ལ་འཇུག་པ་བསྟན་དུ་གསོལ། །ཞིང་རྣམས་རྒྱ་མཚོ་ཇི་ལྟར་<line/>
</page>
<page index="194" id="98A">༄༅། །སེམས་ཅན་ཁམས། །ཆོས་དབྱིངས་ཚུལ་རྣམས་རྒྱ་མཚོ་དེ་དག་དང༌། །སངས་རྒྱས་རྒྱ་མཚོ་མཐའ་དང་དབུས་མེད་པ། །འདི་དག་རྒྱལ་བའི་སྲས་ལ་བསྟན་དུ་<line/>
གསོལ༑ ༑ཕ་རོལ་ཕྱིན་པ་རྒྱ་མཚོ་བསམ་ཡས་དང༌། །རྣམ་པར་ཐར་ལ་འཇུག་ཚུལ་རྒྱ་མཚོ་དང༌། །ཆོས་རྣམས་ཀུན་གྱི་ཚུལ་རྣམས་རྒྱ་མཚོ་དག །བྱང་ཆུབ་སྙིང་པོར་ཐམས་ཅད་<line/>
བསྟན་དུ་གསོལ། །དེ་ནས་བཅོམ་ལྡན་འདས་ཀྱིས་དེའི་ཚེ་བྱང་ཆུབ་སེམས་དཔའ་དེ་དག་གི་སེམས་ཀྱི་ཡོངས་སུ་རྣམ་པར་རྟོག་པ་ཐུགས་ཀྱིས་ཐུགས་སུ་ཆུད་ནས་ཞལ་གྱི་སྒོ་<line/>
ཚམས་ཀྱི་མཚམས་ཀྱི་གསེབ་ནས་འོད་ཟེར་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་རབ་ཏུ་བཀྱེ་བ་འདི་ལྟ་སྟེ། རིན་པོ་ཆེའི་ཟེ་བ་རྣམ་པར་སྣང་བ་ཞེས་བྱ་བའི་འོད་ཟེར་<line/>
དང༌། འདི་ལྟ་སྟེ། ཆོས་ཀྱི་དབྱིངས་སུ་དབྱངས་སྣ་ཚོགས་ཀྱིས་རྒྱན་བྱེད་པ་ཞེས་བྱ་བའི་འོད་ཟེར་དང༌། འདི་ལྟ་སྟེ། འོད་ཤིན་ཏུ་ཕྲ་བའི་སྤྲིན་ཀུན་ནས་ལྡིང་བ་ཞེས་བྱ་བའི་འོད་<line/>
ཟེར་དང༌། འདི་ལྟ་སྟེ། ཕྱོགས་བཅུའི་སངས་རྒྱས་ཀྱི་རྫུ་འཕྲུལ་དང༌། སྙིང་པོ་བྱང་ཆུབ་ཀྱི་འོད་ཅེས་བྱ་བའི་འོད་ཟེར་དང༌། འདི་ལྟ་སྟེ། རིན་པོ་ཆེ་ཐམས་ཅད་འོད་འཕྲོ་བའི་གདུགས་<line/>
ཀྱི་སྤྲིན་ཅེས་བྱ་བའི་འོད་ཟེར་དང༌། འདི་ལྟ་སྟེ། རྣམ་པར་སྣང་བས་ཆོས་ཀྱི་དབྱིངས་རབ་ཏུ་སྣང་བའི་འོད་ཅེས་བྱ་བའི་འོད་ཟེར་དང༌། འདི་ལྟ་སྟེ། སངས་རྒྱས་ཀྱི་ཞིང་ཐམས་<line/>
</page>
<page index="195" id="98B">ཅད་དུ་འབྱུང་ཞིང་འཁྱིལ་བའི་རྒྱན་ཅེས་བྱ་བའི་འོད་ཟེར་དང༌། འདི་ལྟ་སྟེ། རིན་པོ་ཆེའི་རྡོ་རྗེ་དྲི་མ་མེད་པ་མང་པོའི་རྒྱལ་མཚན་ཞེས་བྱ་བའི་འོད་ཟེར་དང༌། འདི་ལྟ་སྟེ། བྱང་ཆུབ་<line/>
སེམས་དཔའི་འཁོར་གྱི་དཀྱིལ་འཁོར་དུ་ཉེ་བར་འགྲོ་བའི་རྒྱན་ཅེས་བྱ་བའི་འོད་ཟེར་དང༌། འདི་ལྟ་སྟེ། སངས་རྒྱས་ཐམས་ཅད་ཀྱི་མཚན་གྱི་འཁོར་ལོའི་སྒྲ་རབ་ཏུ་སྒྲོག་པ་ཞེས་བྱ་<line/>
བའི་འོད་ཟེར་དང༌། དེ་དག་ལ་སོགས་པ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འོད་ཟེར་རབ་ཏུ་བཀྱེ་སྟེ། འོད་ཟེར་དེ་དག་རེ་རེ་ཞིང་ཡང་འཁོར་གྱི་འོད་ཟེར་སངས་རྒྱས་ཀྱི་<line/>
ཞིང་གི་རྡུལ་ཤིན་ཏུ་ཕྲ་བ་སྙེད་དོ། །འོད་ཟེར་དེ་དག་རེ་རེ་ཞིང་ཡང་རིན་པོ་ཆེ་ཐམས་ཅད་ཀྱི་ཁ་དོག་ཤིན་ཏུ་སྟོན་པ་དག་སྟེ། དེ་དག་རབ་ཏུ་འཕྲོས་ནས་ཕྱོགས་བཅུར་སངས་རྒྱས་ཀྱི་<line/>
ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་རྒྱ་མཚོ་རབ་ཏུ་སྣང་བར་བྱས་ཏེ། བྱང་ཆུབ་སེམས་དཔའ་དེ་དག་གིས་ཀྱང་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་<line/>
སྙེད་ཀྱི་འཇིག་རྟེན་གྱི་ཁམས་རྒྱ་མཚོ་ནས་འོད་ཟེར་གྱི་སྒོ་དེ་དག་ཐམས་ཅད་ཀྱི་མཐུས་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པའི་འཇིག་རྟེན་གྱི་ཁམས་རྒྱ་མཚོ་དང༌།<line/>
བྱང་ཆུབ་སེམས་དཔའི་འཁོར་གྱི་དཀྱིལ་འཁོར་ཐམས་ཅད་མཐོང་བར་གྱུར་ཏོ། །འོད་ཟེར་དེ་དག་ཐམས་ཅད་ཀྱི་སྒོ་ནས་ཀྱང་སངས་རྒྱས་ཀྱི་བྱིན་གྱི་རླབས་ཀྱིས་ཚིགས་སུ་བཅད་<line/>
</page>
<page index="196" id="99A">༄༅། །པ་འདི་དག་བྱུང་བར་གྱུར་ཏོ། །བསྐལ་པ་རྒྱ་མཚོ་མཐའ་ཡས་སྤྱོད་སྤྱད་དེ། །ཕྱོགས་རྣམས་རྒྱ་མཚོར་སངས་རྒྱས་ཀུན་ཀྱང་མཆོད། །སེམས་<line/>
ཅན་རྒྱ་མཚོ་རྣམ་པར་དག་བྱས་ནས། །རྣམ་པར་སྣང་མཛད་བྱང་ཆུབ་མངོན་སངས་རྒྱས། །ཕྱོགས་རྣམས་ཀུན་ཏུ་སྣང་ཞིང་མངོན་པར་མཛེས། །སྤུ་རྣམས་ཀུན་ནས་<line/>
སྤྲུལ་པའི་སྤྲིན་རྣམས་འགྱེད། །དེས་ནི་སེམས་ཅན་སྣོད་བཞིན་བསྐུལ་བྱས་ནས། །བྱང་ཆུབ་སྦྱོར་བ་ཆགས་མེད་རྣམ་པར་དག །སྲིད་པའི་རྒྱུད་ན་སྔོན་ཆད་འཁོར་བའི་<line/>
ཚེ༑ ༑རྒྱལ་བས་སེམས་ཅན་ཡོངས་སུ་སྨིན་མཛད་པ། །དེ་དག་སྐད་ཅིག་གཅིག་གིས་རབ་ཏུ་བཀྲོལ། །སངས་རྒྱས་རྣམ་འཕྲུལ་འདི་དག་མཐའ་ཡས་སོ། །རྒྱན་རྣམས་<line/>
སྣ་ཚོགས་ཀུན་ཏུ་འོད་ཀྱང་སྣང༌། །བྱང་ཆུབ་ཤིང་ནི་ཡལ་ག་རིན་ཆེན་འཕྱང༌། །འོད་རྣམས་བཀྱེ་བ་ཀུན་ཏུ་རྣམ་པར་བརྒྱན། །བྱང་ཆུབ་བསམ་གྱིས་མི་ཁྱབ་དེར་སངས་<line/>
རྒྱས༑ ༑ཕྱོགས་རྣམས་ཀུན་ཏུ་སྒྲ་ནི་རབ་ཏུ་སྒྲོག །སེམས་ཅན་ཀུན་གྱི་སེམས་བཞིན་ཚིམ་བྱས་ཏེ། །སྣ་ཚོགས་ཐབས་ཀྱི་སྒོ་ནས་རྣམ་པར་འདུལ། །དེ་ལས་ཆོས་ཉིད་ཞི་<line/>
སྒྲ་རབ་ཏུ་འབྱུང༌། །ཞིང་རྣམས་སྟོང་གི་རྡུལ་སྙེད་སྔོན་ཆད་དུ། །སྤྱོད་ཚེ་ཕ་རོལ་ཕྱིན་ཀུན་རྒྱས་པར་མཛད། །སྟོབས་རྣམས་ཀུན་ལ་སངས་རྒྱས་རབ་བཞུགས་ཀྱི། །རྒྱལ་བ་དེ་<line/>
</page>
<page index="197" id="99B">ཡི་ཞལ་བལྟར་ཀུན་ཀྱང་དེང༌། །ཞིང་གི་རྡུལ་སྙེད་ཕྱོགས་རྣམས་ཐམས་ཅད་ནས། །རྒྱལ་སྲས་མང་པོ་རབ་ཏུ་དགའ་སྟེ་ལྷགས། །མཆོད་པ་སྣ་ཚོགས་ཆར་པ་རབ་འབེབས་ཤིང༌། །<line/>
ཐམས་ཅད་འཁོད་དེ་རྒྱལ་བ་མངོན་སུམ་ལྟ། །གསུང་དབྱངས་གཅིག་ལས་མཐའ་ཡས་མདོ་ཡི་རྣམས། །རྒྱ་མཚོ་དག་ཀྱང་སངས་རྒྱས་ཤིན་ཏུ་སྟོན། །འགྲོ་ཀུན་ཡིད་བཞིན་ཆོས་<line/>
ཀྱི་ཆར་འབེབས་ཀྱི། །རྐང་གཉིས་གཙོ་བོ་དེ་ལ་བལྟར་ཡང་དེང༌། །དུས་གསུམ་རྒྱལ་བའི་སྨོན་ལམ་གང་ཡོད་པ། །སྐད་ཅིག་ཐུགས་ལ་དེ་དག་མངོན་སུམ་སྟེ། །རྒྱལ་བ་བྱང་<line/>
ཆུབ་ཤིང་དྲུང་སྟོན་མཛད་ཀྱི། །རྒྱལ་བའི་དྲུང་དུ་སྨྱུར་ཏེ་འདོད་བར་གྱིས། །སངས་རྒྱས་རྣམ་པར་སྣང་མཛད་ཡེ་ཤེས་མཚོ། །འོད་ཟེར་ཀུན་གྱི་སྒོ་ནས་རབ་ཏུ་སྣང༌། །དེ་ཡི་ཆོས་<line/>
ཉིད་ཇི་ལྟར་ཇི་འདྲ་དེ་དག་ལྟོས། །སངས་རྒྱས་འགྲོ་ཀུན་མངོན་སུམ་ཆོས་སྟོན་ཏོ། །དེའི་ཚེ་འཇིག་རྟེན་གྱི་ཁམས་རྒྱ་མཚོ་དེ་དག་ནས་དེ་བཞིན་གཤེགས་པའི་འོད་ཟེར་གྱིས་<line/>
ཡང་དག་པར་བསྐུལ་བའི་རྣམས་བྱང་ཆུབ་སེམས་དཔའ་རང་རང་གི་འཁོར་གྱི་དཀྱིལ་འཁོར་རྒྱ་མཚོ་དང་ལྷན་ཅིག་ཏུ་འཕགས་ཏེ། བཅོམ་ལྡན་འདས་དེ་བཞིན་གཤེགས་པ་<line/>
རྣམ་པར་སྣང་མཛད་གང་ན་བ་དེར་འོངས་པར་གྱུར་ཏེ། འདི་ལྟར་འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པ་འདི་དང་འདབས་ཆགས་སུ་<line/>
</page>
<page index="198" id="100A">༄༅། །ཤར་ཕྱོགས་ལོགས་ན་འཇིག་རྟེན་གྱི་ཁམས་རྒྱ་མཚོ་པདྨོའི་དཔལ་དྲི་མ་མེད་པར་སྣང་བའི་རྒྱན་ཅེས་བྱ་བ་ཡོད་དེ། འཇིག་རྟེན་གྱི་ཁམས་<line/>
བར་མའི་རྒྱུད་དེ་དག་ལས་འཇིག་རྟེན་གྱི་ཁམས་རིན་པོ་ཆེའི་ཕྲེང་བ་རྡོ་རྗེའི་སྙིང་པོ་ཞེས་བྱ་བ་ན་དེ་བཞིན་གཤེགས་པའི་ཆོས་ཀྱི་ཆུ་བོ་རྣམ་པར་སངས་རྒྱས་པ། ནམ་<line/>
མཁའ་མཐའ་ཡས་པའི་རྒྱལ་པོ་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་ཆོས་ཀྱི་དཔལ་པདྨོ་རྣམ་པར་ལྟ་བའི་རྒྱལ་མཚན་ཞེས་བྱ་<line/>
བ་བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཁོར་གྱི་དཀྱིལ་འཁོར་རྒྱ་མཚོ་དེ་ནས་འཕགས་ཏེ་བཅོམ་ལྡན་འདས་<line/>
གང་ན་བ་དེར་འོང་བར་གྱུར་ཏེ། བྱང་ཆུབ་སེམས་དཔའི་ལུས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང་རིན་པོ་ཆེའི་ཆར་གྱི་འོད་ཟེར་པདྨོའི་སྤྲིན་<line/>
བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་རི་བོའི་ཟོམ་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཉི་<line/>
མའི་འཁོར་ལོའི་ལུས་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་མེ་ཏོག་གི་ཕྲེང་བའི་སྤྲིན་བཅུས་ནམ་མཁའ་ཀུན་<line/>
</page>
<page index="199" id="100B">ནས་ཡོག་པར་བྱིན་གྱིས་བརླབས་པ་དང༌། སིལ་སྙན་སྒྲ་ཐམས་ཅད་འབྱིན་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཕྱེ་མའི་ཤིང་གི་མཛོད་ཀྱི་སྤྲིན་<line/>
བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སྤོས་དང༌། བདུག་སྤོས་གཟུགས་ཐམས་ཅད་ཡོངས་སུ་སྟོན་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་<line/>
བརླབས་པ་དང༌། སྤོས་ཐམས་ཅད་ཀྱི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། དེ་དག་ལ་སོགས་པ་མཆོད་པའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་<line/>
ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་བ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་ཤར་ཕྱོགས་སུ་བརྟེན་ཏེ་<line/>
མེ་ཏོག་སྣང་བ་སྣ་ཚོགས་ཀྱི་སྙིང་པོ་ཅན་གྱི་སེངྒེའི་ཁྲི་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་པར་གྱུར་ཏོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་ལྷོ་<line/>
ཕྱོགས་ལོགས་ན་འཇིག་རྟེན་གྱི་ཁམས་རྒྱ་མཚོ་རིན་པོ་ཆེ་ཐམས་ཅད་སྣང་བས་རྣམ་པར་བརྒྱན་པའི་སྙིང་པོ་ཞེས་བྱ་བ་ཡོད་དེ། འཇིག་རྟེན་གྱི་ཁམས་བར་མའི་རྒྱུད་དེ་དག་ལས་འཇིག་རྟེན་<line/>
གྱི་ཁམས་འོད་མཐའ་ཡས་པའི་དཀྱིལ་འཁོར་གྱི་རྒྱན་ན་དེ་བཞིན་གཤེགས་པ་ཀུན་ནས་མཁྱེན་པའི་འོད་དཔལ་གྱི་རིའི་རྒྱལ་པོ་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་<line/>
</page>
<page index="200" id="101A">༄༅། །ཆུབ་སེམས་དཔའ་ཆོས་རྒྱ་མཚོ་རྣམ་པར་སྣང་བའི་བློ་གྲོས་ཞེས་བྱ་བ། བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་<line/>
ཅིག་ཏུ་འཁོར་གྱི་དཀྱིལ་འཁོར་དེ་ནས་འཕགས་ཏེ། བཅོམ་ལྡན་འདས་གང་ན་བ་དེར་འོང་བར་འགྱུར་ཏེ། ནོར་བུའི་རྒྱལ་པོ་རྒྱན་གྱི་ཡུལ་ཐམས་ཅད་ཀྱིས་རྣམ་པར་གསལ་བར་བྱས་པའི་<line/>
སྙིང་པོའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང༌། ནོར་བུའི་རྒྱལ་པོ་ཀུན་ནས་སྣང་བ་རིན་པོ་ཆེའི་རྒྱན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་<line/>
པ་དང༌། ནོར་བུའི་རྒྱལ་པོ་རིན་པོ་ཆེ་འོད་འཕྲོ་བ་རབ་ཏུ་འབར་ཞིང༌། སངས་རྒྱས་ཀྱི་མཚན་ཤིན་ཏུ་སྒྲོག་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌།<line/>
ནོར་བུའི་རྒྱལ་པོ་ཀུན་ནས་སྒྲ་འབྱིན་ཅིང་སངས་རྒྱས་ཀྱི་ཆོས་ཐམས་ཅད་སྒྲོག་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་ཤིང་གི་ཡལ་ག་སྣ་<line/>
ཚོགས་ཀྱིས་སྙིང་པོ་བྱང་ཆུབ་ཀྱི་རྒྱན་བྱེད་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་སྒོ་ཀུན་ནས་རིན་པོ་ཆེའི་འོད་ཟེར་དང༌། སངས་རྒྱས་<line/>
ཀྱི་སྤྲུལ་པས་སྣང་བར་བྱེད་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་རྒྱན་ཐམས་ཅད་དང་མ་འདྲེས་པར་འཁོར་གྱི་དཀྱིལ་འཁོར་དུ་<line/>
</page>
<page index="201" id="101B">གཟུགས་བརྙན་སྟོན་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་འོད་འཕྲོ་ཤིན་ཏུ་སྡུག་པའི་སྒྲོན་མས་སངས་རྒྱས་ཐམས་ཅད་ཀྱི་ཡུལ་རྗེས་སུ་<line/>
སྒྲོག་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་སངས་རྒྱས་ཀྱི་ཞིང་བསམ་གྱིས་མི་ཁྱབ་པ་དང༌། དེ་བཞིན་གཤེགས་པའི་གཞལ་མེད་<line/>
ཁང་གི་གཟུགས་བརྙན་ཡང་དག་པར་སྟོན་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་རིན་པོ་ཆེ་སྣ་ཚོགས་ཀྱི་ཚོན་གྱི་དུས་གསུམ་གྱི་སངས་<line/>
རྒྱས་ཀྱི་སྐུའི་གཟུགས་བརྙན་རྣམ་པར་སྣང་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། དེ་དག་ལ་སོགས་པ་ནོར་བུའི་རྒྱལ་པོའི་སྤྲིན་འཇིག་རྟེན་གྱི་ཁམས་རྒྱ་<line/>
མཚོའི་རྡུལ་ཕྲ་མོ་སྙེད་ཀྱིས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་བ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་ལྷོ་ཕྱོགས་<line/>
སུ་བརྟེན་ཏེ་ཨིནྡྲ་ནཱི་ལ་དང༌། འཛམ་བུ་ནཱ་ད་དང༌། པདྨ་རཱ་ག་སྣ་ཚོགས་ཀྱི་སྙིང་པོ་ཅན་གྱི་སེངྒེའི་ཁྲི་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་པར་གྱུར་ཏོ། །དེ་ནས་ཡང་འཇིག་རྟེན་<line/>
གྱི་ཁམས་རྒྱ་མཚོ་འདི་དང་འདབས་ཆགས་སུ་ནུབ་ཕྱོགས་ན་འཇིག་རྟེན་གྱི་ཁམས་རྒྱ་མཚོ་རིན་པོ་ཆེའི་འོད་ཡིད་དུ་འོང་བར་སྣང་བ་ཞེས་བྱ་བ་ཡོད་དེ། འཇིག་རྟེན་གྱི་ཁམས་དེ་དག་ལས་འཇིག་རྟེན་<line/>
</page>
<page index="202" id="102A">༄༅། །གྱི་ཁམས་གོས་ཀྱི་སྟན་ཡོངས་སུ་འབྱུང་བ་ན་དེ་བཞིན་གཤེགས་པ་སྤོས་མངོན་དུ་སྣང་བའི་ཡོན་ཏན་རིན་པོ་ཆེས་བརྒྱན་པའི་འཁོར་གྱི་དཀྱིལ་འཁོར་རྒྱ་མཚོ་ནས་<line/>
བྱང་ཆུབ་སེམས་དཔའ་སྤོས་འོད་འཕྲོ་བའི་རྒྱན་ཟླ་བའི་འོད་ཅེས་བྱ་བ་བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་<line/>
ན་བ་དེར་འོངས་པར་གྱུར་ཏེ། རིན་པོ་ཆེ་དང༌། སྤོས་དང༌། མེ་ཏོག་སྣ་ཚོགས་ཐམས་ཅད་ཀྱི་ཁང་པ་བརྩེགས་པའི་སྤྲིན་གྱིས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང༌། ནོར་བུའི་<line/>
རྒྱལ་པོ་ཁ་དོག་མཐའ་ཡས་པས་བརྒྱན་པར་ཁང་པ་བརྩེགས་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་སྒྲོན་མ་དང༌། སྤོས་འོད་འཕྲོ་བའི་<line/>
ཁང་པ་བརྩེགས་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། མུ་ཏིག་ཐམས་ཅད་ཀྱི་ཁང་བ་བརྩེགས་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་<line/>
གྱིས་བརླབས་པ་དང༌། རིན་པོ་ཆེ་ཐམས་ཅད་ཀྱི་མེ་ཏོག་གི་ཟེ་བའི་ཁང་པ་བརྩེགས་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་ཕྲེང་བས་ཡོངས་སུ་<line/>
བརྒྱན་པའི་ཁང་པ་བརྩེགས་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། འོད་ཟེར་གྱི་སྣང་བ་ཕྱོགས་ཀུན་ཏུ་འཕྲོ་བའི་སྙིང་པོ་དང་ལྡན་པའི་ཁང་པ་བརྩེགས་པ་རྒྱན་<line/>
</page>
<page index="203" id="102B">ཐམས་ཅད་འབྱུང་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་ཚོན་ཐམས་ཅད་ཀྱིས་རབ་ཏུ་བརྒྱན་ཅིང་རྒྱན་དུ་མ་ཡང་དག་པར་སྟོན་པའི་ཁང་པ་བརྩེགས་པའི་སྤྲིན་<line/>
བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཕྱོགས་ཐམས་ཅད་རྒྱན་གྱིས་རབ་ཏུ་བརྒྱན་པར་ཀུན་ཏུ་རྒྱས་པར་འགེངས་པའི་ཁང་པ་བརྩེགས་པའི་སྤྲིན་བཅུས་ནམ་མཁའ་ཀུན་<line/>
ནས་ཡོག་པར་བྱིན་གྱིས་བརླབས་པ་དང༌། སྒོ་ཀུན་ཏུ་མེ་ཏོག་གི་རྟ་བབས་དང༌། དྲིལ་བུའི་དྲ་བ་བྲེས་པའི་ཁང་པ་བརྩེགས་པའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌།<line/>
དེ་དག་ལ་སོགས་པ་ཁང་པ་བརྩེགས་པའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་<line/>
པ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་ནུབ་ཕྱོགས་སུ་བརྟེན་ཏེ་སེངྒེའི་ཁྲི་རིན་པོ་ཆེའི་པདྨོ་ཆེན་པོ་ལོ་མ་སྣ་ཚོགས་གསེར་ལས་བྱས་པའི་སྙིང་པོ་ཅན་མངོན་པར་སྤྲུལ་ནས་སྐྱིལ་མོ་ཀྲུང་བཅས་<line/>
ཏེ་འཁོད་པར་གྱུར་ཏོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་བྱང་ཕྱོགས་ན་འཇིག་རྟེན་གྱི་ཁམས་རྒྱ་མཚོ་བཻ་ཌཱུཪྻ་པདྨོའི་འོད་ཀྱི་དཀྱིལ་འཁོར་གྱི་སྙིང་པོ་ཞེས་བྱ་བ་ཡོད་དེ། འཇིག་རྟེན་<line/>
གྱི་ཁམས་ཀྱི་རྒྱུད་དེ་དག་ལས་འཇིག་རྟེན་གྱི་ཁམས་མེ་ཏོག་ཨུཏྤ་ལའི་རྒྱན་ན་དེ་བཞིན་གཤེགས་པ་ཡེ་ཤེས་ཀྱི་དཔལ་ཀུན་ཏུ་དབྱངས་ཀྱི་རྒྱལ་པོ་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་<line/>
</page>
<page index="204" id="103A">༄༅། །ཆུབ་སེམས་དཔའ་སེངྒེའི་འོད་ཟེར་སྣང་བས་མཐུ་འབྱིན་པའི་བློ་གྲོས་ཞེས་བྱ་བ་བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་<line/>
ཅིག་ཏུ་འཕགས་ནས་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ། སྤོས་དང་ནོར་བུ་སྣ་ཚོགས་ཐམས་ཅད་ཀྱི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང༌།<line/>
སྒོ་ཐམས་ཅད་ནས་ལོ་མའི་དོག་པའི་སྤྲིན་འབྱུང་བའི་སྤོས་ཀྱི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཤིང་གི་གཟུགས་ཐམས་ཅད་ལས་རྒྱན་མཐའ་ཡས་<line/>
པ་ཡོངས་སུ་སྟོན་པའི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། མེ་ཏོག་ཐམས་ཅད་ཀྱི་སྤྲིན་རབ་ཏུ་ནར་པའི་མེ་ཏོག་གི་ཤིང་གི་སྤྲིན་བཅུས་ནམ་མཁའ་ཀུན་ནས་<line/>
ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་འོད་འཕྲོ་བའི་དཀྱིལ་འཁོར་ཐམས་ཅད་ཀྱིས་རྣམ་པར་སྣང་བར་བྱས་པའི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་<line/>
པ་དང༌། ཙནྡན་གྱི་ཕྱེ་མ་ཐམས་ཅད་དང༌། བྱང་ཆུབ་སེམས་དཔའི་ལུས་ཕྱེད་ཡང་དག་པར་སྟོན་པའི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སྔོན་<line/>
གྱི་སྙིང་པོ་བྱང་ཆུབ་ཀྱི་རྒྱན་བསམ་གྱིས་མི་ཁྱབ་པ་རབ་ཏུ་སྟོན་པའི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཁ་དོག་མཐའ་ཡས་པའི་གོས་ཀྱི་མཛོད་<line/>
</page>
<page index="205" id="103B">ཀྱི་ཉི་མས་རྣམ་པར་སྣང་བར་བྱས་པའི་ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སྒྲ་དབྱངས་ཐམས་ཅད་རབ་ཏུ་སྒྲོག་ཅིང་ཡིད་དུ་འོང་བའི་སྒྲ་ཀུན་ཏུ་གཏོང་བའི་<line/>
ཤིང་གི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། དེ་དག་ལ་སོགས་པ་ཤིང་གི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་<line/>
ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་བ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་བྱང་ཕྱོགས་སུ་བརྟེན་ཏེ་སེངྒེའི་ཁྲི་ནོར་བུ་སྒྲོན་མའི་པདྨོའི་སྙིང་པོ་ཅན་<line/>
མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་པར་གྱུར་ཏོ། །དེ་ནས་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་བྱང་དང༌། ཤར་གྱི་ཕྱོགས་མཚམས་ན་འཇིག་རྟེན་གྱི་<line/>
ཁམས་རྒྱ་མཚོ་འཛམ་བུ་ཆུ་ཀླུང་དང༌། ཤེལ་གྱི་ཁ་དོག་ཚོན་གྱི་རྒྱལ་མཚན་ཞེས་བྱ་བ་ཡོད་དེ། འཇིག་རྟེན་གྱི་ཁམས་བར་མའི་རྒྱུད་དེ་དག་ལས་འཇིག་རྟེན་གྱི་ཁམས་རིན་པོ་ཆེའི་རྒྱན་སྣ་ཚོགས་ཀྱི་སྙིང་<line/>
པོ་ན་དེ་བཞིན་གཤེགས་པ་ཆོས་ཐམས་ཅད་ལ་མི་འཇིགས་པའི་སྒྲོན་མ་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་ཆོས་ཀྱི་ཡོན་ཏན་གྱི་མཛོད་མི་ཟད་པའི་དཔལ་གྱི་<line/>
གཟི་བརྗིད་མར་མེ་ཞེས་བྱ་བ་བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཕགས་ནས་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ། སེངྒེའི་<line/>
</page>
<page index="206" id="104A">༄༅། །ཁྲི་རིན་པོ་ཆེ་ཁ་དོག་མཐའ་ཡས་པའི་པདྨོའི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང༌། སེངྒེའི་ཁྲི་ནོར་བུའི་རྒྱལ་པོ་ཀུན་ཏུ་མངོན་<line/>
པས་རྣམ་པར་སྣང་བར་བྱས་པའི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་རྒྱན་མང་པོ་ཐམས་ཅད་ཀྱིས་རབ་ཏུ་བརྒྱན་པའི་སྙིང་པོ་ཅན་<line/>
གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་རིན་པོ་ཆེ་འོད་འཕྲོ་བའི་སྒྲོ་ན་མ་སྣ་ཚོགས་ཀྱི་ཕྲེང་བའི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་<line/>
པར་བྱིན་གྱིས་བརླབས་པ་དང༌། སེངྒེའི་ཁྲི་ཕྱོགས་ཀུན་ནས་ཕྲེང་བ་རིན་པོ་ཆེའི་ཆར་འབེབས་པའི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་<line/>
སྤོས་ཀྱི་མེ་ཏོག་པདྨོའི་ཕྲེང་བ་རིན་པོ་ཆེ་ཐམས་ཅད་ཀྱི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་སངས་རྒྱས་ཀྱི་གདན་ཐམས་ཅད་ཀྱི་རྒྱན་ཡང་<line/>
དག་པར་སྟོན་པའི་ནོར་བུའི་རྒྱལ་པོའི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་རྒྱན་དང་ཕྲེང་བ་ཐམས་ཅད་འཕྱང་ཞིང་རྟ་བབས་དང་སྟེགས་<line/>
བུས་རབ་ཏུ་བརྒྱན་པའི་སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་ཤིང་ཐམས་ཅད་ཀྱི་ཡལ་ག་ལས་ནོར་བུ་རིན་པོ་ཆེ་དང་ཕྱེ་མ་འབྱུང་བའི་<line/>
</page>
<page index="207" id="104B">སྙིང་པོ་ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེངྒེའི་ཁྲི་སྤོས་དང་རིན་པོ་ཆེའི་ཚོགས་སྣ་ཚོགས་ཀྱིས་ཀུན་ནས་བརྒྱན་པའི་ཉི་མས་རྣམ་པར་སྣང་བར་བྱས་པའི་སྙིང་པོ་<line/>
ཅན་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། དེ་དག་ལ་སོགས་པ་སེངྒེའི་ཁྲིའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་<line/>
ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་བ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་བྱང་དང༌། ཤར་གྱི་ཕྱོགས་མཚམས་སུ་བརྟེན་ཏེ་སེངྒེའི་ཁྲི་ནོར་བུ་རིན་པོ་<line/>
ཆེ་སྣང་བའི་རྒྱལ་མཚན་གྱི་པདྨོ་སྣ་ཚོགས་ཀྱི་སྙིང་པོ་ཅན་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་པར་གྱུར་ཏོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་ཤར་དང༌། ལྷོའི་<line/>
ཕྱོགས་མཚམས་ན་འཇིག་རྟེན་གྱི་ཁམས་རྒྱ་མཚོ་བཻཌཱུཪྻའི་འོད་ཟེར་ཀུན་ཏུ་སྣང་བ་གསེར་གྱི་རྒྱན་ཅེས་བྱ་བ་ཡོད་དེ། འཇིག་རྟེན་གྱི་ཁམས་ཀྱི་རྒྱུད་དེ་དག་ལས་འཇིག་རྟེན་གྱི་ཁམས་སྤོས་ཀྱི་དཔལ་དྲི་མ་མེད་<line/>
པར་སྣང་བ་ན་དེ་བཞིན་གཤེགས་པ་ཀུན་ཏུ་དགའ་བའི་ཤུགས་དཔལ་གྱི་རྒྱལ་པོ་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་ཡེ་ཤེས་ཀྱི་འོད་ཟེར་ཤེས་རབ་ཀུན་ནས་སྒྲོན་<line/>
མའི་བློ་གྲོས་ཞེས་བྱ་བ། བྱང་ཆུབ་སེམས་དཔའ་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཕགས་ཏེ་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ། ནོར་བུ་ཡིད་བཞིན་གྱི་<line/>
</page>
<page index="208" id="105A">༄༅། །རྒྱལ་པོ་ཐམས་ཅད་ཀྱི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེ་ཨིནྡྲ་ནཱི་ལའི་ཟེ་བ་ཅན་གྱི་མེ་ཏོག་ཐམས་ཅད་ཀྱི་རྒྱན་གྱི་<line/>
བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སྤོས་རིན་པོ་ཆེའི་བླ་རེ་ཐམས་ཅད་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་<line/>
པོ་ཆེ་འོད་འཕྲོ་བ་སྒྲོན་མའི་གཟུགས་ཀྱི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་སངས་རྒྱས་ཀྱི་རྫུ་འཕྲུལ་དང༌། འོད་དང༌། སྒྲ་དབྱངས་<line/>
རབ་ཏུ་སྟོན་པའི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུ་དང༌། གོས་དང༌། རྒྱན་ཐམས་ཅད་ཀྱི་གཟུགས་བརྙན་ཡང་དག་པར་སྟོན་པའི་བླ་རེའི་<line/>
སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། མེ་ཏོག་ཐམས་ཅད་ཀྱི་དོག་པ་ལྟ་བུ་རིན་པོ་ཆེའི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་<line/>
དང༌། དྲིལ་བུ་སྣ་ཚོགས་ཀུན་ཏུ་སྒྲས་ཁྱབ་པར་བྱེད་པའི་དྲ་བའི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། པདྨོའི་དྲ་བ་མཐའ་ཡས་པ་སྣ་ཚོགས་རིན་པོ་ཆེའི་<line/>
སྙིང་པོ་ཅན་གྱི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། གསེར་གྱི་ཟེ་བ་འོད་འཕྲོ་ཞིང་སྣང་བའི་རྒྱལ་མཚན་གྱི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་<line/>
</page>
<page index="209" id="105B">པར་བྱིན་གྱིས་བརླབས་པ་དང༌། རྒྱན་བསམ་གྱིས་མི་ཁྱབ་པའི་གཟུགས་བརྙན་རབ་ཏུ་སྟོན་པའི་རྒྱན་ཐམས་ཅད་ཀྱིས་བརྒྱན་པའི་བླ་རེའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་<line/>
པ་དང༌། དེ་དག་ལ་སོགས་པ་བླ་རེའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་བ་<line/>
དེར་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། ཤར་དང༌། ལྷོའི་ཕྱོགས་མཚམས་སུ་བརྟེན་ཏེ་སེངྒེའི་ཁྲི་པདྨོ་སྣ་ཚོགས་རིན་པོ་ཆེས་རབ་ཏུ་བརྒྱན་པའི་སྙིང་པོ་ཅན་མངོན་པར་སྤྲུལ་ནས་སྐྱིལ་མོ་ཀྲུང་<line/>
བཅས་ཏེ་འཁོད་དོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་ལྷོ་དང༌། ནུབ་ཀྱི་ཕྱོགས་མཚམས་ན་འཇིག་རྟེན་གྱི་ཁམས་རྒྱ་མཚོ་ཉི་མའི་འོད་ཟེར་རབ་ཏུ་འབར་བས་ཀུན་ཏུ་སྣང་<line/>
བའི་སྙིང་པོ་ཞེས་བྱ་བ་ཡོད་དེ། འཇིག་རྟེན་གྱི་ཁམས་བར་མའི་རྒྱུད་དེ་དག་ལས་འཇིག་རྟེན་གྱི་ཁམས་ཉི་མ་དང་སེངྒེ་ལྟར་སྣང་བ་ན་དེ་བཞིན་གཤེགས་པ་སྒོ་ཀུན་ནས་ཡེ་ཤེས་རྣམ་པར་སྣང་བའི་དབྱངས་<line/>
བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་མེ་ཏོག་ཀུན་ནས་འོད་འཕྲོ་གཙུག་ཕུད་རབ་ཏུ་འཕྱང་བ་ཞེས་བྱ་བ། བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་<line/>
ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཕགས་ཏེ་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ་སྣ་ཚོགས་ཐམས་ཅད་ཀྱིས་བརྒྱན་པའི་རིན་པོ་ཆེའི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་<line/>
</page>
<page index="210" id="106A">༄༅། །བྱིན་གྱིས་རློབ་ཅིང༌། འོད་ཟེར་སྣང་བའི་རྒྱན་གྱིས་བརྒྱན་པའི་མེ་ཏོག་གི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། མུ་ཏིག་མང་པོ་ཁ་དོག་མཐའ་ཡས་པ་ཐམས་<line/>
ཅད་ཀྱི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་བྱང་ཆུབ་སེམས་དཔའ་ཐམས་ཅད་ཀྱི་སྙིང་རྗེའི་སྒོ་ནས་རབ་ཏུ་སྒྲོག་པའི་གདུགས་ཀྱི་སྤྲིན་<line/>
བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་འོད་འཕྲོ་བ་སྣ་ཚོགས་ཀྱི་ཕྲེང་བའི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌།<line/>
རིན་པོ་ཆེའི་ཚོན་རྣམས་པ་སྣ་ཚོགས་ཀྱི་འོད་ཀྱིས་རབ་ཏུ་བརྒྱན་ཅིང་དྲིལ་བུའི་དྲ་བ་བྲེས་པའི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་ཤིང་གི་<line/>
ཡལ་ག་ཐམས་ཅད་ཀྱིས་བརྒྱན་པའི་གཟུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་ཉི་མ་རྣམ་པར་སྣང་བའི་ལྟེ་བའི་གདུགས་ཀྱི་སྤྲིན་བཅུས་ནམ་མཁའ་<line/>
ཀུན་ནས་ཡོག་པར་བྱིན་གྱིས་བརླབས་པ་དང༌། སྤོས་དང་བདུག་པ་ཐམས་ཅད་ཀྱི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཙནྡན་གྱི་ཕྱེ་མ་མང་པོས་ཀུན་ཏུ་<line/>
རྒྱས་པར་འགེངས་པའི་གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སངས་རྒྱས་ཀྱི་ཡུལ་རྒྱ་ཆེན་པོ་རྣམ་པར་བསྟན་པས་ཀུན་ཏུ་རྒྱན་གྱིས་ཁྱབ་པར་བྱེད་པའི་<line/>
</page>
<page index="211" id="106B">གདུགས་ཀྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། དེ་དག་ལ་སོགས་པ་གདུགས་ཀྱི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་<line/>
ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་བ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་ལྷོ་དང༌། ནུབ་ཀྱི་ཕྱོགས་མཚམས་སུ་བརྟེན་ཏེ་སེངྒེའི་ཁྲི་ཨིནྡྲ་ནཱི་ལ་ཡིད་དུ་འོང་<line/>
བར་འབར་བའི་འོད་ཟེར་གྱི་སྙིང་པོ་ཅན་དག་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་དོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་ནུབ་དང༌། བྱང་གི་ཕྱོགས་<line/>
མཚམས་ན་འཇིག་རྟེན་གྱི་ཁམས་རྒྱ་མཚོ་རིན་པོ་ཆེའི་འོད་ཟེར་འབར་བའི་སྐར་མདའ་འོད་ཀྱི་སྙིང་པོ་ཞེས་བྱ་བ་ཡོད་དེ། འཇིག་རྟེན་གྱི་ཁམས་པར་མའི་རྒྱུད་དེ་དག་ལས་འཇིག་རྟེན་གྱི་ཁམས་སྤོས་ཀྱི་<line/>
རྒྱན་ཡིད་དུ་འོང་བའི་སྙིང་པོ་ན་དེ་བཞིན་གཤེགས་པ་ཡོན་ཏན་རྒྱ་མཚོ་ཚད་མེད་པའི་འོད་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་འོད་ཟེར་དང༌། གཟི་བརྗིད་མི་ཟད་<line/>
པའི་རྒྱལ་པོའི་བློ་གྲོས་ཞེས་བྱ་བ། བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཕགས་ཏེ་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ། རིན་<line/>
པོ་ཆེ་ཐམས་ཅད་དུ་སྣང་བའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང༌། རིན་པོ་ཆེ་འོད་འཕྲོ་བའི་གཟུགས་ཀྱི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་<line/>
</page>
<page index="212" id="107A">༄༅། །ནས་ཡོག་པར་བྱིན་གྱིས་བརླབས་པ་དང༌། མེ་ཏོག་གི་སྤྲིན་གྱིས་རྣམ་པར་སྣང་བར་བྱས་པའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་<line/>
གྱིས་བརླབས་པ་དང༌། འོད་ཟེར་གྱི་སྒོ་ནས་སངས་རྒྱས་ཀྱི་སྤྲུལ་པའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཕྱོགས་བཅུའི་སངས་རྒྱས་<line/>
ཀྱི་ཞིང་གཟུགས་བརྙན་གྱི་ཁོངས་སུ་ཆུད་པའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེའི་ཡལ་གའི་སྒོ་ཀུན་ནས་སངས་རྒྱས་ཀྱི་<line/>
ཡུལ་རབ་ཏུ་སྒྲོག་པའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་བུའི་རྒྱལ་པོ་རིན་པོ་ཆེ་བཻཌཱུཪྻའི་རིགས་ཀྱི་འོད་ཀྱི་དཀྱིལ་འཁོར་གྱི་<line/>
སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེམས་སྐད་ཅིག་གིས་སེམས་ཅན་མཐའ་ཡས་པའི་གཟུགས་ཡོངས་སུ་སྟོན་པའི་འོད་ཀྱི་དཀྱིལ་འཁོར་གྱི་སྤྲིན་བཅུས་<line/>
ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སེམས་སྐད་ཅིག་གཅིག་གིས་སེམས་ཅན་མཐའ་ཡས་པའི་གཟུགས་ཡོངས་སུ་སྟོན་པའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་<line/>
མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སངས་རྒྱས་ཐམས་ཅད་ཀྱི་སྨོན་ལམ་འབྱུང་བའི་སྒྲ་ཡིད་དུ་འོང་བ་རབ་ཏུ་གཏོང་བའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་<line/>
</page>
<page index="213" id="107B">ཡོག་པར་བྱིན་གྱིས་བརླབས་པ་དང༌། འཁོར་གྱི་དཀྱིལ་འཁོར་ཐམས་ཅད་དུ་སེམས་ཅན་འདུལ་བའི་སྒྲ་སྒྲོག་པ་ནོར་བུའི་འོད་ཀྱི་དཀྱིལ་འཁོར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་<line/>
བྱིན་གྱིས་བརླབས་པ་དང༌། དེ་དག་ལ་སོགས་པ་འོད་ཀྱི་དཀྱིལ་འཁོར་གྱི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་ཡོག་པར་བྱིན་གྱིས་<line/>
བརླབས་པར་བྱེད་ཅིང༌། བཅོམ་ལྡན་འདས་གང་ན་བ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་ནུབ་དང༌། བྱང་གི་ཕྱོགས་མཚམས་སུ་བརྟེན་ཏེ་སེངྒེའི་ཁྲི་འོད་ཟེར་འབར་བ་མི་<line/>
ཟད་པའི་གཟི་བརྗིད་ཀྱི་སྙིང་པོ་ཅན་དག་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་དོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་འདི་དང་འདབས་ཆགས་སུ་འོག་གི་ཕྱོགས་ན་འཇིག་<line/>
རྟེན་གྱི་ཁམས་རྒྱ་མཚོ་པདྨོ་དྲི་ཞིམ་དཔལ་གྱི་སྙིང་པོ་ཞེས་བྱ་བ་ཡོད་དེ། འཇིག་རྟེན་གྱི་ཁམས་བར་མའི་རྒྱུད་དེ་ལས་འཇིག་རྟེན་གྱི་ཁམས་རིན་པོ་ཆེའི་སེངྒེ་སྣང་ཞིང་འབར་བ་ན་དེ་བཞིན་གཤེགས་<line/>
པ་ཆོས་ཀྱི་དབྱིངས་སྣང་བར་མཛད་པའི་འོད་ཟེར་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་ཆོས་ཀྱི་དབྱིངས་སུ་འོད་འཕྲོ་བ་རྣམ་པར་སྣང་བ་འབྱུང་བའི་བློ་གྲོས་<line/>
ཞེས་བྱ་བ། བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཕགས་ནས་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ། རིན་པོ་ཆེ་<line/>
</page>
<page index="214" id="108A">༄༅། །ཐམས་ཅད་ཀྱི་འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང༌། སྤོས་ཐམས་ཅད་ཀྱི་འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་<line/>
པར་བྱིན་གྱིས་བརླབས་པ་དང༌། རིན་པོ་ཆེའི་འོད་འཕྲོ་བ་ཐམས་ཅད་ཀྱི་འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སངས་རྒྱས་ཀྱི་ཆོས་ཐམས་ཅད་<line/>
བརྗེད་པས་ཁྱབ་པར་བྱེད་པའི་འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སངས་རྒྱས་ཀྱི་ཞིང་ཐམས་ཅད་ཀྱི་རྒྱན་གྱིས་རྣམ་པར་སྣང་བར་བྱས་པའི་<line/>
འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། མེ་ཏོག་གི་ཁང་པ་བརྩེགས་པ་ཐམས་ཅད་ཀྱི་འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་<line/>
གྱིས་བརླབས་པ་དང༌། བསྐལ་པ་ཐམས་ཅད་གཅིག་ནས་གཅིག་ཏུ་བརྒྱུད་པར་སངས་རྒྱས་ཡང་དག་པར་འབྱུང་ཞིང་སེམས་ཅན་ཡོངས་སུ་སྨིན་པར་བྱ་བར་བརྗོད་པའི་འོད་ཟེར་གྱི་སྤྲིན་བཅུས་<line/>
ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རིན་པོ་ཆེ་ཟད་མི་ཤེས་པ་ཐམས་ཅད་དང༌། མེ་ཏོག་ཐམས་ཅད་ཀྱི་ཟེ་བའི་འོད་ཟེར་གྱི་སྤྲིན་བཅུས་ནམ་མཁའ་ཀུན་ནས་ཡོག་པར་<line/>
བྱིན་གྱིས་བརླབས་པ་དང༌། དེ་དག་ལ་སོགས་པ་འོད་ཟེར་གྱི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པར་བྱེད་ཅིང༌།<line/>
</page>
<page index="215" id="108B">བཅོམ་ལྡན་འདས་གང་ན་བ་དེར་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ་འོག་གི་ཕྱོགས་སུ་བརྟེན་ནས་སེངྒེའི་ཁྲི་རིན་པོ་ཆེའི་སྒྲོན་མ་རབ་ཏུ་འབར་བ་འབྱུང་བའི་སྙིང་པོ་ཅན་དག་མངོན་པར་སྤྲུལ་ནས་སྐྱིལ་<line/>
མོ་ཀྲུང་བཅས་ཏེ་འཁོད་དོ། །དེ་ནས་ཡང་འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པ་འདི་དང་འདབས་ཆགས་སུ་སྟེང་གི་ཕྱོགས་ན་འཇིག་རྟེན་གྱི་ཁམས་རྒྱ་མཚོ་ནོར་བུ་<line/>
རིན་པོ་ཆེ་སྣ་ཚོགས་ཀྱི་འོད་རྒྱ་མཚོའི་རྒྱན་ཅེས་བྱ་བ་ཡོད་དེ། འཇིག་རྟེན་གྱི་ཁམས་བར་མའི་རྒྱུད་དེ་དག་ལས་འཇིག་རྟེན་གྱི་ཁམས་མཚན་ཡིད་དུ་འོང་བ་རྣམ་པར་སྣང་བ་ཞེས་བྱ་བ་ན་དེ་བཞིན་གཤེགས་<line/>
པ་ཡོན་ཏན་དང་གྲགས་པ་ཐོགས་པ་མེད་པའི་རྣམ་པར་ཐར་པ་རབ་ཏུ་སྣང་བའི་རྒྱལ་པོ་བཞུགས་པའི་འཁོར་གྱི་དཀྱིལ་འཁོར་རྒྱ་མཚོ་ནས་བྱང་ཆུབ་སེམས་དཔའ་སྟོབས་དང༌། བརྩོན་འགྲུས་ཆགས་<line/>
པ་མེད་པའི་བློ་གྲོས་ཞེས་བྱ་བ། བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འཕགས་ནས་བཅོམ་ལྡན་འདས་གང་ན་བ་དེར་འོངས་པར་གྱུར་ཏེ།<line/>
རིན་པོ་ཆེ་ཁ་དོག་མཐའ་ཡས་པར་འོད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརློབ་ཅིང༌། ནོར་བུ་རིན་པོ་ཆེ་ཀུན་ནས་འོད་ཀྱི་དྲ་བ་འོད་འཕྲོ་བའི་སྤྲིན་བཅུས་ནམ་མཁའ་ཀུན་<line/>
ནས་ཡོག་པར་བྱིན་གྱིས་བརླབས་པ་དང༌། སངས་རྒྱས་ཀྱི་ཞིང་གི་རྒྱན་རྒྱ་ཆེན་པོས་རྣམ་པར་སྣང་བར་འོད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། སྤོས་<line/>
</page>
<page index="216" id="109A">༄༅། །ཐམས་ཅད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རྒྱན་ཐམས་ཅད་འོད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་<line/>
པར་བྱིན་གྱིས་བརླབས་པ་དང༌། སངས་རྒྱས་ཐམས་ཅད་ཀྱི་རྫུ་འཕྲུལ་འོད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ཤིང་དང་ཟ་བ་རྣམ་པ་སྣ་ཚོགས་<line/>
སུ་འོད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། རྡོ་རྗེ་སྣ་ཚོགས་འོད་འཕྲོ་བའི་སྤྲིན་བཅུས་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། ནོར་<line/>
བུའི་རྒྱལ་པོ་བྱང་ཆུབ་སེམས་དཔའི་སྤྱོད་པ་མཐའ་ཡས་པ་བརྗོད་ཅིང་འོད་འཕྲོ་བའི་སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། མུ་ཏིག་གི་སྒྲོན་མ་འོད་འཕྲོ་བའི་<line/>
སྤྲིན་བཅུས་ནམ་མཁའ་ཀུན་ནས་ཡོག་པར་བྱིན་གྱིས་བརླབས་པ་དང༌། དེ་དག་ལ་སོགས་པ་འོད་འཕྲོ་བའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ནམ་མཁའ་ཀུན་ནས་<line/>
ཡོག་པར་བྱིན་གྱིས་བརླབས་པར་བྱེད་ཅིང༌། བཅོམ་ལྡན་འདས་གང་ན་པ་དེར་ཕྱིན་ཏེ་བཅོམ་ལྡན་འདས་ལ་ཕྱག་འཚལ་ནས་སྟེང་གི་ཕྱོགས་སུ་བརྟེན་ཏེ་སེངྒེའི་ཁྲི་སངས་རྒྱས་ཀྱི་གསུང་སྒྲོག་<line/>
པའི་འོད་ཟེར་འབྱུང་བའི་པདྨོའི་སྙིང་པོ་ཅན་དག་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་དོ། །དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོའི་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་<line/>
</page>
<page index="217" id="109B">ཤིན་ཏུ་ཕྲ་བ་སྙེད་ནས་ཀྱང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བྱེ་བ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་བྱང་ཆུབ་སེམས་དཔའ་རེ་རེ་ཞིང་ཡང་བྱང་ཆུབ་སེམས་དཔའ་འཇིག་རྟེན་གྱི་ཁམས་རྒྱ་<line/>
མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང་མདུན་དུ་བྱས་ཏེ་བྱང་ཆུབ་སེམས་དཔའ་རེ་རེ་ཞིང་ཡང་རྒྱན་རྣམ་པ་སྣ་ཚོགས་ཀྱི་མཆོད་པའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་<line/>
ནམ་མཁའ་ཀུན་ནས་ཡོག་པར་བྱིན་གྱིས་རློབ་ཅིང་འོངས་པར་གྱུར་ཏེ་གང་ནས་འོངས་པའི་ཕྱོགས་སུ་བརྟེན་ཏེ་སེངྒེའི་ཁྲི་རིན་པོ་ཆེ་སྣ་ཚོགས་ཀྱི་རྒྱན་གྱི་སྙིང་པོ་ཅན་དག་མངོན་པར་སྤྲུལ་ཅིང་སྐྱིལ་མོ་ཀྲུང་<line/>
བཅས་ཏེ་འཁོད་པར་གྱུར་ཏོ། །འཁོད་པའི་རྗེས་ལ་བྱང་ཆུབ་སེམས་དཔའ་དེ་དག་གི་བ་སྤུའི་ཁུང་བུ་ཐམས་ཅད་རེ་རེ་ནས་འོད་ཟེར་གྱི་སྤྲིན་རིན་པོ་ཆེ་ཐམས་ཅད་ལྟར་ཁ་དོག་སྣ་ཚོགས་པ་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་བྱུང་བར་གྱུར་ཏོ། །རིན་པོ་ཆེ་རེ་རེའི་སྒོ་ནས་ཀྱང་བྱང་ཆུབ་སེམས་དཔའ་སེངྒེའི་ཁྲི་པདྨོའི་སྙིང་པོ་ཅན་ལ་འཁོད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
ཕྲ་བ་སྙེད་རབ་ཏུ་བྱུང་བར་གྱུར་ཏོ། །བྱང་ཆུབ་སེམས་དཔའ་རེ་རེས་ཀྱང་ཆོས་ཀྱི་དབྱིངས་ཀྱི་ཚུལ་རྒྱ་མཚོའི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཐམས་ཅད་ཀྱི་སྦུབས་གང་བར་བྱས་ནས་རྡུལ་ཤིན་ཏུ་ཕྲ་བ་རེ་<line/>
རེ་ལ་ཡང་ཞིང་འབྱམས་ཀླས་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དུ་རབ་ཏུ་འཇུག་པར་གྱུར་ཏོ། །ཞིང་རེ་རེར་ཡང་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་<line/>
</page>
<page index="218" id="110A">༄༅། །མཐོང་ཞིང་ཤེས་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་ཡང་རྨི་ལམ་ལྟ་བུའི་རྣམ་པར་འཕྲུལ་པ་ཡང་དག་པར་བསྟན་པའི་སྒོ་དག་ནས་ཡང་དག་པར་བསྐུལ་བ་བྱེད་<line/>
པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་ཡང་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་རེ་རེའི་ལྷའི་གནས་ཐམས་ཅད་དུ་སྐྱེ་བ་དང༌། འཆི་འཕོ་བ་ཡང་དག་པར་བསྟན་པའི་སྒོ་དག་ནས་<line/>
ཡང་དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་ཡང་འཇིག་རྟེན་གྱི་རྡུལ་ཤིན་ཏུ་ཕྲ་བ་སྙེད་ཀྱི་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་ཐམས་ཅད་ཤིན་ཏུ་བསྟན་པའི་སྒོ་<line/>
དག་ནས་ཡང་དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་ཞིང་འབྱམས་ཀླས་པ་ཐམས་ཅད་རབ་ཏུ་བསྐྱོད་པ་དང༌།<line/>
སངས་རྒྱས་ཀྱི་ཡོན་ཏན་རབ་ཏུ་བརྗོད་ཅིང་རྣམ་པར་འཕྲུལ་བའི་སྒོ་དག་ནས་ཡང་དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་<line/>
སྙེད་ཀྱི་སངས་རྒྱས་ཀྱི་ཞིང་ཐམས་ཅད་ཡོངས་སུ་དག་པར་བྱ་བ་དང༌། སྨོན་ལམ་རྒྱ་མཚོ་ཐམས་ཅད་རབ་ཏུ་བསྒྲགས་པའི་སྒོ་དག་ནས་ཡང་དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་<line/>
རེ་རེ་ལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་འགྲོ་བ་ཐམས་ཅད་ཀྱི་ངེས་པའི་ཚིག་དང༌། སངས་རྒྱས་ཀྱི་གསུང་གི་ཡན་ལག་རྣམ་པར་བསྟན་ཅིང་བརྗོད་པའི་སྒོ་དག་ནས་ཡང་<line/>
</page>
<page index="219" id="110B">དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་སངས་རྒྱས་ཀྱི་ཆོས་ཀྱི་སྤྲིན་ཐམས་ཅད་ཀྱི་ཆར་དབབ་པའི་སྒོ་དག་ནས་ཡང་<line/>
དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱོགས་བཅུའི་འཇིག་རྟེན་གྱི་ཁམས་སུ་ཆོས་ཀྱི་དབྱིངས་སྣང་བས་<line/>
རྒྱས་པར་རྣམ་པར་འཕྲུལ་པའི་མཐུའི་སྒོ་དག་ནས་ཡང་དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་སངས་རྒྱས་ཀྱི་<line/>
སྐུས་ཆོས་ཀྱི་དབྱིངས་གང་བར་བྱ་བ་དང༌། སངས་རྒྱས་ཀྱི་རྣམ་པར་ཐར་པ་དང༌། འོད་ཐམས་ཅད་ཀྱི་སྒོ་དག་ནས་ཡང་དག་པར་བསྐུལ་བ་བྱེད་པར་གྱུར་ཏོ། །སེམས་ཀྱི་སྐད་ཅིག་རེ་རེ་ལ་འཇིག་རྟེན་<line/>
གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱི་དཀྱིལ་འཁོར་རྒྱ་མཚོ་ཐམས་ཅད་ན་བྱང་ཆུབ་སེམས་དཔའ་ཀུན་ཏུ་བཟང་པོ་རབ་ཏུ་གནས་པའི་སྒོ་དག་ནས་ཡང་དག་པར་བསྐུལ་བ་<line/>
བྱེད་པར་གྱུར་ཏོ། །དེ་ལྟ་བུའི་ཆོས་ཀྱི་དབྱིངས་རྒྱས་པར་བཀང་སྟེ་སེམས་ཅན་རྣམས་ཀྱི་བསམ་པ་ཇི་ལྟ་བ་བཞིན་དུ་ཡང་དག་པར་བསྐུལ་བ་བྱེད་ཅིང༌། འཇིག་རྟེན་གྱི་ཁམས་འབྱམས་ཀླས་པ་དག་ཏུ་<line/>
རབ་ཏུ་བདལ་ཏེ་ཞིང་རེ་རེ་ཡང་སེམས་ཀྱི་སྐད་ཅིག་རེ་རེ་ལ་སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་ངན་སོང་གི་རྒྱུད་དུ་གཏོགས་པའི་སྡུག་བསྔལ་ཐམས་ཅད་ནི། རབ་ཏུ་ཞི་བར་བྱེད་དོ། །<line/>
</page>
<page index="220" id="111A">༄༅། །སེམས་ཅན་ཕྱིན་ཅི་ལོག་ལ་ངེས་པ་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་ནི། ཡང་དག་པར་ངེས་པའི་ཕུང་པོ་རབ་ཏུ་འགོད་དོ། །སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་<line/>
བ་སྙེད་ནི། དགེ་བ་དང༌། ཡིད་དུ་འོང་བ་དང༌། མཐོ་རིས་སུ་སྐྱེ་བ་ལ་རབ་ཏུ་འགོད་དེ། །སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་ནི། ཉན་ཐོས་དང༌། རང་སངས་རྒྱས་ཀྱི་ས་ལ་རབ་ཏུ་<line/>
འགོད་དོ། །སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་ནི། དགེ་བའི་བཤེས་བསྙེན་བཀུར་བའི་བསོད་ནམས་ཀྱི་ཚིགས་ལ་རབ་ཏུ་འགོད་དོ། །ཞིང་དེ་དག་རེ་རེར་ཡང་སེམས་ཅན་རི་རབ་<line/>
ཀྱི་རྡུལ་ཤིན་ཏུ་ཕྲ་བ་སྙེད་ནི། སྔོན་ཆད་མ་བསྐྱེད་པའི་བྱང་ཆུབ་ཀྱི་སེམས་སྐྱེ་བར་བྱེད་དོ། །ཞིང་དེ་དག་རེ་རེར་ཡང་སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་ནི། བྱང་ཆུབ་སེམས་དཔའི་<line/>
ས་ཕྱིར་མི་ལྡོག་པ་ཡང་དག་པར་ཐོབ་པ་ལ་ཡང་དག་པར་སྐུལ་ལོ། །ཞིང་དེ་དག་རེ་རེར་ཡང་སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་དེ་བཞིན་གཤེགས་པའི་ཡེ་ཤེས་ཀྱི་སྤྱན་ཆོས་ཐམས་<line/>
ཅད་ཀུན་ནས་སྣང་ཞིང་གཟིགས་པ་ལ་ཡོངས་སུ་སྦྱངས་ཏེ་རབ་ཏུ་འགོད་དོ། །ཞིང་དེ་དག་རེ་རེར་ཡང་སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་སྟོབས་ཐམས་ཅད་ཀྱིས་རབ་ཏུ་གནས་པ་དང༌།<line/>
ཡེ་ཤེས་ཀྱི་ཚོགས་ཟད་མི་ཤེས་པ་དང༌། སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་སྨོན་ལམ་རྒྱ་མཚོ་ལ་རབ་ཏུ་འགོད་དོ། །ཞིང་དེ་དག་རེ་རེར་ཡང་སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་<line/>
</page>
<page index="221" id="111B">བ་སྙེད་དེ་བཞིན་གཤེགས་པ་རྣམ་པར་སྣང་མཛད་ཀྱི་གདུང་དང་རྒྱུད་ཡང་དག་པར་འབྱུང་བའི་གནས་རྒྱ་མཚོ་རྣམ་པར་སྤྱོད་པ་ལ་རབ་ཏུ་འགོད་དོ། །བྱང་ཆུབ་སེམས་དཔའ་དེ་དག་གི་འོད་ཟེར་གྱི་སྒོ་ཐམས་<line/>
ཅད་ནས་ཀྱང་ཚིགས་སུ་བཅད་པ་འདི་ལྟ་བུ་དག་བྱུང་བར་གྱུར་ཏོ། །འོད་ཟེར་ཐམས་ཅད་སྒོ་ནས་སྒྲ་འབྱུང་སྟེ། །ཇི་སྙེད་བྱང་ཆུབ་སྤྱོད་པར་འཇུག་པ་དང༌། །རྒྱལ་སྲས་ཡོན་ཏན་ཕུན་སུམ་གང་ཡོད་པའི། །<line/>
དབྱངས་ཀྱིས་ཕྱོགས་རྣམས་ཀུན་ཏུ་བཀང་ཞིང་སྒྲོག །བསྐལ་པ་རྒྱ་མཚོར་སྐྱེ་མེད་སྤྱད་པ་སྤྱོད། །སྡུག་བསྔལ་ཀུན་ལས་འགྲོ་བ་ཀུན་འགྲོལ་ཀྱང༌། །ཡིད་ལ་སྐྱེ་མེད་ཞུམ་པ་གང་ཡང་མེད། །འདི་ཡི་<line/>
ཚུལ་ལ་རྒྱལ་སྲ་རབ་ཏུ་ཞུགས། །ཆོས་ཀྱི་སྒོ་རྣམས་ཀུན་ལ་རབ་སྤྱོད་ཅིང༌། །ཚུལ་འདིར་བསྐལ་པ་རྒྱ་མཚོ་ཟད་པར་བྱེད། །མཐའ་མེད་དབུས་མེད་ལྷག་མ་གང་ཡང་མེད། །དེ་དག་ཆོས་ཉིད་ཞི་<line/>
བ་རབ་ཏུ་སྒྲོག །དུས་གསུམ་རྒྱལ་བའི་སྨོན་ལམ་གང་ཡོད་པ། །རྒྱལ་སྲས་དེ་དག་འགྲོ་ལ་ཕན་དོག་ཏུ། །དེ་དག་ཐམས་ཅད་མ་ལུས་ཡོངས་སུ་སྤྱོད། །དེ་དག་སྤྱོད་པའི་རྒྱན་ནི་འདི་འདྲ་འོ། །རྒྱལ་བ་<line/>
ཀུན་གྱི་འཁོར་དུ་ཉེར་ཕྱིན་ཏེ། །ཕྱོགས་རྣམས་ཀུན་ན་གཟུགས་བརྙན་ལུས་འཆང་ཞིང༌། །རྒྱལ་སྲས་ཡེ་ཤེས་རྒྱ་མཚོའི་བློ་གྲོས་ཅན། །དེ་དག་ཆོས་ཉིད་ཞིར་འཇུག་འདི་འདྲའོ། །འོད་ཟེར་སྒོ་<line/>
རྣམས་རེ་རེར་མཐའ་པའི། །བསམ་ཡས་ཞིང་རྣམས་དེ་དག་རབ་ཏུ་འཇུག །སྤྱོད་པས་མིག་ནི་ཀུན་ནས་ཡོངས་དག་སྟེ། །རྒྱལ་སྲས་དེ་དག་སྤྱོད་ཡུལ་འདི་ཡིན་ནོ། །སྐྲ་རྩེ་གཅིག་ཏུ་དེ་དག་རབ་<line/>
</page>
<page index="222" id="112A">༄༅། །གནས་ཤིང༌། །ཞིང་རྣམས་དབྱིངས་ཀུན་ཀུན་ནས་བསྐྱོད་བྱས་ཀྱང༌། །སེམས་ཅན་རྣམས་ལ་འཇིགས་པ་མི་བྱེད་དོ། །ས་འདི་རྣམ་དག་ཚུལ་འཆང་དག་གི་འོ།།<line/>
ཚུལ་རྣམས་ཀུན་ལ་བསམ་གྱིས་མི་ཁྱབ་ལུས། །དེ་དག་ཀུན་ཏུ་ཞིང་རྣམས་སྣ་ཚོགས་སྤྲུལ། །སྐད་ཅིག་སེམས་ལ་འཆི་འཕོ་སྐྱེ་བ་སྣང༌། །རྒྱན་འདི་སེམས་ལ་ཆགས་མེད་རྣམས་ཀྱི་འོ།།<line/>
དུས་གསུམ་བསྐལ་པ་གང་ཡོང་མ་ལུས་པར། །སྐད་ཅིག་གཅིག་གིས་ཐམས་ཅད་རབ་ཏུ་སྟོན། །སྒྱུ་མ་ལྟ་བུ་ལུས་མེད་དངོས་ཀྱང་མེད། །དེ་འདྲའི་ཆོས་ཉིད་ཆགས་མེད་བློས་རྟོགས་<line/>
སོ༑ ༑བཟང་པོའི་སྤྱོད་པ་མཆོག་ལ་ཞུགས་པ་རྣམས། །འགྲོ་བ་ཀུན་ལ་ཡིད་དུ་འོང་བའི་ལུས། །རྒྱལ་སྲས་དེ་དག་ཆོས་ཉིད་འདི་ཡིན་ཏེ། །འོད་ཟེར་ཀུན་གྱི་སྒོ་ནས་དབྱངས་ཀྱང་སྒྲོག། དེ་<line/>
ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཐའ་དང་དབུས་མེད་པ་དེ་དག་དེ་བཞིན་གཤེགས་པའི་ཡུལ་ལ་རྣམ་པར་སྤྱོད་པས་རྣམ་པར་འཕྲུལ་བ་ཐོབ་པར་བྱ་བའི་ཕྱིར་སྨིན་<line/>
མཚམས་ཀྱི་མཛོད་སྤུ་ནས་འོད་ཟེར་ཆེན་པོ་བྱང་ཆུབ་སེམས་དཔའ་ཐམས་ཅད་ཡེ་ཤེས་ཀྱི་སྣང་བ་ཕྱོགས་རྣམ་པར་སྟོན་པའི་སྙིང་པོ་ཞེས་བྱ་བ་རབ་ཏུ་བཀྱེའོ། །འོད་ཟེར་རིན་པོ་ཆེ་ཐམས་<line/>
ཅད་ཀྱི་ཁ་དོག་སྒྲོན་མའི་སྤྲིན་དུ་བརྡལ་བ། སངས་རྒྱས་ཀྱི་ཞིང་ཐམས་ཅད་དུ་རབ་ཏུ་སྣང་བ་དེ་བྱུང་ནས་ཚུལ་ཐམས་ཅད་ཀྱི་ཕྱོགས་འབྱམས་ཀླས་པ་རབ་ཏུ་སྣང་བར་བྱས་ཏེ་ཕྱོགས་ཐམས་<line/>
</page>
<page index="223" id="112B">ཅད་ཀྱི་དབྱིངས་རྒྱ་མཚོ་རྣམས་རབ་ཏུ་སྣང་བར་བྱས་ནས་སེམས་ཅན་རྒྱ་མཚོ་རྣམས་རབ་ཏུ་སྣང་བར་བྱས་ཏེ། འཇིག་རྟེན་གྱི་ཁམས་རྒྱ་མཚོ་ཐམས་ཅད་རབ་ཏུ་བསྟན་ནས་སངས་རྒྱས་ཀྱི་ཞིང་མང་པོ་ཐམས་<line/>
ཅད་རབ་ཏུ་བསྐྱོད་པའི་རྒྱན་གྱི་ཚུལ་ཐམས་ཅད་ཀྱིས་རབ་ཏུ་བསྐྱོད་ནས་སངས་རྒྱས་ཀྱི་སྤྲིན་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་བ་སྙེད་རྡུལ་ཤིན་ཏུ་ཕྲ་བ་ཐམས་ཅད་དང་མཉམ་<line/>
པ་དག་ཏུ་རབ་ཏུ་སྤྲོས་ནས་སེམས་ཅན་ཐམས་ཅད་ཀྱི་བསམ་པ་དང་མོས་པ་ཇི་ལྟ་བ་རྒྱ་མཚོ་དག་ཏུ་དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོའི་སྤྲིན་གྱི་ཆར་དུས་གསུམ་གྱི་རྡུལ་ཤིན་<line/>
ཏུ་ཕྲ་བ་དང་མཉམ་པ་ཕབ་སྟེ། དུས་གསུམ་གྱི་སངས་རྒྱས་ཐམས་ཅད་ཀྱི་ཕ་རོལ་ཏུ་ཕྱིན་པ་རྒྱ་མཚོ་རབ་ཏུ་བསྟན་ནས་སེམས་ཅན་ཐམས་ཅད་མ་ལུས་པར་འཁོར་བ་ཐམས་ཅད་ལས་རབ་ཏུ་གདོན་<line/>
པར་བྱ་བའི་ཕྱིར་མོས་པ་ཇི་བཞིན་དུ་འབྱུང་བ་དང་མཐུན་པའི་སྤྲིན་གྱི་ཆར་རབ་ཏུ་དབབ་པ་དང༌། དེ་བཞིན་གཤེགས་པ་ཐམས་ཅད་ཀྱི་སྨོན་ལམ་མ་ལུས་པའི་སྤྲིན་གྱི་ཆར་རབ་ཏུ་དབབ་པ་དང༌།<line/>
འཇིག་རྟེན་གྱི་ཁམས་ཐམས་ཅད་དུ་བྱང་ཆུབ་སེམས་དཔའ་ཀུན་ཏུ་བཟང་པོའི་འཁོར་དག་ཏུ་དགའ་བར་ཕྲད་པར་བྱས་ནས་བཅོམ་ལྡན་འདས་ལ་གཡས་ཕྱོགས་སུ་བསྐོར་བ་བྱས་ཏེ་བཅོམ་ལྡན་<line/>
འདས་ཀྱི་སྤྱན་སྔར་པདྨོ་ཆེན་པོ་ཆུ་བ་རིན་པོ་ཆེ་ཐམས་ཅད་ལས་བསྒྲུབས་པ། ནང་རིམ་ནོར་བུའི་རྒྱལ་པོའི་མཛོད་སྣ་ཚོགས་ལས་བྱས་པ། ལོ་མ་རིན་པོ་ཆེ་ཐམས་ཅད་ཀྱི་རིགས་ཀྱི་ཆར་འབེབས་པ།<line/>
</page>
<page index="224" id="113A">༄༅། །ཟེ་བའི་ཕྲེང་བའི་རྒྱན་སྤོས་རིན་པོ་ཆེ་ཐམས་ཅད་ལས་བྱས་པ། སྙིང་པོ་འཛམ་བུ་ཆུ་ཀླུང་གི་གསེར་གྱི་ཚོན་གྱིས་རབ་ཏུ་མཛེས་པར་བྲིས་པ། འོད་ཀྱི་འཁོར་རྣམ་པར་<line/>
དག་ཅིང་འོད་ཟེར་གྱི་དྲ་བས་རྣམ་པར་སྣང་བས་བྱས་པའི་སྤྲིན་དང་ལྡན་པ། རྒྱན་ཐམས་ཅད་རབ་ཏུ་འབྱུང་བ། སེམས་ཀྱི་སྐད་ཅིག་ལ་སངས་རྒྱས་ཀྱི་རྣམ་པར་འཕྲུལ་བ་མཐའ་ཡས་པ་སྟོན་པའི་<line/>
སྒྲ་རབ་ཏུ་འབྱུང་བ། ནོར་བུའི་རྒྱལ་པོ་མཐའ་ཡས་པ་དང༌། སངས་རྒྱས་ཀྱི་སྐུའི་གཟུགས་བརྙན་གྱི་སྤྲིན་གྱིས་ཐམས་ཅད་དུ་གང་བར་བྱེད་པ། བྱང་ཆུབ་སེམས་དཔའི་སྤྱོད་པ་དང༌། སྨོན་<line/>
ལམ་ཐམས་ཅད་རབ་ཏུ་སྟོན་པའི་དབྱངས་འབྱིན་པར་གྱུར་ཏེ་བྱུང་ངོ༌། །པདྨོ་ཆེན་པོ་དེ་བྱུང་བའི་རྗེས་ལ་བྱང་ཆུབ་སེམས་དཔའ་ཆོས་ཐམས་ཅད་ལ་ཕམ་པ་མེད་པའི་དབྱངས་ཞེས་བྱ་བ། བྱང་<line/>
ཆུབ་སེམས་དཔའ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་ཀྱིས་མཛོད་སྤུ་དེ་ཉིད་ནས་བྱུང་བ་སྟེ་བཅོམ་ལྡན་འདས་ལ་ལན་དུ་མར་གཡས་ཕྱོགས་<line/>
སུ་བསྐོར་བ་བྱས་ནས་བཅོམ་ལྡན་འདས་ལ་ཕྱག་འཚལ་ཏེ་པདྨོ་ཆེན་པོ་དེའི་སྙིང་པོ་ལ་འདུག་གོ །བྱང་ཆུབ་སེམས་དཔའ་འཇིག་རྟེན་གྱ་[*GYI?] ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ཀྱང་ཟེ་<line/>
བའི་ཕྲེང་བ་དེ་དག་ལ་འཁོད་དོ། །དེ་ནས་བྱང་ཆུབ་སེམས་དཔའ་ཆོས་ཐམས་ཅད་ལ་ཕམ་པ་མེད་པའི་དབྱངས་ཆོས་ཀྱི་དབྱིངས་རྒྱ་ཆེ་ཞིང་ཚད་མེད་པས་རབ་ཏུ་དགའ་བའི་ཤུགས་ཤིན་ཏུ་སྐྱེས་པ་<line/>
</page>
<page index="225" id="113B">དེ་བཞིན་གཤེགས་པ་ཐམས་ཅད་ཀྱི་སྤྱོད་ཡུལ་གྱི་རྗེས་སུ་སོང་བའི་ཡེ་ཤེས་ཅན། སངས་རྒྱས་ཀྱི་ཆོས་ཀྱི་སྐུ་རྒྱ་མཚོ་བསམ་གྱིས་མི་ཁྱབ་པ་ལ་རབ་ཏུ་ཞུགས་པའི་མཐུ་དང་ལྡན་པ། ཞིང་འབྱམས་ཀླས་<line/>
པ་ཐམས་ཅད་ཀྱི་དེ་བཞིན་གཤེགས་པ་རྣམས་ཀྱི་ཞབས་ཀྱི་དྲུང་དུ་ཕྱིན་པ་དང་བ་སྤུ་ཐམས་ཅད་ལས་སྤྲུལ་པའི་སྤྲིན་ཟད་མི་ཤེས་པས་ཀུན་ཏུ་ཁེབས་པར་བྱེད་པ། སེམས་ཀྱི་སྐད་ཅིག་ཐམས་ཅད་ལ་<line/>
དམིགས་པ་ཐམས་ཅད་ཆོས་ཀྱི་དབྱིངས་ཀུན་ཏུ་སྒྱུར་བ། ཆོས་ཀྱི་དབྱིངས་ཐམས་ཅད་ལ་དུས་གསུམ་ཁྱབ་པར་བྱེད་པའི་སྤྱོད་ཡུལ་གྱིས་རྣམ་པར་སྤྱོད་པ། ཕྱོགས་ཐམས་ཅད་ཀྱི་དེ་བཞིན་གཤེགས་<line/>
པའི་བྱིན་གྱིས་རླབས་འཆང་བ། ཏིང་ངེ་འཛིན་ཐམས་ཅད་ལ་རབ་ཏུ་འཇོག་ཅིང་ཕྱི་མའི་མཐའི་བསྐལ་པའི་མུར་ཐུག་པར་ཏིང་ངེ་འཛིན་དང༌། རྣམ་པར་ཐར་པ་ལ་རྣམ་པར་སྤྱོད་པ། སངས་རྒྱས་ཀྱི་ཡོན་<line/>
ཏན་རྒྱ་མཚོ་མཐའ་ཡས་པ་ཐམས་ཅད་དང༌། ཆོས་ཀྱི་དབྱིངས་ཀྱི་ལུས་དང་ལྡན་པས་དེ་བཞིན་གཤེགས་པའི་རྫུ་འཕྲུལ་དང༌། རྣམ་པར་འཕྲུལ་པ་མཐའ་དང་དབུས་མེད་པ་ལ་རྣམ་པར་བལྟས་ཏེ་དེའི་ཚེ་<line/>
ཚིགས་སུ་བཅད་པ་འདི་དག་སྨྲས་སོ། །སངས་རྒྱས་སྐུ་ནི་ཆོས་ཀྱི་དབྱིངས་ཀྱིས་གསལ། །འགྲོ་བ་ཀུན་ལ་རྒྱལ་བ་མངོན་སུམ་སྟེ། །ཇི་ལྟར་མོས་པའི་སེམས་ཅན་རྒྱས་བཀང་ནས། །སྙིང་པོ་བྱང་ཆུབ་དེ་ལ་<line/>
རྒྱལ་བ་བཞུགས། །ཞིང་རྣམས་ཀུན་གྱི་རྡུལ་ཕྲན་མཆོག་སྙེད་ཀྱི། །རྒྱལ་བ་སྤུ་རྩེ་ཀུན་ལ་རབ་བཞུགས་ཏེ། །བྱང་ཆུབ་སེམས་དཔའི་འཁོར་གྱིས་ཀུན་ནས་བསྐོར། །ཀུན་ཀྱང་བཟང་པོའི་སྤྱོད་པ་མཆོག་སྟོན་ཏོ། །<line/>
</page>
<page index="226" id="114A">༄༅། །སྤུ་གཅིག་རྩེ་ལ་ཞིང་མང་རྒྱ་མཚོ་སྟེ། །བྱང་ཆུབ་སྙིང་པོར་པདྨོའི་གདན་ལ་བཞུགས། །ཆོས་དབྱིངས་རྒྱ་ཆེན་ཐམས་ཅད་ཀུན་བཀང་སྟེ། །སྤུ་རྣམས་ཀུན་ལ་རྣམ་པར་<line/>
འཕྲུལ་པ་སྟོན། །ཞིང་རྣམས་རེ་རེ་དག་ན་རབ་བཞུགས་ཤིང༌། །ཞིང་རྣམས་འབྱམས་ཀླས་ཀུན་ཏུ་རྒྱས་མཛད་པས། །ཕྱོགས་བཅུའི་བྱང་ཆུབ་སེམས་དཔའི་སྤྲིན་གྱི་རྣམས། ཀུན་ཀྱང་སྙིང་པོ་<line/>
བྱང་ཆུབ་དྲུང་དུ་འདོད། །ཞིང་རྣམས་ཀུན་གྱི་རྡུལ་ཕྲན་མཆོག་སྙེད་ཀྱི། །བྱང་ཆུབ་སེམས་དཔའི་ཡོན་ཏན་རྒྱ་མཚོའི་འོད། །སངས་རྒྱས་ཀུན་གྱི་འཁོར་དུ་ཉེ་བར་འདོད། །ཆོས་དབྱིངས་འབྱམས་ཀླས་<line/>
རྟག་ཏུ་རྒྱས་པར་འགེངས། །ཞིང་རྣམས་ཐམས་ཅད་གཟུགས་བརྙན་རབ་ཏུ་སྟོན། །ཆོས་དབྱིངས་རྡུལ་རྣམས་ཡེ་ཤེས་སྤྱོད་ཡུལ་ཅན། །ཀུན་ཀྱང་བཟང་པོའི་སྤྱོད་ལ་རབ་ཏུ་གནས། །སངས་རྒྱས་<line/>
ཀུན་གྱི་འཁོར་དུ་ཡང་དག་བྱུང༌། །བྱང་ཆུབ་སེམས་དཔའ་ཡེ་ཤེས་མཆོག་ཡུལ་ཅན། །སངས་རྒྱས་ཆོས་སྤྲིན་ཉན་ཅིང་རབ་ཏུ་མཁས། །སངས་རྒྱས་ཀུན་གྱི་འཁོར་རྣམས་ཀུན་ན་གནས། །ཞིང་<line/>
རྣམས་ཀུན་ཏུ་བསྐལ་པ་རྒྱ་མཚོར་སྤྱོད། །རྒྱ་མཚོའི་ཆོས་ལ་རྣམ་པར་སྣང་བར་སྤྱོད། །དེ་དག་རྒྱལ་བའི་ས་རྣམས་རྒྱ་མཚོ་ཞུགས། །སངས་རྒྱས་ཆོས་རྣམས་གཞན་དང་གཞན་འབྱུང་བ། །དེ་<line/>
དག་སྨོན་ལམ་རྒྱ་མཚོར་རབ་ཏུ་འཇུག། །སངས་རྒྱས་ཡོན་ཏན་ལེགས་པ་རྒྱ་མཚོ་དང༌། །ཀུན་ཏུ་བཟང་པོའི་སྤྱོད་པ་དེ་དག་ཤེས། །སངས་རྒྱས་ཆོས་ཀྱི་དབྱིངས་རྣམས་ཀུན་བཀང་ཞིང༌། །དེ་དག་རྣམ་<line/>
</page>
<page index="227" id="114B">འཕྲུལ་རྒྱ་ཆེན་ཀུན་ལ་ཞུགས། །ཞིང་རྣམས་ཀུན་གྱི་རྡུལ་ཕྲན་མང་སྙེད་ཀྱི། །ལུས་ཀྱི་སྤྲིན་ནི་རྟག་པར་རབ་ཏུ་སྟོན། །སེམས་ཅན་ཀུན་བཀང་འོད་ཀྱིས་ཀུན་ལ་སྐྱོབ། །བསམ་པ་ཡིད་བཞིན་ཆོས་ཀྱི་ཆར་ཡང་<line/>
འབེབས། །དེ་ནས་བྱང་ཆུབ་སེམས་དཔའ་ཆོས་ཀྱི་དཔལ་པདྨོ་རྣམ་པར་ལྟ་བའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་<line/>
དག་སྨྲས་སོ། །སངས་རྒྱས་ཡེ་ཤེས་ཤིན་ཏུ་ཟབ། །དུས་རྣམས་ཀུན་ཏུ་དེ་འབྱུང་སྟེ། །ཆོས་དབྱིངས་ཐུགས་སུ་ཆུད་པས་ན། །འཇིག་རྟེན་མགོན་ཞེས་རབ་ཏུ་བརྗོད། །ཡང་དག་སངས་རྒྱས་ཆོས་ཀྱི་སྐུ། །<line/>
འདྲེས་པ་མེད་ཅིང་གནས་པ་མེད། །སེམས་ཅན་ཐམས་ཅད་ཡིད་བཞིན་དུ། །གཟུགས་ཀྱི་སྐུར་ཡང་རབ་ཏུ་མཐོང༌། །ཆོས་རྣམས་ཐམས་ཅད་མངོན་སངས་རྒྱས། །ཆོས་རྣམས་ཀུན་ལ་རབ་ཏུ་ཞུགས། །<line/>
ཐམས་ཅད་མཁྱེན་པ་ཐམས་ཅད་གཟིགས། །ཞིང་རྣམས་ཀུན་ན་རྣམ་པར་མཛེས། །ཁ་དོག་བསམ་གྱིས་མི་ཁྱབ་པར། །སེམས་ཅན་ཐམས་ཅད་ཡིད་བཞིན་དུ། །སེམས་ཅན་མཆོག་གི་འོད་རྣམས་<line/>
དང༌། །དེ་བཞིན་སྐུ་ཡི་སྤྲིན་ཀྱང་མཐོང༌། །དེ་བཞིན་གཤེགས་པའི་སྐུ་དག་ལས། །མི་ཟད་སངས་རྒྱས་སྤྲུལ་བ་རྣམས། །ཞིང་རྣམས་ཀུན་ཏུ་རབ་སྒྲོག་ཅིང༌། །ཆོས་ཀྱི་རྒྱ་མཚོ་ཤིན་ཏུ་སྟོན། །སྤུ་རྣམས་རེ་<line/>
རེ་ཀུན་ནས་ཀྱང༌། །ཕྱོགས་བཅུར་འོད་ཟེར་དྲ་བ་དག། སངས་རྒྱས་གསུང་ནི་རབ་འབྱིན་ཅིང༌། །གདུལ་དཀའ་ཐམས་ཅད་རྣམ་པར་འདུལ། །སངས་རྒྱས་འོད་ཟེར་སྒོ་རྣམས་ནས། །སྒྲ་དབྱངས་ཟབ་མོ་རྟག་ཏུ་<line/>
</page>
<page index="228" id="115A">༄༅། །འབྱུང༌། །སངས་རྒྱས་ཡོན་ཏན་རྒྱ་མཚོ་ནི། །བྱང་ཆུབ་སེམས་དཔའི་སྤྱོད་ཡུལ་ལོ། །སངས་རྒྱས་ཆོས་ཀྱི་འཁོར་ལོ་དག །མཐའ་དང་དབུས་མེད་རབ་ཏུ་བསྐོར། །<line/>
ཡེ་ཤེས་ཟབ་མོ་ཞེས་བྱ་བ། །རྒྱ་ཆེན་ཕྱོགས་སུ་རབ་ཏུ་སྟོན། །འཇིག་རྟེན་ཁམས་རྣམས་ཐམས་ཅད་དུ། །རྣམ་པར་འཕྲུལ་པ་གཞན་དང་གཞན། །ཆོས་ཀྱི་དབྱིངས་རྣམས་ཀུན་བཀང་<line/>
ཞིང༌། །ཡང་དག་སངས་རྒྱས་སྟོན་པ་མཛད། །སྐུ་རྣམས་རེ་རེ་ཀུན་ལས་ཀྱང༌། །ཞིང་རྣམས་ཀུན་གྱི་རྡུལ་མཉམ་པ། །སངས་རྒྱས་སེམས་ཅན་མཉམ་ཕྱུང་ཞིང༌། །རྣམ་པར་འཕྲུལ་བ་རབ་ཏུ་<line/>
སྟོན༑ ༑དེ་ནས་བྱང་ཆུབ་སེམས་དཔའ་ཆོས་རྒྱ་མཚོ་རྣམ་པར་སྣང་བའི་བློ་གྲོས་ཀྱིས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །<line/>
ཆོས་ཀྱི་དབྱིངས་རྣམས་ཀུན་ཁྱབ་པར། །སངས་རྒྱས་སྐུ་ནི་རྣམ་པར་མཛེས། །རྒྱ་ཆེན་གསུང་ནི་རང་བྱུང་བ། །ཞིང་རྣམས་རྒྱ་མཚོར་ཤིན་ཏུ་སྒྲོག །འཇིག་རྟེན་ཐམས་ཅད་ཀུན་འཇུག་པར། །<line/>
འཇིག་རྟེན་མགོན་པོ་ཤིན་ཏུ་མཛེས། །འགྲོ་བ་ཀུན་གྱི་བསམ་མཁྱེན་ཅིང༌། །བྱིན་གྱི་རླབས་ནི་རབ་ཏུ་སྟོན། །སངས་རྒྱས་འཇིག་རྟེན་ཀུན་ལ་མངོན། །སེམས་ཅན་ཐམས་ཅད་བསམ་པ་བཞིན།།<line/>
ཐམས་ཅད་གཟིགས་པས་སངས་རྒྱས་ཀྱི། །རྣམ་པར་འཕྲུལ་པ་ཐམས་ཅད་མཐོང༌། །མཐའ་ཡས་འོད་མངའ་སངས་རྒྱས་སྤྲིན། །ཆོས་རྣམས་རྒྱ་མཚོའི་འབྲུག་ཀྱང་སྒྲོག །ཡེ་ཤེས་རྣམ་<line/>
</page>
<page index="229" id="115B">རྒྱུའི་ཚུལ་བཞིན་དུ། །རྒྱལ་བའི་སྲས་རྣམས་དེ་ལ་འཇུག །འཇུག་པ་རྣམས་ལ་འབྱུང་བ་མེད། །འབྱུང་བ་ཡོད་པར་རྣམ་པར་བསྟན། །གང་ལ་སངས་རྒྱས་བཞུགས་པ་ཡི། །ཆོས་རྣམས་འབྱུང་བ་ནམ་<line/>
མཁའ་བཞིན། །འཕོ་དང་གནས་པ་མི་མངའ་སྟེ། །འོན་ཀྱང་རྒྱལ་བ་ཀུན་ན་སྣང༌། །སངས་རྒྱས་ཆོས་ཀྱི་དབྱིངས་ལས་བྱུང༌། །དེ་ཕྱིར་སངས་རྒྱས་རབ་ཏུ་བརྗོད། །ཡུལ་ན་བཞུགས་མེད་རང་བཞིན་<line/>
མེད༑ ༑དེ་ལ་འབྱུང་བ་མི་མངའ་སྟེ། །སྐུ་དང་མཚན་ཀྱང་དེ་བཞིན་མེད། །རྒྱལ་བ་གཟུགས་བརྙན་འདྲ་བའོ། །འགྲོ་བ་ཀུན་ཏུ་ཆོས་ཀྱི་སྤྲིན། །བསམ་པ་ཀུན་ལ་རབ་ཏུ་བྱུང༌། །ཡང་དག་སངས་རྒྱས་<line/>
རྣམ་ཀུན་ཏུ། །སེམས་ཅན་རྒྱ་མཚོ་འདུལ་བ་མཛད། །འཇིག་རྟེན་ཁམས་རྣམས་ཐམས་ཅད་ཀྱི། །སྙིང་པོ་བྱང་ཆུབ་ཀུན་ན་སྣང༌། །འཁོར་གྱི་རྒྱ་མཚོ་ཐམས་ཅད་ན། །ཞིང་རྣམས་ཀུན་གྱིས་རྣམ་པར་མཛེས། །<line/>
སངས་རྒྱས་ཀུན་གྱི་སྐུ་དག་ལ། །ཡོན་ཏན་རྒྱ་མཚོ་ཟད་མི་ཤེས། །སངས་རྒྱས་ཡོན་ཏན་མཐའ་ཡས་ཏེ། །དེ་དག་ཡོན་ཏན་ཟད་པ་མེད། །དེ་ནས་བྱང་ཆུབ་སེམས་དཔའ་སྤོས་འོད་འཕྲོ་བའི་རྒྱན་ཟླ་བའི་འོད་<line/>
ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བསམ་གྱིས་མི་ཁྱབ་སངས་རྒྱས་སར། །བྱང་ཆུབ་སེམས་དཔའ་གང་བཞུགས་པ།།<line/>
དེ་དང་དེ་དག་སངས་རྒྱས་ཀྱི། །སངས་རྒྱས་རྣམ་འཕྲུལ་ཐམས་ཅད་མཐོང༌། །ཡེ་ཤེས་ལུས་ཀྱིས་ཞུགས་པ་རྣམས། །ཞིང་ཀུན་རྡུལ་གྱི་སྦུབས་སུ་ཡང༌། །དེ་བཞིན་གཤེགས་པ་ཐམས་ཅད་དང༌། །བདག་<line/>
</page>
<page index="230" id="116A">༄༅། །ཉིད་ལུས་ཀྱང་དེར་མཐོང་ངོ༌། །གཟུགས་བརྙན་ཞིང་རྣམས་ཐམས་ཅད་དང༌། །སངས་རྒྱས་ཀུན་གྱི་སྤྱན་སྔར་འབྱུང༌། །ཀུན་ཏུ་བྱིན་གྱི་རླབས་རྣམས་དང༌། །རྣམ་པར་<line/>
འཕྲུལ་པ་རབ་ཏུ་སྟོན། །ཀུན་ཏུ་བཟང་པོའི་སྨོན་ལམ་དང༌། །སྤྱོད་པ་གང་གིས་རྣམ་སྦྱངས་པ། །དེ་དག་ཞིང་རྣམས་ཐམས་ཅད་དུ། །སངས་རྒྱས་ཀུན་གྱི་རྣམ་འཕྲུལ་མཐོང༌། །ཀུན་ཏུ་མཉམ་པ་ཉིད་<line/>
གྱུར་ཅིང༌། །ཀུན་ཏུ་ལུས་ཀྱིས་རབ་གནས་ཏེ། །ཡེ་ཤེས་ཀུན་གྱི་རྗེས་སོང་ནས། །སངས་རྒྱས་སྤྱོད་ཡུལ་ཞུགས་པའོ། །སངས་རྒྱས་ཡེ་ཤེས་ཞུགས་པའི་རྣམས། །ཆོས་ཀྱི་དབྱིངས་ལ་<line/>
རྣམ་པར་མཛེས། །སངས་རྒྱས་ཀུན་གྱི་སྤུ་དག་ཏུ། །རྒྱ་མཚོའི་ཞིང་ལ་རབ་ཏུ་འཇུག །སངས་རྒྱས་ཀུན་གྱི་ཞིང་དག་ཏུ། །བྱིན་གྱི་རླབས་རྣམས་རབ་བསྟན་པས། །གཞན་དང་གཞན་གྱི་ལུས་<line/>
དག་དང༌། །མིང་གིས་ཀུན་ནི་རབ་ཏུ་གནས། །བྱང་ཆུབ་སྙིང་པོར་རྣམ་འཕྲུལ་དང༌། །བྱང་ཆུབ་མངོན་པར་འཚང་རྒྱ་ཞིང༌། །ཆོས་ཀྱི་འཁོར་ལོ་བསྐོར་བ་དག །སྐད་ཅིག་སེམས་ཀྱིས་སྟོན་པ་བྱེད།།<line/>
ཞིང་རྣམས་འབྱམས་ཀླས་ཐམས་ཅད་དང༌། །བསྐལ་པ་བྱེ་བ་བསམ་ཡས་དག །བྱང་ཆུབ་སེམས་དཔའ་མཉམ་གཞག་རྣམས། །སྐད་ཅིག་སེམས་ཀྱིས་རྣམ་པར་སྟོན། །སངས་རྒྱས་ཞིང་<line/>
རྣམས་ཐམས་ཅད་ན། །བྱང་ཆུབ་སེམས་དཔའི་སྤྲུལ་པ་རྣམས། །སངས་རྒྱས་སྐུ་ལ་རྣམ་སྤྱོད་ཀྱང༌། །མཐའ་མ་རྙེད་པར་མི་རུང་ངོ༌། །དེ་ནས་བྱང་ཆུབ་སེམས་དཔའ་སེངྒེའི་འོད་ཟེར་སྣང་<line/>
</page>
<page index="231" id="116B">བའི་མཐུ་འབྱིན་པའི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་རྣམ་པར་སྣང་མཛད་ཀྱིས། །ཆོས་<line/>
ཀྱི་འཁོར་ལོ་རབ་ཏུ་འཁོར། །ཆོས་དབྱིངས་ཚུལ་རྣམས་ཐམས་ཅད་ཀྱང༌། །སངས་རྒྱས་སྤྲིན་གྱིས་མངོན་དུ་ཡོག །འཇིག་རྟེན་ཁམས་རྣམས་རྒྱ་མཚོ་དང༌། །ཕྱོགས་བཅུ་ཀུན་ན་གང་ཡོད་པ། །<line/>
ཐམས་ཅད་ཀུན་ཏུ་འཁོར་ལོ་འཁོར། །དེ་ནི་སྨོན་ལམ་རྣམ་འཕྲུལ་བའོ། །འཁོར་རྣམས་རྒྱ་མཚོ་རྒྱ་ཆེ་བ། །གཞན་དང་གཞན་གྱི་མིང་དག་གིས། །ཞིང་རྣམས་གནས་པ་ཀུན་ཏུ་ཡང༌། །ཆོས་<line/>
ཀྱི་འཁོར་ལོ་ཀུན་ཏུ་འཁོར། །རྣམ་པར་སྣང་མཛད་བྱིན་རླབས་ཀྱིས། །ཞིང་རྣམས་རྒྱ་མཚོ་ཀུན་ཏུ་ཡང༌། །ཀུན་ཏུ་བཟང་པོའི་སྨོན་ལམ་དག །རྗོད་ཅིང་ཞིང་རྣམས་ཀུན་ཏུ་འབྱུང༌། །ཞིང་ཀུན་རྡུལ་<line/>
ལ་སྐུ་ཡི་རྣམས། །ཐམས་ཅད་ཆོས་ཆར་རབ་ཏུ་འབེབས། །འདྲེས་པ་མེད་ཅིང་འབྱུང་བ་མེད། །འཇིག་རྟེན་དག་ན་རྣམ་པར་མཛེས། །བསྐལ་པ་བྱེ་བ་གྲངས་མེད་པར། །ཞིང་ཀུན་རྡུལ་ཕྲན་སྦུབས་<line/>
དག་ཏུ༑ ༑རྣམ་པར་སྣང་བ་མཛད་པའི་གསུང༌། །སྔོན་གྱི་སྤྱོད་པ་རབ་ཏུ་སྒྲོག །ཞིང་རྣམས་ཐམས་ཅད་རྡུལ་སྙེད་ཀྱི། །འོད་ཟེར་དྲ་བ་ཕྱོགས་བཅུ་ན། །སངས་རྒྱས་འོད་ཟེར་ཀུན་སྒོ་ནས། །བྱང་<line/>
ཆུབ་མཆོག་ཕྱིར་སེམས་ཅན་འདུལ། །ཀུན་ཏུ་མ་འདྲེས་སྐུ་དག་གིས། །ཆོས་དབྱིངས་ཡོངས་སུ་རབ་གསལ་ཏེ། །འགྲོ་རྣམས་འདུལ་བ་ཇི་བཞིན་དུ། །གཟུགས་ཀྱི་སྐུར་ཡང་རབ་ཏུ་མཐོང༌། །དུས་<line/>
</page>
<page index="232" id="117A">༄༅། །གསུམ་ཞིང་རྣམས་ཐམས་ཅད་ཀྱི། །མགོན་པོ་ཇི་སྙེད་བཞུགས་པ་རྣམས། །དེ་དག་ཀུན་གྱི་མཚན་ཀྱང་སྒྲོག །སངས་རྒྱས་རྣམ་པར་འཕྲུལ་ལ་ལྟོས། །ད་ལྟར་བྱུང་<line/>
དང་འདས་པ་དང༌། །སངས་རྒྱས་གང་རྣམས་མ་བྱོན་པ། །དེ་དག་ཀུན་གྱི་བསམ་ཡས་པ། །ཆོས་ཀྱི་འཁོར་ལོ་རབ་ཏུ་གྲག །དེ་ནས་བྱང་ཆུབ་སེམས་དཔའ་ཆོས་ཀྱི་ཡོན་ཏན་གྱི་མཛོད་མི་<line/>
ཟད་པའི་དཔལ་གྱི་གཟི་བརྗིད་མར་མེས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གང་གིས་བྱང་ཆུབ་སེམས་དཔའ་<line/>
ཡི༑ ༑ཡེ་ཤེས་ཚོགས་འདི་ཀུན་ནོན་ཅིང༌། །ཡེ་ཤེས་རྟོགས་པ་རྙེད་པ་རྣམས། །དེ་དག་འདི་ཡི་ཚུལ་ལ་ཞུགས། །ཆོས་ཀྱི་དབྱིངས་དང་མཉམ་པའི་དབྱངས། །ཞིང་རྣམས་ཀུན་ཏུ་རབ་ཏུ་འབྱུང༌། །<line/>
སངས་རྒྱས་ཀུན་གྱི་སྤྱོད་ཡུལ་ཏེ། །བྱང་ཆུབ་སེམས་དཔའི་ཆེད་དུ་བརྗོད། །སྐད་ཅིག་རེ་རེའི་སེམས་ཀུན་ལ༑ །ཆོས་ཀྱི་དབྱིངས་སུ་རྣམ་པར་རྒྱུ། །དེ་བཞིན་ཉིད་ལ་གནས་ཤིང་བརྟེན། །ཆོས་<line/>
རྣམས་རྒྱ་མཚོ་ཀུན་ལ་ཞུགས། །རྒྱན་གྱི་ཕ་རོལ་ཕྱིན་པ་རྣམས། །བསྐལ་པ་བྱེ་བ་བསམ་ཡས་སུ། །སངས་རྒྱས་ཐམས་ཅད་སྐུ་དག་ཏུ། །ཞིང་རྣམས་ཀུན་ན་གནས་ཤིང་སྤྱོད། །རྡུལ་རྣམས་<line/>
རེ་རེའི་སྟེང་ནས་ཀྱང༌། །ཆོས་རྣམས་ཀུན་ནི་རབ་ཏུ་འབྱུང༌། །ཞིང་རྣམས་ཀུན་ཀྱང་ཁྱབ་པར་བྱེད། །ཡེ་ཤེས་ཆགས་མེད་སྤྱོད་ཡུལ་ལོ། །སངས་རྒྱས་ཐམས་ཅད་སྤྱོད་ཡུལ་དུ། །ལུས་པ་<line/>
</page>
<page index="233" id="117B">མེད་པར་ཀུན་བཀང་ཞིང༌། །རྣམ་པར་འཕྲུལ་བའི་རྣམ་སྤྱོད་པས། །སངས་རྒྱས་སྤྱོད་ཡུལ་རྣམས་ལ་ཞུགས། །སངས་རྒྱས་ཀུན་གྱི་རྗེས་སྙེགས་དབྱངས། །ཆོས་ཀྱི་དབྱིངས་ནི་རབ་སྒྲོག་<line/>
པ༑ ༑ཆོས་དབྱིངས་རྗེས་སུ་ཤེས་པ་རྣམས། །དབྱངས་ཀྱི་རྒྱ་མཚོ་རྣམས་ལ་སྤྱོད། །བསྐལ་པ་རྒྱ་མཚོར་མ་འདྲེས་པར། །སྒྲ་དང་དབྱངས་རྣམས་ཤིན་ཏུ་སྒྲོག །དུས་རྣམས་ཐམས་ཅད་ཤེས་<line/>
པས་གསལ། །དབྱངས་ཀྱིས་དེ་དག་ས་ལ་ཞུགས། །སྒྲ་ཡི་ཤེས་ལ་རྨོངས་པ་མེད། །སེམས་ཅན་སྒྲ་ཡང་སྤྱོད་ཡུལ་ཏེ། །ཐམས་ཅད་མཁྱེན་པ་ཀུན་གྱི་ཡང༌། །རྣམ་པར་འཕྲུལ་བའི་དབྱངས་<line/>
ཤེས་སོ། །ས་ནས་སར་ཡང་ཕྱིན་གྱུར་ཅིང༌། །སྟོབས་ཀྱི་ས་ལ་རབ་གནས་ཏེ། །བསྐལ་པ་བྱེ་བར་སྤྱད་པས་ན། །ཆོས་ཉིད་འདི་ལ་རབ་ཏུ་འཇུག །དེ་ནས་བྱང་ཆུབ་སེམས་དཔའ་ཡེ་ཤེས་<line/>
ཀྱི་འོད་ཟེར་ཤེས་རབ་ཀུན་ནས་སྒྲོན་མའི་བློ་གྲོས་ཀྱིས་སངས་རྒྱས་ཀྱི་བྱིན་གྱིས་བརླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གང་ལ་<line/>
སངས་རྒྱས་བཞུགས་པ་ཡི། །ཆོས་རྣམས་དེ་དག་མཚན་ཉིད་མེད། །ཡེ་ཤེས་ས་ནི་ཐོབ་པ་རྣམས། །འཇིག་རྟེན་གཙོ་བོ་རབ་ཏུ་མཐོང༌། །ཤེས་རབ་སྣང་བའི་ཀུན་འོད་ཅན། །བྱང་ཆུབ་སེམས་<line/>
དཔའ་མཉམ་བཞག་རྣམས། །སངས་རྒྱས་ཐམས་ཅད་ཀུན་གྱི་ཡང༌། །སྐུ་ཡི་རྣམ་པར་འཕྲུལ་ལ་ཞུགས། །ཆོས་ཀྱི་དབྱིངས་ལ་རྣམ་སྤྱད་ཅིང༌། །ལུས་ཀྱི་དངོས་ལ་རབ་འཇུག་སྟེ། །ཟབ་མོའི་<line/>
</page>
<page index="234" id="118A">༄༅། །ཆོས་རྣམས་རྟོགས་གྱུར་ནས། །སྨོན་ལམ་དག་གིས་ཡང་དག་བྱུང༌། །བསོད་ནམས་རྒྱ་མཚོས་བྱུང་གྱུར་ཅིང༌། །ཡེ་ཤེས་ས་ལ་རྣམ་པར་གནས། །ཆོས་ལ་རྣམ་<line/>
སྤྱོད་ཁོང་དུ་ཆུད། །སྤྱོད་པའི་མཆོག་ལ་རབ་ཏུ་སྤྱོད། །སངས་རྒྱས་ཞིང་རྣམས་ཐམས་ཅད་ཀྱི། །སངས་རྒྱས་ཀུན་གྱི་དྲུང་དག་ཏུ། །ཆོས་ཀྱི་དབྱིངས་ལ་སྤྱད་པས་ན། །རང་བཞིན་ལུས་ནི་<line/>
རབ་ཏུ་མཐོང༌། །ཞིང་རྣམས་འབྱམས་ཀླས་ཐམས་ཅད་དུ། །བསྐལ་པ་བྱེ་བ་བསམ་ཡས་སུ། །ཐམས་ཅད་གཟིགས་པའི་ཆོས་ཀྱི་རྣམས། །རྒྱ་མཚོ་ཀུན་ལ་རབ་ཏུ་སྤྱོད། །བདག་མཐོང་<line/>
བས་ནི་ལུས་དང་རྡུལ། །གཅིག་ཏུ་འདྲེས་པར་མངོན་པར་བྱས། །མ་སྐྱེས་མཚན་ཉིད་མེད་པ་སྟེ། །ཞིང་རྣམས་ཀུན་ཏུའང་རྣམ་པར་མཛེས། །འཇིག་རྟེན་ཀུན་གྱི་བསམ་མཐུན་པར། །<line/>
སེམས་ཅན་ཀུན་ལ་མངོན་སུམ་དུ། །ལུས་ཀྱི་སྤྲིན་ནི་བསྟན་བྱས་ཤིང༌། །བྱང་ཆུབ་དོན་དུ་སེམས་ཅན་འདུལ། །སངས་རྒྱས་ཐམས་ཅད་མཐུ་ཡིས་ནི། །བྱང་ཆུབ་སེམས་དཔར་བརྗོད་<line/>
པ་སྟེ༑ ༑གང་གིས་མགོན་པོ་མཐོང་བ་ཡི། །རྒྱལ་བའི་བྱིན་རླབས་ཤིན་ཏུ་ཟབ། །མགོན་པོ་ཇི་སྙེད་གང་བཞུགས་པའི། །བྱིན་རླབས་མཐའ་དང་དབུས་མེད་དེ། །ཆོས་དབྱིངས་རབ་ཏུ་གང་<line/>
བྱས་ནས། །བྱང་ཆུབ་སེམས་དཔའ་རྣམ་འཚང་རྒྱ། །དེ་ནས་བྱང་ཆུབ་སེམས་དཔའ་མེ་ཏོག་ཀུན་ནས་འོད་འཕྲོ་གཙུག་ཕུད་རབ་ཏུ་འཕྱང་བས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་<line/>
</page>
<page index="235" id="118B">བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་ཀུན་ཏུ་སངས་རྒྱས་ཀྱི། །གསུང་གི་དཀྱིལ་འཁོར་སྒྲ་འབྱིན་ཏེ། །ཆོས་ཀྱི་དབྱིངས་རྣམས་གང་བྱས་ནས། །<line/>
ཡོན་ཏན་སྤྲིན་ནི་རབ་ཏུ་བརྗོད། །ཡང་དག་སངས་རྒྱས་ཆོས་ཀྱི་སྐུ། །རྣམ་དག་ནམ་མཁའ་འདྲ་བ་སྟེ། །གཟུགས་ཀྱི་སྐུ་ཡང་རབ་སྟོན་ཅིང༌། །ཆོས་ཉིད་འདི་ལ་ཤིན་ཏུ་འཇུག །དགའ་དང་མོས་<line/>
པའི་ཤུགས་རྣམས་དང༌། །སངས་རྒྱས་སྟོབས་རྣམས་ཐམས་ཅད་ལ། །རབ་ཏུ་གནས་ཤིང་དེ་དག་ནི། །དེ་བཞིན་གཤེགས་པའི་ཡེ་ཤེས་འཇུག །ཤེས་རབ་ཆུང་ངུས་ཆོས་འདི་དག །ཀུན་<line/>
ནས་ཤེས་པར་མི་ནུས་ཏེ། །ཡེ་ཤེས་མིག་ནི་རབ་སྦྱངས་ཤིང༌། །འདི་ཡི་ཚུལ་ལ་འཇུག་པར་འགྱུར། །རབ་ཏུ་གནས་དང་བྱིན་རླབས་དང༌། །ཆོས་ཀུན་རྣམ་པར་སྤྱད་པ་དང༌། །རབ་ཏུ་འཇུག་<line/>
དང་ལྡན་པ་ཡི། །མཉམ་པ་ཉིད་ལ་རབ་ཏུ་ཞུགས། །ཆོས་རྣམས་མཐའ་ཡས་ཀློང་གི་རྣམས། །ཆོས་ཀུན་མཚན་ཉིད་རྣམས་ལ་སྟེ། །ཀུན་མཁྱེན་ཉིད་ལ་རབ་ཞུགས་ཤིང༌། །ཆོས་ཀྱི་རྒྱ་<line/>
མཚོ་ཀུན་ལ་སྤྱོད། །སངས་རྒྱས་ཞིང་ན་ཀུན་འཁོད་ཅིང༌། །ཐམས་ཅད་ཀུན་ན་རྣམ་པར་མཛེས། །འོང་བ་མེད་ཅིང་འཕོས་པ་མེད། །སངས་རྒྱས་ཆོས་ཉིད་དེ་འདྲའོ། །གཟུགས་བརྙན་འདྲ་<line/>
བའི་སྐུ་རྣམས་ནི། །སེམས་ཅན་རྒྱ་མཚོའི་ནང་ན་སྣང༌། །མོས་པ་ཅི་འདྲ་ཡོད་པའི་རྣམས། །དེ་བཞིན་མགོན་པོ་ཀུན་གྱིས་མཐོང༌། །ཀུན་ཏུ་བཟང་པོའི་སྨོན་ལམ་དང༌། །སྤྱོད་པ་མང་པོ་སུས་<line/>
</page>
<page index="236" id="119A">༄༅། །སྦྱངས་པ། །དེ་དག་ཐམས་ཅད་བ་སྤུ་ལའང༌། །རྣམ་འཕྲུལ་གཞན་དང་གཞན་དག་མཐོང༌། །ལུས་ཀྱི་རྣམས་ནི་རེ་རེས་ཀྱང༌། །ཆོས་ཀྱི་དབྱིངས་རྣམས་ཀུན་ཏུ་ཁྱབ།།<line/>
འཁོར་ལོ་ཀུན་ན་འཁོར་བ་སྟེ། །ཆོས་ཀྱི་འཁོར་ལོ་བསམ་མི་ཁྱབ། །དེ་ནས་བྱང་ཆུབ་སེམས་དཔའ་འོད་ཟེར་དང༌། །གཟི་བརྗིད་མི་ཟད་པའི་རྒྱལ་པོ་བློ་གྲོས་ཀྱིས་སངས་རྒྱས་ཀྱི་བྱིན་གྱི་<line/>
རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་སྐུ་ནི་ཐམས་ཅད་ནས། །འོད་ཟེར་སྤྲིན་མང་ཕྱོགས་རྣམས་བཅུར། །ཁ་དོག་<line/>
མཐའ་ཡས་འབར་བའི་འོད། །སེམས་ཅན་བསམ་པ་ཀུན་ལ་འཕྲོ། །སངས་རྒྱས་ཞིང་རྣམས་ཐམས་ཅད་ཀྱི། །སྙིང་པོ་བྱང་ཆུབ་ཀུན་ན་བཞུགས། །བདུད་རྣམས་ཐམས་ཅད་རབ་བཏུལ་ཏེ།།<line/>
འཁོར་གྱི་ནང་ན་རྣམ་པར་མཛེས། །ཐམས་ཅད་རྡུལ་ནའང་མ་འདྲེས་པར། །འོད་ཟེར་དཀྱིལ་འཁོར་རྒྱས་པར་འགེངས། །ཕྱོགས་རྣམས་གཞན་དང་གཞན་ལམ་དུ། །ཞིང་གི་རྒྱུད་རྣམས་<line/>
རབ་ཏུ་སྟོན། །ཞིང་གི་རྣམས་ནི་རྒྱ་མཚོའི་ཀློང༌། །ཕྱོགས་ཀྱི་རྣམས་ཀྱང་ཀུན་ཏུ་གནོན། །ཞིང་རྣམས་ཐང་ཆེན་མཉམ་ཞིང་དག། ཨིནྡྲ་ནཱི་ལར་ཀུན་ནས་གནས། །སྤྱིའི་ཚུགས་དག་དང་<line/>
སྣྲེལ་ཞི་དང༌། །པདྨོའི་དབྱིབས་དང་ཁྱད་ཁྱུད་དང༌། །དཀྱིལ་འཁོར་འཁོར་ལོའི་ཁྱད་པར་དུ། །གཟུགས་རྣམས་ཀུན་གྱིས་རབ་ཏུ་གནས། །ཆོས་ཀྱི་དབྱིངས་རྣམས་གར་ཕྱིན་པར། །ཐུག་པ་<line/>
</page>
<page index="237" id="119B">མེད་པར་གྲམ་བརྡལ་བ། །དེ་དག་ཀུན་གྱི་འཁོར་རྣམས་སུ། །ཤིན་ཏུ་བསྟན་པའི་ཆོས་འབྱུང་ངོ༌། །དེ་བཞིན་གཤེགས་པའི་སྐུ་དབྱིངས་ན། །འཁོད་པའི་ཞིང་རྣམས་བསམ་མི་ཁྱབ། །དེ་དག་ཀུན་ཏུ་<line/>
ཆོས་ཉིད་འདི། །འཇིག་རྟེན་མགོན་པོ་རྣམས་ཀྱང་སྟོན། །ཐ་དད་མེད་པའི་ཆོས་ཀྱི་དབྱིངས། །ཆོས་ཀྱི་འཁོར་ལོ་རབ་ཏུ་འཁོར། །གཅིག་གི་ཚུལ་གྱི་རྣམ་པ་ཡིས། །ཆོས་བསྟན་པ་ནི་ཀུན་ཏུ་<line/>
འབྱུང༌། །སངས་རྒྱས་གསུང་གི་དཀྱིལ་འཁོར་ནི། །ཚུལ་རྣམས་ཐམས་ཅད་རབ་ཏུ་བརྗོད། །དད་པ་རྒྱ་མཚོའི་ཚུལ་དག་གིས། །མི་ཟད་ཚུལ་རྣམས་རབ་ཏུ་བསྟན། །སངས་རྒྱས་ཞིང་རྣམས་<line/>
ཀུན་ན་ཡང༌། །རྒྱལ་བ་རྣམས་ནི་མིག་ཡོར་འདྲ། །སྙིང་པོ་བྱང་ཆུབ་རྣམས་ན་སྣང༌། །འབྱུང་བ་དག་ཀྱང་ཡོད་པ་མིན། །དེ་ནས་བྱང་ཆུབ་སེམས་དཔའ་ཆོས་ཀྱི་དབྱིངས་སུ་འོད་འཕྲོ་བའི་རྣམ་པར་སྣང་<line/>
བ་འབྱུང་བའི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བལྟ་ཞིང་བལྟ་ཞིང་སངས་རྒྱས་རྣམས། །སྐུ་གཟུགས་<line/>
བསམ་གྱིས་མི་ཁྱབ་སྟེ། །དགའ་བ་རྒྱ་མཚོ་ཀུན་ཀྱང་འབྱུང༌། །ཆོས་ཀྱི་ཤུགས་ནི་རབ་ཏུ་འཕེལ། །མཚན་རབ་ཀུན་ནས་སངས་རྒྱས་རྣམས། །ཕྱོགས་བཅུ་ཀུན་ཏུ་རབ་ཏུ་འབྱུང༌། །རྡུལ་རྣམས་<line/>
ཀུན་ཏུ་འཇུག་པ་ཡིས། །སངས་རྒྱས་སྤྲིན་ཀྱང་དེ་བཞིན་བསྟན། །སྐད་ཅིག་སྐད་ཅིག་སེམས་ཀུན་ལ། །སངས་རྒྱས་འོད་ནི་དཔལ་གྱིས་འབར། །རྣམ་འཕྲུལ་གཞན་དང་གཞན་དག་གིས། །ཞིང་<line/>
</page>
<page index="238" id="120A">༄༅། །རྣམས་རྒྱ་མཚོ་ཀུན་ན་སྣང༌། །བྱང་ཆུབ་སེམས་དཔའ་ཤེས་རབ་ཆེ། །རྒྱ་མཚོ་ཆོས་ལས་བྱུང་བ་རྣམས། །སངས་རྒྱས་ཀུན་གྱིས་བྱིན་རླབས་པ། །འདི་ཡི་ཡུལ་ལ་<line/>
རྣམ་པར་སྤྱོད། །ཀུན་ཏུ་བཟང་པོའི་སྨོན་ལམ་ལ། །གང་རྣམས་ཤིན་ཏུ་གནས་གྱུར་པ། །དེ་དང་དེ་རྣམས་ཞིང་དག་ཏུ། །སངས་རྒྱས་རྣམ་འཕྲུལ་ཀུན་ལ་ལྟ། །ཡེ་ཤེས་ཟབ་མོ་རྣམ་གནོན་ཅིང༌།།<line/>
ཆོས་ཀྱི་དབྱིངས་ལ་གཞོལ་བ་ནི། །མོས་པ་རྒྱ་མཚོ་ཤེས་པ་སྟེ། །སྨོན་ལམ་ཀུན་གྱིས་བྱུང་བའོ། །སངས་རྒྱས་ཀུན་གྱི་སྐུ་དང་གསུང༌། །ཆགས་པ་མེད་ལ་རབ་ཏུ་ཞུགས། །སྤྱོད་པ་གཞན་དང་<line/>
གཞན་དག་གིས། །སྤྱོད་ཡུལ་ཀུན་ཀྱང་ཁོང་དུ་ཆུད། །སངས་རྒྱས་ཀུན་གྱི་སྐུ་གནས་ཤིང༌། །ཡེ་ཤེས་སྤྱོད་ཡུལ་གྱུར་པ་རྣམས། །ཆོས་ཀྱི་དབྱིངས་ལ་རབ་བརྩོན་པ། །རྒྱལ་བ་རྣམས་ཀྱི་ས་<line/>
གནོན་ཏོ། །སྐད་ཅིག་སེམས་ཀྱིས་ཞིང་གི་རྣམས། །སངས་རྒྱས་ཞིང་གི་རྡུལ་མཉམ་པ། །དེ་དག་ཆོས་ཉིད་ཇི་བཞིན་དུ། །རྡུལ་གཅིག་སྟེང་དུ་རྣམ་པར་སྤྱོད། །ཞིང་རྣམས་ཇི་སྙེད་ཐམས་ཅད་<line/>
ན༑ ༑ཞིང་གི་རྣམ་འཕྲུལ་གང་ཡོད་པ། །ཆོས་ཉིད་འདི་ལ་ཞུགས་པ་རྣམས། །ཞིང་གཅིག་ཏུ་ནི་སྡུད་པ་བྱེད། །དེ་ནས་བྱང་ཆུབ་སེམས་དཔའ་སྟོབས་དང༌། བརྩོན་འགྲུས་ཆགས་པ་མེད་པའི་བློ་གྲོས་<line/>
ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་རྒྱ་མཚོ་ཐམས་ཅད་དུ། །དེ་དག་གསུང་ནི་ཟབ་མོ་འབྱུང༌། །<line/>
</page>
<page index="239" id="120B">དབྱངས་ཀྱི་ཡན་ལག་ཀུན་རྒྱས་པ། །ཆོས་ཀྱི་སྤྲིན་གྱི་ཆར་འབེབས་སོ། །བརྗོད་པ་རྒྱ་མཚོ་ཐམས་ཅད་ཀྱིས། །སེམས་ཅན་ཀུན་གྱི་སྐད་དག་ཏུ། །སངས་རྒྱས་ཞིང་རྣམས་ཀུན་ཏུ་ཡང༌། །ཆོས་རྣམས་<line/>
བསྟན་པ་རབ་ཏུ་འབྱུང༌། །ཞིང་རྣམས་ཀུན་ཏུ་མ་ལུས་པར། །སངས་རྒྱས་རྣམས་པར་འཕྲུལ་མཐོང་ཞིང༌། །སངས་རྒྱས་གསུང་རྣམས་ཐོས་པ་དང༌། །བྱང་ཆུབ་མཆོག་ཕྱིར་ཀུན་ཀྱང་འཇུག། རྡུལ་རྣམས་<line/>
རེ་རེའི་སྟེང་ནས་ཀྱང༌། །ཆོས་ཀྱི་དབྱིངས་ཀྱི་ཕྱོགས་ཚུལ་གྱིས། །སངས་རྒྱས་ཞིང་རྣམས་ཀུན་བཀང་ཞིང༌། །སངས་རྒྱས་རྣམ་འཕྲུལ་སྟོན་པ་བྱེད། །ཆོས་ཀྱི་སྐུ་ནི་ཐ་དད་མིན། །ནམ་མཁའ་བཞིན་ཏེ་ཆགས་<line/>
པ་མེད༑ ༑གཟུགས་ཀྱི་སྐུར་ནི་རྣམ་དམིགས་པ། །མིག་ཡོར་སྣང་བའི་མཚན་ཉིད་དོ། །མིག་ཡོར་ཡུལ་ལ་མི་གནས་ཏེ། །ནམ་མཁའ་བཞིན་དུ་དངོས་པོ་མེད། །མཉམ་པ་ཉིད་འདི་རྟོགས་གྱུར་ནས། །ཡེ་<line/>
ཤེས་རྒྱ་མཚོ་མཐོང་བར་འགྱུར། །སངས་རྒྱས་སྐུ་ནི་མ་སྐྱེས་ཏེ། །གཟུང་བ་མེད་ཅིང་འབྱུང་བ་མེད། །ནམ་མཁའ་མཉམ་པ་ཉིད་དང་མཚུངས། །གཟུང་དུ་མེད་ལས་འདི་བསྟན་ཏོ། །ཞིང་རྣམས་ཀུན་གྱི་<line/>
སངས་རྒྱས་རྣམས། །དེ་དག་སྤུ་གཅིག་རྩེ་ལ་ཚོགས། །ཡེ་ཤེས་མིག་དང་ལྡན་པ་ཡིས། །སྤུ་རྣམས་ཀུན་ཏུ་རྣམ་འཕྲུལ་མཐོང༌། །རྣམ་པར་སྣང་མཛད་སྨོན་ལམ་སྟེ། །ཆོས་ཀྱི་དབྱིངས་ནི་ཀུན་བཀང་ཞིང༌།།<line/>
བླ་མེད་ཆོས་ཀྱི་འཁོར་ལོ་དག །ཞིང་རྣམས་ཀུན་ན་རྟག་ཏུ་འཁོར། །ཇི་སྟེ་བསྐལ་པ་བསམ་ཡས་པར། །སྤུ་རྩེ་གཅིག་ཏུ་རྣམ་སྤྲུལ་པ། །སངས་རྒྱས་ཀུན་གྱིས་བཤད་མཛད་ཀྱང༌། །དེ་ཡི་མཐའ་ནི་རྙེད་པར་<line/>
</page>
<page index="240" id="121A">༄༅། །དཀའ༑ ༑ཇི་ལྟར་གླིང་བཞི་པ་འདིར་དེ་བཞིན་གཤེགས་པས་རྣམ་པར་སྤྲུལ་པའི་སྙིང་པོ་བྱང་ཆུབ་ཏུ་ཕྱོགས་བཅུ་ནས་བྱང་ཆུབ་སེམས་དཔའ་རྣམས་འདུས་པར་གྱུར་པ་<line/>
དེ་བཞིན་དུ་འཇིག་རྟེན་གྱི་ཁམས་རྒྱ་མཚོའི་གླིང་བཞི་པ་ཐམས་ཅད་ཀྱི་གླིང་བཞི་པ་རེ་རེར་ཡང་དེ་བཞིན་གཤེགས་པས་རྣམ་པར་སྤྲུལ་པའི་སྙིང་པོ་བྱང་ཆུབ་དག་ཏུ་བྱང་ཆུབ་སེམས་དཔའ་<line/>
ཕྱོགས་བཅུའི་འཇིག་རྟེན་གྱི་ཁམས་རྒྱ་མཚོ་བྱེད་པའི་རྡུལ་ཤིན་ཏུ་ཕྲ་བ་སྙེད་ཀུན་ནས་འདུས་པར་གྱུར་ཏོ། །འདི་ན་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་སྙིང་པོ་བྱང་ཆུབ་<line/>
དེ་བཞིན་གཤེགས་པས་རྣམ་པར་སྤྲུལ་པ་དག་ཏུ་ཀུན་ནས་འདུས་པའི་བྱང་ཆུབ་སེམས་དཔའ་དེ་དག་ཀྱང་ཆོས་ཉིད་འདི་ཁོ་ན་རབ་ཏུ་སྟོན་ཏོ།། །།ཤིན་ཏུ་རྒྱས་པ་ཆེན་པོའི་<line/>
མདོ༑ སངས་རྒྱས་ཕལ་པོ་ཆེ་ཞེས་བྱ་བ་ལས། དེ་བཞིན་གཤེགས་པའི་ལེའུ་སྟེ། གཉིས་པའོ།། །།བམ་པོ་བདུན་པ། དེ་ནས་བཅོམ་ལྡན་འདས་ཀྱི་སྤྱན་སྔར་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་སེངྒེའི་ཁྲི་པདྨོའི་སྙིང་པོ་ཅན་དེ་ཉིད་ལ་འདུག་སྟེ། དེའི་ཚེ་སངས་རྒྱས་ཀྱི་མཐུས་ཏིང་ངེ་འཛིན་སངས་རྒྱས་ཐམས་ཅད་དེ་བཞིན་<line/>
གཤེགས་པ་རྣམ་པར་སྣང་མཛད་ཀྱི་སྐུའི་སྙིང་པོ་ཞེས་བྱ་བ་དེ་བཞིན་གཤེགས་པ་ཐམས་ཅད་མཉམ་པ་ཉིད་ཀྱི་རྗེས་སུ་སོང་བའི་རང་བཞིན། ཆོས་ཀྱི་དབྱིངས་ཀྱི་གཟུགས་བརྙན་རྣམ་པར་<line/>
</page>
<page index="241" id="121B">བཏགས་པའི་ཚོགས། ནམ་མཁའི་དབྱིངས་ཆགས་པ་མེད་ཅིང་རྒྱ་ཆེ་བ་ཁྱབ་པར་བྱེད་པའི་རང་བཞིན། ཆོས་ཀྱི་དབྱིངས་རྒྱ་མཚོའི་ཀློང་མཉམ་པ་ཉིད་ཀྱི་རྗེས་སུ་སོང་ཞིང་ཤིན་ཏུ་བརྡལ་བའི་ཚོགས་<line/>
ཆོས་ཐམས་ཅད་ཀྱི་སྒོའི་ཏིང་ངེ་འཛིན་གྱི་དཀྱིལ་འཁོར་ཡང་དག་པར་འབྱུང་བས་རྒྱས་པར་འགེངས་པ། ཕྱོགས་ཐམས་ཅད་དུ་ཡང་དག་པར་ཞུགས་པའི་ཆོས་ཀྱི་དབྱིངས་ཀྱི་ལུས་ཀྱིས་ཀུན་ནས་<line/>
ཡོག་པར་བྱས་པའི་རང་བཞིན་གྱི་སྙིང་པོ་ཅན། དུས་གསུམ་གྱི་སངས་རྒྱས་འབྱུང་བའི་ཡེ་ཤེས་སྣང་བ་རྒྱ་མཚོའི་ཀློང༌། ཕྱོགས་ཐམས་ཅད་དུ་སྒོ་ཀུན་ནས་ཚུལ་རྒྱ་མཚོ་རྣམ་པར་རིག་པར་བྱ་<line/>
བས་མངོན་དུ་ཡང་དག་པར་སྟོན་པ། སངས་རྒྱས་ཐམས་ཅད་ཀྱི་སྟོབས་དང་རྣམ་པར་ཐར་བས་བྱང་ཆུབ་སེམས་དཔའི་ཡེ་ཤེས་ཀྱི་ལུས་རྒྱས་པར་འགེངས་པའི་སྙིང་པོ་ཅན། ཞིང་འབྱམས་ཀླས་པ་<line/>
ཐམས་ཅད་མ་ལུས་པར་ཆོས་ཀྱི་དབྱིངས་སུ་འཇུག་པས་རྒྱས་པར་འགེངས་པའི་ཡེ་ཤེས་དང་ལྡན་པ། སངས་རྒྱས་ཀྱི་ཡོན་ཏན་རྒྱ་མཚོ་ཐམས་ཅད་ཡོངས་སུ་གྲུབ་པར་བྱེད་པ། བསྐལ་པ་ཐམས་ཅད་<line/>
དུ་སྨོན་ལམ་རྒྱ་མཚོས་རྣམ་པར་སྣང་བར་བྱེད་པའི་འོད་ཅན། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོ་སྟོན་ཅིང་རྗོད་པའི་བྱིན་གྱི་རླབས་ལ་མཉམ་པར་བཞག་པར་གྱུར་ཏོ། །ཇི་<line/>
ལྟར་བྱང་ཆུབ་སེམས་དཔའ་ཀུན་ཏུ་བཟང་པོས་བཅོམ་ལྡན་འདས་ཀྱི་ཞབས་ཀྱི་དྲུང་དུ་བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཐམས་ཅད་དེ་བཞིན་གཤེགས་པ་རྣམ་པར་སྣང་མཛད་ཀྱི་སྐུའི་<line/>
</page>
<page index="242" id="122A">༄༅། །སྙིང་པོ་ཞེས་བྱ་བ་འདི་ལ་མཉམ་པར་བཞག་པ་དེ་བཞིན་དུ། འཇིག་རྟེན་གྱི་ཁམས་འབྱམས་ཀླས་པ་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་དབྱིངས་ཀྱི་མཐས་གཏུགས་<line/>
པ༑ ཕྱོགས་རྒྱ་མཚོ་ཐམས་ཅད་ཀྱི་ཁོངས་སུ་གཏོགས་པ། དུས་གསུམ་ཐམས་ཅད་ན་ཡོད་པའི་སངས་རྒྱས་ཀྱི་ཞིང་འབྱུང་བའི་ཁམས་ཆོས་ཀྱི་དབྱིངས་རྒྱ་ཆེན་པོས་ནོན་པའི་རིགས་སུ་གཏོགས་<line/>
པ༑ ཤིན་ཏུ་ཕྲ་ཞིང་བསྒྲིབས་པ་མེད་པ་དང༌། ཕྱོགས་རྒྱ་ཆེན་པོ་རྒྱ་མཚོ་ཐམས་ཅད་སྣང་བ་འཇིག་རྟེན་གྱི་ཁམས་རྒྱ་མཚོའི་རིས་སུ་གཏོགས་པས་རྣམ་པར་ནོན་པ། དེ་བཞིན་གཤེགས་<line/>
པའི་སྤྱན་གྱིས་རྣམ་པར་གཟིགས་པ། སངས་རྒྱས་ཀྱི་སྟོབས་ཐོགས་པ་མེད་པས་ཆུད་པ། ཆོས་ཀྱི་དབྱིངས་དང་སངས་རྒྱས་ཀྱི་སྐུ་ཐམས་ཅད་ཀྱི་གཟུགས་བརྙན་རབ་ཏུ་སྣང་བས་ཆོས་<line/>
ཀྱི་དབྱིངས་ཀྱི་རྡུལ་མ་ལུས་པ་ཀུན་ཏུ་གཏོགས་པ། ཆོས་ཀྱི་དབྱིངས་མ་ལུས་པ་ཐམས་ཅད་དུ་རྒྱས་པར་གང་བའི་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་བ་དང་མཉམ་པ་དག་<line/>
ཏུ་རྡུལ་ཕྲ་མོ་རེ་རེ་ལའང་ཞིང་འཇིག་རྟེན་གྱི་ཁམས་རྒྱ་མཚོ་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་ཞུགས་ནས་ཞིང་རེ་རེ་ཞིང་ཡང་དེ་བཞིན་གཤེགས་པ་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་<line/>
བ་སྙེད་ལ་རབ་ཏུ་ཞུགས་ཏེ། དེ་བཞིན་གཤེགས་པ་རེ་རེའི་ཞབས་ཀྱི་དྲུང་དུ་ཡང་ལུས་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ཏིང་ངེ་འཛིན་སངས་རྒྱས་ཐམས་ཅད་དེ་བཞིན་<line/>
</page>
<page index="243" id="122B">གཤེགས་པ་རྣམ་པར་སྣང་མཛད་ཀྱི་སྐུའི་སྙིང་པོ་ཞེས་བྱ་བ་འདི་ལ་མཉམ་པར་བཞག་གོ །བྱང་ཆུབ་སེམས་དཔའ་ཀུན་ཏུ་བཟང་པོས་བྱང་ཆུབ་སེམས་དཔའི་ཏིང་ངེ་འཛིན་སངས་རྒྱས་ཐམས་ཅད་དེ་<line/>
བཞིན་གཤེགས་པ་རྣམ་པར་སྣང་མཛད་ཀྱི་སྐུའི་སྙིང་པོ་ཞེས་བྱ་བ་དེ་ལ་མཉམ་པར་བཞག་པའི་རྗེས་ལ་དེའི་ཚེ་ཕྱོགས་བཅུའི་སངས་རྒྱས་ཀྱི་ཞིང་འབྱམས་ཀླས་པ་ཐམས་ཅད་ནས་དེ་བཞིན་<line/>
གཤེགས་པ་ཐམས་ཅད་ཀྱིས་ཞལ་བསྟན་ཏོ། །ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་དེ་དག་གིས་འདི་སྐད་ཅེས་ཀྱང་བཀའ་སྩལ་ཏོ། །རིགས་ཀྱི་བུ། ཁྱོད་དེ་ལྟར་བྱང་ཆུབ་སེམས་<line/>
དཔའི་ཏིང་ངེ་འཛིན་སངས་རྒྱས་ཐམས་ཅད་དེ་བཞིན་གཤེགས་པ་རྣམ་པར་སྣང་མཛད་ཀྱི་སྐུའི་སྙིང་པོ་འདི་ལ་མཉམ་པར་གཞག་པ་ལེགས་སོ། །ལེགས་སོ། །ཀྱེ་རྒྱལ་བའི་སྲས། ཁྱོད་ལ་ཕྱོག་[*PHYOGS?]<line/>
བཅུའི་དེ་བཞིན་གཤེགས་པ་འདི་དག་ཐམས་ཅད་ཀྱང་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་འདིའི་སྔོན་གྱི་སྨོན་ལམ་གྱི་བྱིན་གྱི་རླབས་དང༌། ཁྱོད་ཀྱི་སངས་རྒྱས་ཐམས་<line/>
ཅད་ཀྱི་སྨོན་ལམ་དང༌། སྤྱོད་པ་ཡོངས་སུ་དག་པའི་ཡང་མཐུས་འདི་ལྟ་སྟེ། སངས་རྒྱས་ཐམས་ཅད་ཀྱི་ཆོས་ཀྱི་འཁོར་ལོ་རབ་ཏུ་བསྐོར་བ་དང༌། དེ་བཞིན་གཤེགས་པའི་ཡེ་ཤེས་རྒྱ་མཚོ་ཐམས་ཅད་ཀྱི་<line/>
རྣམ་པར་དབྱེ་བ་དང༌། ཆོས་ཐམས་ཅད་ཀྱི་ཚུལ་གྱིས་ཕྱོགས་རྒྱ་མཚོ་མ་ལུས་པར་སྣང་བར་བྱ་བ་དང༌། སེམས་ཅན་གྱི་ཁམས་ཐམས་ཅད་ཀྱི་ཀུན་ནས་ཉོན་མོངས་པ་དང༌། རྣམ་པར་བྱང་བ་དང༌།<line/>
</page>
<page index="244" id="123A">༄༅། །ཆགས་པ་མེད་པར་འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་ཡོངས་སུ་གནོན་པ་དང༌། སངས་རྒྱས་ཀྱི་ཡུལ་ཐམས་ཅད་ལ་ཆགས་པ་མེད་པར་འཇུག་པར་<line/>
བྱ་བ་དང༌། སངས་རྒྱས་ཀྱི་འཁོར་ཐམས་ཅད་སྒོ་ཀུན་ནས་རབ་ཏུ་བརྗོད་པ་དང༌། ཆོས་ཀྱི་ཚུལ་གྱི་དཀྱིལ་འཁོར་ཐམས་ཅད་ལ་ཞུགས་པས་ཐམས་ཅད་མཁྱེན་པ་ཉིད་ཡོངས་སུ་གཟུང་བ་དང༌། ཆོས་<line/>
ཀྱི་སྣང་བ་ཐམས་ཅད་ཀྱི་ཚུལ་རྣམ་པར་བལྟ་བ་དང༌། སེམས་ཅན་གྱི་དབང་པོ་རྒྱ་མཚོ་ཐམས་ཅད་ཡོངས་སུ་ཤེས་པར་བྱ་བ་དང༌། དེ་བཞིན་གཤེགས་པ་ཐམས་ཅད་ཀྱི་གསུང་གི་ཡན་ལག་<line/>
རྒྱ་མཚོའི་དབྱངས་ཡོངས་སུ་གཟུང་བའི་ཕྱིར་བྱིན་གྱིས་རློབ་པ་མཛད་དོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ལ་<line/>
ཐམས་ཅད་མཁྱེན་པ་ཉིད་ཀྱི་སྟོབས་ལ་རབ་ཏུ་འཇུག་པའི་ཡེ་ཤེས་ཀྱང་ཉེ་བར་བསྒྲུབས་སོ། །ཆོས་ཀྱི་དབྱིངས་མཐའ་དང་དབུས་མེད་པ་ལ་རབ་ཏུ་འཇུག་པའི་ཡེ་ཤེས་ཀྱང་ཉེ་བར་བསྒྲུབས་སོ། །<line/>
དུས་གསུམ་གྱི་སངས་རྒྱས་ཀྱི་དཀྱིལ་འཁོར་ཐམས་ཅད་ཡང་དག་པར་འབྱུང་བའི་ཡེ་ཤེས་ཀྱང་ཉེ་བར་བསྒྲུབས་སོ། །འཇིག་རྟེན་གྱི་ཁམས་རྒྱ་མཚོ་ཐམས་ཅད་འཇིག་པ་དང་འདུ་བའི་ཡེ་ཤེས་<line/>
ཀྱང་ཉེ་བར་བསྒྲུབས་སོ། །ཆོས་ཀྱི་དབྱིངས་འབྱམས་ཀླས་པ་མཐའ་དང་དབུས་མེད་པའི་ཡེ་ཤེས་ཀྱང་ཉེ་བར་བསྒྲུབས་སོ། །སངས་རྒྱས་ཀྱི་རྣམ་པར་ཐར་པ་ཟབ་མོ་ཐ་མི་དད་པ་དང༌། ཏིང་ངེ་འཛིན་<line/>
</page>
<page index="245" id="123B">ཐམས་ཅད་ལ་རྣམ་པར་གནས་པའི་ཡེ་ཤེས་ཀྱང་ཉེ་བར་བསྒྲུབས་སོ། །བྱང་ཆུབ་སེམས་དཔའ་ཐམས་ཅད་ཀྱི་དབང་པོ་རྒྱ་མཚོ་ལ་རབ་ཏུ་འཇུག་པའི་ཡེ་ཤེས་ཀྱང་ཉེ་བར་བསྒྲུབས་སོ། །སེམས་ཅན་<line/>
ཐམས་ཅད་ཀྱི་སྐད་རྒྱ་མཚོ་དང༌། ཆོས་ཀྱི་འཁོར་ལོའི་ངེས་པའི་ཚིག་གི་ཡེ་ཤེས་ཀྱང་ཉེ་བར་བསྒྲུབས་སོ། །འཇིག་རྟེན་གྱི་ཁམས་མང་པོ་ཐམས་ཅད་ཀྱི་རྗེས་སུ་སོང་ཞིང་ཆོས་ཀྱི་དབྱིངས་ཐམས་<line/>
ཅད་དུ་ལུས་ཡང་དག་པར་གཞོལ་བའི་ཡེ་ཤེས་ཀྱང་ཉེ་བར་བསྒྲུབས་སོ། །སངས་རྒྱས་ཀྱི་གསུང་གི་ཡན་ལག་དང་སྒྲ་དབྱངས་ཀྱང་ཉེ་བར་བསྒྲུབས་སོ། །ཇི་ལྟར་འཇིག་རྟེན་གྱི་ཁམས་འདིའི་བཅོམ་<line/>
ལྡན་འདས་ཀྱི་ཞབས་ཀྱི་དྲུང་ན་འདུག་པ་ལ་ཉེ་བར་བསྒྲུབས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་རྒྱས་པར་བཀང་སྟེ། འཇིག་རྟེན་གྱི་ཁམས་རྒྱ་མཚོ་དག་དང་རྡུལ་ཤིན་ཏུ་ཕྲ་བའི་ཁོངས་<line/>
ན་ལུས་འཁོད་པ་ཐམས་ཅད་ལ་ཡང་ཉེ་བར་བསྒྲུབས་སོ། །དེ་ཅིའི་ཕྱིར་ཞེ་ན། དེ་ནི། འདི་ལྟར་ཏིང་ངེ་འཛིན་དེ་ཉིད་ཀྱི་ཆོས་ཉིད་ཐོབ་པའི་ཕྱིར་རོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་<line/>
སྤྲུལ་པའི་སངས་རྒྱས་བཅོམ་ལྡན་འདས་དེ་དག་གིས་ཕྱག་གཡས་པ་མཚན་དང་དཔེ་བྱད་བཟང་པོས་རྣམ་པར་མཛེས་པར་བརྒྱན་པ། འོད་ཟེར་གྱི་དྲ་བའི་མེ་ཏོག་སྣ་ཚོགས་ཤིན་ཏུ་རྒྱས་པ། འོད་ཀྱི་<line/>
དཀྱིལ་འཁོར་རྣམ་པར་དག་པའི་སྤྲིན་འགྱེད་པ། རིན་པོ་ཆེ་འོད་འཕྲོ་བ་ཐམས་ཅད་ཀྱི་སྤྲིན་གྱིས་རྣམ་པར་གསལ་བར་གྱུར་པ། ཕྱོགས་ཐམས་ཅད་དུ་སྤོས་འོད་འཕྲོ་བའི་སྤྲིན་གྱི་འོད་ཀྱིས་རྣམ་པར་སྣང་<line/>
</page>
<page index="246" id="124A">༄༅། །པ༑ སངས་རྒྱས་ཐམས་ཅད་ཀྱི་གསུང་གི་ཡན་ལག་གི་དཀྱིལ་འཁོར་གྱི་རྗེས་སུ་སྒྲ་འབྱིན་པ། སངས་རྒྱས་ཐམས་ཅད་ཀྱི་རྣམ་པར་འཕྲུལ་པ་དང༌། ཁྱུ་མཆོག་གི་མཐུ་<line/>
ཕྱུང་བ་ཡང་དག་པར་སྟོན་པ། བྱང་ཆུབ་སེམས་དཔའ་འདས་པ་དང༌། མ་འོངས་པ་དང༌། ད་ལྟར་བྱུང་བ་རྣམས་ཀྱི་ཀུན་ཏུ་བཟང་པོའི་སྨོན་ལམ་གྱི་དཀྱིལ་འཁོར་རབ་ཏུ་སྣང་བ་རྣམ་པར་སྟོན་པ།<line/>
དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོའི་སྣང་བ་ཡང་དག་པར་སྟོན་པ། དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་གཟུགས་བརྙན་འབྱུང་བ་རྣམས་བརྐྱངས་ཏེ། བྱང་<line/>
ཆུབ་སེམས་དཔའ་ཀུན་ཏུ་བཟང་པོའི་སྤྱི་བོར་བཞག་གོ །འདིར་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་རྒྱ་མཚོ་ཐམས་ཅད་དང་རྡུལ་ཤིན་ཏུ་ཕྲ་བའི་ཁོངས་ན་ཡོད་པ་ཐམས་ཅད་དུ་ཡང་<line/>
དེ་བཞིན་གཤེགས་པའི་ཞབས་ཀྱི་དྲུང་དག་ཏུ་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱི་བོ་ལ་ཕྱག་རྒྱ་མཚོའི་སྤྲིན་རྣམས་རབ་ཏུ་བཞག་གོ། བྱང་ཆུབ་སེམས་དཔའ་ཀུན་ཏུ་བཟང་པོ་ལ་སངས་<line/>
རྒྱས་བཅོམ་ལྡན་འདས་དེ་དག་གིས་རེག་མ་ཐག་ཏུ་དེ་ནས་དེའི་མོད་ལ་ཏིང་ངེ་འཛིན་དེ་ལས་ལྡང་བའི་སྒོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུས་གསུམ་ཐམས་ཅད་<line/>
དུ་སེམས་ཀྱི་སྐད་ཅིག་རེ་རེ་ལ་ཏིང་ངེ་འཛིན་ལས་ལྡང་བའི་ཡེ་ཤེས་མ་འདྲེས་པ་ལ་མཁས་པ་དང༌། ཏིང་ངེ་འཛིན་ལས་ལྡང་བའི་བྱིན་གྱི་རླབས་ཀྱི་སྒོ་ཆོས་ཀྱི་དབྱིངས་དང༌། དུས་གསུམ་དུ་མཉམ་<line/>
</page>
<page index="247" id="124B">པའི་རྡུལ་ཐམས་ཅད་ཀྱི་སྒོ་དང༌། སངས་རྒྱས་ཀྱི་ཞིང་འདས་པ་དང༌། མ་འོངས་པ་དང༌། ད་ལྟར་བྱུང་བ་ཐམས་ཅད་ཀྱི་སྒོ་དང༌། སེམས་ཅན་མ་ལུས་པའི་གནས་ཐམས་ཅད་དང་མཉམ་ཞིང་སེམས་<line/>
ཅན་ཐམས་ཅད་ཀྱི་སེམས་རྒྱ་མཚོ་ལ་འཇུག་པའི་སྒོ་དང༌། སེམས་ཅན་ཐམས་ཅད་ཀྱི་ལུས་དང་མིང་གི་འཁོར་ལོ་ལས་ལྡང་བའི་སྒོ་དང༌། ཕྱོགས་མཚམས་ཐམས་ཅད་དུ་ཆོས་ཀྱི་དབྱིངས་རྣམ་པར་<line/>
འབྱེད་པའི་སྒོ་དང༌། རྡུལ་ཤིན་ཏུ་ཕྲ་བ་ཐམས་ཅད་དུ་སངས་རྒྱས་ཀྱི་སྐུའི་སྤྲིན་མཐའ་དང་དབུས་མེད་པར་འབྱམས་ཀླས་པའི་སྒོ་དང༌། ཆོས་ཀྱི་ཚུལ་རྒྱ་མཚོ་ཐམས་ཅད་རབ་ཏུ་བསྟན་པའི་སྒོ་དག་<line/>
ནས་ལངས་པར་གྱུར་ཏེ། བྱང་ཆུབ་སེམས་དཔའ་ཀུན་ཏུ་བཟང་པོ་ཏིང་ངེ་འཛིན་ལས་ལངས་མ་ཐག་ཏུ་དེའི་ཚེ་བྱང་ཆུབ་སེམས་དཔའ་དེ་དག་ཀྱང་སོ་སོར་རེ་ཞིང་ཏིང་ངེ་འཛིན་རྒྱ་མཚོའི་སྤྲིན་འཇིག་རྟེན་<line/>
གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་ཞུགས་པར་གྱུར་ཏོ། །གཟུངས་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །<line/>
ཆོས་ཀྱི་ཚུལ་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །སོ་སོ་ཡང་དག་པར་རིག་པའི་ཚུལ་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་<line/>
རྡུལ་ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །སྤྱོད་པ་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །ཆོས་ཀྱི་དབྱིངས་ཀྱི་<line/>
</page>
<page index="248" id="125A">༄༅། །ཕྱོགས་སུ་རྣམ་པར་སྣང་ཞིང་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་སྣང་བའི་ཡོན་ཏན་གྱི་སྙིང་པོ་ཅན་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་<line/>
རྡུལ་ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །དེ་བཞིན་གཤེགས་པའི་སྟོབས་དང༌། ཡེ་ཤེས་མ་འདྲེས་པའི་ཚུལ་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་<line/>
ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །དེ་བཞིན་གཤེགས་པ་ཐམས་ཅད་ཀྱི་བ་སྤུའི་རྩེ་མོ་ཐམས་ཅད་ལ་ཞིང་གཞན་དང་གཞན་རྒྱ་མཚོའི་སྤྲིན་འཇིག་རྟེན་ཁམས་རྒྱ་<line/>
མཚོའི་རྡུལ་ཤིན་ཏུ་ཕྲ་བ་སྙེད་ལ་ཡང་རབ་ཏུ་ཞུགས་པར་གྱུར་ཏོ། །བྱང་ཆུབ་སེམས་དཔའ་རེ་རེ་ཞིང་དགའ་ལྡན་གྱི་གནས་ནས་འཕོ་བ་དང༌། འབྱུང་བ་དང༌། བྱང་ཆུབ་ཏུ་རྣམ་པར་འཚང་<line/>
རྒྱ་བ་དང༌། མྱ་ངན་ལས་འདས་པ་བསྟན་པ་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ལའང་རབ་ཏུ་ཞུགས་པར་གྱུར་ཏོ། །འདིར་ཇི་ལྟ་བ་དེ་བཞིན་དུ་འཇིག་<line/>
རྟེན་གྱི་ཁམས་རྒྱ་མཚོ་ཐམས་ཅད་ན་ཡང་དེ་བཞིན་གཤེགས་པ་ཐམས་ཅད་ཀྱི་འཁོར་རྒྱ་མཚོ་རྣམས་དང་རྡུལ་ཤིན་ཏུ་ཕྲ་བ་ཐམས་ཅད་ཀྱི་ཁོངས་ན་ཡོད་པ་ཀུན་ཏུ་ཡང་བྱང་ཆུབ་སེམས་<line/>
དཔའ་རྒྱ་མཚོ་རྣམས་རབ་ཏུ་ཞུགས་པར་གྱུར་ཏེ། སངས་རྒྱས་ཀྱི་མཐུ་དང༌། བྱང་ཆུབ་སེམས་དཔའ་ཀུན་ཏུ་བཟང་པོའི་ཏིང་ངེ་འཛིན་གྱི་ཆོས་ཉིད་རབ་ཏུ་ཐོབ་པས་ཕྱོགས་བཅུའི་འཇིག་རྟེན་<line/>
</page>
<page index="249" id="125B">གྱི་ཁམས་རྒྱ་མཚོ་ཐམས་ཅད་མ་ལུས་པར་བག་ལངས་པ་ཙམ་དུ་གཡོས་ཏེ། རིན་པོ་ཆེ་ཐམས་ཅད་ཀྱིས་རབ་ཏུ་བརྒྱན་པར་གནས་ཤིང༌། ཆོས་རྒྱ་མཚོ་ཐམས་ཅད་ཀྱི་སྒྲ་ཡང་ཤིན་ཏུ་གྲག་པར་<line/>
གྱུར་ཏེ༑ དེ་བཞིན་གཤེགས་པའི་འཁོར་གྱི་དཀྱིལ་འཁོར་རྒྱ་མཚོ་ཐམས་ཅད་དུ་ཡང་ནོར་བུའི་རྒྱལ་པོ་ཆེན་པོ་བཅུའི་སྤྲིན་གྱི་ཆར་མངོན་པར་བབ་པར་གྱུར་ཏེ། བཅུ་གང་ཞེ་ན། འདི་ལྟ་སྟེ།<line/>
ནོར་བུའི་རྒྱལ་པོ་མཚན་དང་ལྡན་པའི་གསེར་དཔལ་གྱི་རྒྱལ་མཚན་གྱི་དཔལ་གྱི་སྤྲིན་ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་འོད་ཀྱིས་རྣམ་པར་གསལ་བར་བྱེད་པའི་སྤྲིན་གྱི་<line/>
ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་ཕྱོགས་བཅུར་རིན་པོ་ཆེའི་འཁོར་ལོ་རབ་ཏུ་འགྲེམ་པའི་སྤྲིན་གྱི་ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་བྱང་ཆུབ་སེམས་དཔའི་<line/>
གཟུགས་བརྙན་རིན་པོ་ཆེའི་སྙིང་པོའི་སྤྲིན་གྱི་ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་སངས་རྒྱ་ཐམས་ཅད་ཀྱི་མཚན་གྱི་འཁོར་ལོ་རབ་ཏུ་སྒྲོག་པའི་སྤྲིན་གྱི་ཆར་མངོན་པར་བབ་<line/>
བོ༑ ༑འདི་ལྟ་སྟེ། ནོར་བུའི་རྒྱལ་པོ་ཞིང་རྣམ་པར་སྣང་བར་བྱེད་ཅིང་སྙིང་པོ་བྱང་ཆུབ་ཏུ་དཔལ་རབ་ཏུ་འབར་བའི་སྤྲིན་གྱི་ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་ཕྱོགས་བཅུར་སྣང་བའི་<line/>
སྤྲུལ་པ་འགྱེད་པའི་སྤྲིན་གྱི་ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པ་བྱང་ཆུབ་སེམས་དཔའ་ཐམས་ཅད་ཀྱི་ཡོན་ཏན་གྱི་འཁོར་ལོ་དང་མཐུ་རབ་ཏུ་གྲག་པར་བྱེད་པའི་སྤྲིན་གྱི་ཆར་<line/>
</page>
<page index="250" id="126A">༄༅། །མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་ཉི་མའི་དཔལ་གྱི་གཟི་བརྗིད་ཀྱི་སྤྲིན་གྱི་ཆར་མངོན་པར་བབ་བོ། །འདི་ལྟ་སྟེ། ནོར་བུའི་རྒྱལ་པོ་རོལ་མོའི་སྒྲ་ཡིད་<line/>
དུ་འོང་བས་ཕྱོགས་ཐམས་ཅད་ཁྱབ་པར་བྱེད་པའི་སྤྲིན་གྱི་ཆར་མངོན་པར་བབ་སྟེ། ནོར་བུའི་རྒྱལ་པོའི་སྤྲིན་གྱི་ཆར་བཅུ་པོ་འདི་དག་མངོན་པར་བབ་པར་གྱུར་ཏོ། །དེ་བཞིན་གཤེགས་པ་ཐམས་<line/>
ཅད་ཀྱི་བ་སྤུའི་སྒོ་ཐམས་ཅད་དང༌། འོད་ཟེར་གྱི་སྒོ་ཐམས་ཅད་ནས་ཀྱང་ཚིགས་སུ་བཅད་པ་འདི་དག་བྱུང་བར་གྱུར་ཏོ། །ཞིང་རྣམས་འབྱམས་ཀླས་ཀུན་ན་ཀུན་ཏུ་བཟང་པོ་དེ། །པདྨོ་ཡིད་དུ་འོང་<line/>
ལ་རབ་ཏུ་འདུག་པ་མཐོང༌། །ཀུན་ཏུ་རྣམ་འཕྲུལ་རྣམ་པ་འདི་འདྲ་སྟོན་བྱེད་པ། །ཏིང་འཛིན་ཡུལ་ལ་འཇུག་པ་མཐའ་དང་དབུས་མེད་དོ། །ལུས་རྣམས་ཐམས་ཅད་ནས་ཀྱང་ཀུན་ཏུ་བཟང་པོ་དེ། །<line/>
སྤྲུལ་པ་རབ་ཏུ་འགྱེད་ཅིང་ཆོས་དབྱིངས་རྟག་པར་འགེངས། །ཏིང་འཛིན་ཀུན་གྱི་ཚུལ་དང་མིང་དང་རྣམ་འཕྲུལ་བ། །ཐམས་ཅད་དབྱངས་ཀྱིས་ཆགས་པ་བྱེད་པར་རྒྱ་ཆེ་སྒྲོག། ཏིང་འཛིན་ཐམས་<line/>
ཅད་གཞན་དང་གཞན་གྱི་རྣམ་འཕྲུལ་གྱིས། །དེ་བཞིན་གཤེགས་པ་ཐམས་ཅད་ཞབས་ཀྱི་དྲུང་དག་ཏུ། །རྒྱལ་བ་ཀུན་གྱི་སྤྱོད་ཡུལ་ཡངས་པ་གང་བྱས་ཏེ། །ཞིང་རྣམས་ཀུན་ཏུ་རྣམ་པར་འཕྲུལ་<line/>
བ་མང་པོ་སྟོན། །ཞིང་ཀུན་རྒྱལ་བ་ཀུན་གྱི་ཞབས་དྲུང་ཇི་བཞིན་དུ། །དེ་ལྟར་ཞིང་ཀུན་ཤིན་ཏུ་ཕྲ་བའི་རྡུལ་ཕྲན་ལ། །ཏིང་འཛིན་རྣམ་པར་འཕྲུལ་པ་ཐམས་ཅད་མ་ལུས་སྟོན། །རྣམ་པར་སྣང་<line/>
</page>
<page index="251" id="126B">མཛད་སྨོན་ལམ་དབྱིངས་ལ་རབ་ཏུ་ཞུགས། །ཀུན་ཏུ་བཟང་པོའི་ལུས་ནི་ནམ་མཁའི་མཚན་ཉིད་དོ། །ཐམས་ཅད་ཞིང་ལ་མི་གནས་དེ་བཞིན་ཉིད་ལ་གནས། །ལུས་ཀྱི་སྤྲིན་ནི་འགྲོ་བ་ཀུན་དང་མཉམ་<line/>
པར་ཀུན་བཀྱེ་ཞིང༌། །སེམས་ཅན་ཀུན་ལ་བསམ་པ་བཞིན་དུ་དེ་དག་སྟོན། །སངས་རྒྱས་སྐུ་རྣམས་ཀུན་ལ་ཞིང་རྣམས་གང་ཡོད་པ། །མཐའ་དང་དབུས་མེད་ཀུན་ལ་རབ་ཏུ་ཞུགས་པ་རྣམས། །ཀུན་<line/>
ཏུ་བཟང་པོའི་སྨོན་ལམ་གནས་པ་དག་ལ་བསྟན། །རྣམ་པར་འཕྲུལ་པ་འདི་འདྲ་དམ་པ་ཚད་ཀྱང་མེད། །འཁོར་རྣམས་རྒྱ་མཚོ་རྡུལ་བྲལ་མཐའ་དང་དབུས་མེད་པ། །ཚད་མེད་ཐམས་ཅད་ལུས་<line/>
ཀྱི་ནང་དུ་ཀུན་ཆུབ་ཅིང༌། །དབྱངས་ལ་ཞིང་མང་དྲ་བར་རྣམ་འཚང་རྒྱ་བསྟོད། །སྐད་ཅིག་སེམས་ལ་བསྐལ་པ་མང་པོ་དེ་བཞིན་སྟོན། །ཞིང་རྣམས་ཐམས་ཅད་འབྱམས་ཀླས་པ་ན་རྣམ་གྲགས་ཤིང༌། །<line/>
རྣམ་པར་འཕྲུལ་པ་དམ་པ་བསྟན་པར་རབ་ཏུ་སྣང༌། །ཕྱོགས་རྣམས་ཀུན་གྱི་ཞིང་གི་དབྱིངས་རྣམས་མ་ལུས་སྤྱོད། །ཀུན་ཏུ་བཟང་པོ་དེ་ལ་རྣམ་ལྟ་ཀུན་ཀྱང་མཐོང༌། །རྒྱལ་བ་ཀུན་གྱི་ཡོན་ཏན་ཡེ་ཤེས་<line/>
སྟོབས་ལ་ཞུགས། །ཏིང་འཛིན་ས་ནི་ཚུལ་རྣམས་ཀུན་གྱིས་རབ་ཏུ་མནན། །ཆོས་རྣམས་འབྱམས་ཀླས་གཞན་དང་གཞན་ལ་རབ་ཏུ་ཞུགས། །རང་གི་བྱང་ཆུབ་སྤྱོད་པ་སྔོན་ཆད་སྤྱད་པ་སྟོན། །དེ་ལྟར་<line/>
ཞིང་རྣམས་ཀུན་ཏུ་བསམ་ཡས་རྣམ་འཕྲུལ་བ། །ཕྱོགས་རྣམས་རྒྱ་ཆེ་ཀུན་ཏུ་བཀང་སྟེ་རབ་ཏུ་བསྟན། །ཏིང་ངེ་འཛིན་རྣམས་འཇུག་པ་རབ་ཏུ་བསྟན་པའི་ཕྱིར། །རྒྱལ་བའི་འོད་ཟེར་སྤྲིན་ལས་ཡོན་<line/>
</page>
<page index="252" id="127A">༄༅། །ཏན་ལེགས་སྒྲ་འབྱུང༌། །དེ་ནས་བྱང་ཆུབ་སེམས་དཔའི་འཁོར་ཡོད་པ་ཐམས་ཅད་སངས་རྒྱས་ཀྱི་མཐུས་ཐལ་མོ་སྦྱར་ཏེ་བྱང་ཆུབ་སེམས་དཔའ་ཀུན་ཏུ་བཟང་པོ་ལ་ལྟ་<line/>
ཞིང་དབྱངས་ཀྱི་ང་རོག་ཅིག་ཏུ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བ་ཐམས་ཅད་ཆོས་ལས་སྐྱེས་པ་སྟེ། །སྨོན་ལམ་ཀུན་གྱིས་སངས་རྒྱས་རབ་ཏུ་འབྱུང༌། །དེ་བཞིན་ཉིད་མཉམ་<line/>
ནམ་མཁའི་སྙིང་པོ་སྟེ། །ཆོས་ཀྱི་སྐུ་ཡིས་རྣམ་པར་རབ་ཏུ་མཛེས། །ཞིང་རྣམས་འབྱམས་ཀླས་ཀུན་ལ་བཞུགས་མེད་ཀྱང༌། །ཀུན་ཏུ་བཟང་པོའི་འཁོར་རྣམས་ཀུན་ན་སྣང༌། །ཕྱོགས་བཅུ་<line/>
ཀུན་ཏུ་ཡོན་ཏན་གྲགས་པས་ཁྱབ། །ཡེ་ཤེས་རྒྱ་མཚོ་རབ་ཏུ་སྣང་བ་མངའ། །རྒྱལ་བ་ཐམས་ཅད་སྐུ་ཐོབ་ཕྱིར་སྤྱོད་པ། །ཕྱོགས་བཅུའི་ཡོན་ཏན་རྒྱ་མཚོ་ཡོད་པ་རྣམས། །རྡུལ་སྦུབས་ཀུན་<line/>
ཏུ་དེ་དག་ཆུད་བྱས་ཤིང༌། །ཞིང་རྣམས་ཀུན་ཏུ་རྣམ་པར་རབ་ཏུ་མཛེས། །ཞིང་རྣམས་ཀུན་གྱི་རྒྱལ་བའི་ཞབས་དྲུང་ན། །རྒྱལ་སྲས་ཏིང་ངེ་འཛིན་དང་སྤྱད་པ་དང༌། །ཆོས་རྣམས་ཀུན་ལ་སྤྱོད་<line/>
ཅིང་གནས་པ་རྣམས། །རྡུལ་དང་མཉམ་པའི་བསྐལ་པར་ཀུན་ཀྱང་སྣང༌། །ཆོས་ཀྱི་དབྱིངས་རྣམས་ལུས་ཀྱིས་ཁྱབ་བྱས་ཤིང༌། །ཞིང་རྣམས་འབྱམས་ཀླས་ཀུན་ལ་ཤིན་ཏུ་བཞུགས། །<line/>
སེམས་ཅན་རྒྱ་མཚོའི་དོན་དུ་དེ་སྤྱོད་ཅིང༌། །རྡུལ་ཕྲན་ཀུན་ལ་ཆོས་ཀྱི་དབྱིངས་སུ་ཞུགས། །ཆོས་ཀྱི་དབྱིངས་ལ་དེ་ལྟར་ཞུགས་ནས་ཀྱང༌། །རྡུལ་ཕྲན་ཀུན་ལ་མི་ཟད་ཐ་མི་དད། །ནམ་མཁའི་<line/>
</page>
<page index="253" id="127B">དབྱིངས་ནི་ལུས་ཀྱིས་གང་བྱས་ཤིང༌། །རྒྱལ་བའི་ཆོས་རྣམས་ཡངས་པ་རབ་ཏུ་སྟོན། །ཡོན་ཏན་རྒྱ་མཚོ་འོད་ཀུན་གཞལ་དུ་མེད། །རྣམ་ཡངས་སྟོབས་ཆེན་འོད་ཟེར་ཡོན་ཏན་སྤྲིན། །འགྲོ་བ་རྒྱ་<line/>
མཚོའི་དོན་དུ་སྤྱོད་བྱེད་ཅིང༌། །རྒྱལ་བའི་སྤྱོད་ལམ་གཞལ་དུ་མེད་པ་སྟོན། །གང་གི་དོན་དུ་བསྐལ་པ་རྒྱ་མཚོ་དག །མཐའ་ཡས་པར་ནི་བཟང་པོའི་སྤྱོད་སྤྱད་པ། །དེ་དག་ཆོས་ཀྱི་དབྱིངས་རྣམས་<line/>
གང་བྱས་ནས། །ཐམས་ཅད་ཆོས་ཀྱི་སྤྲིན་ལས་རབ་ཏུ་བརྗོད། །ཞིང་རྣམས་ཇི་ལྟར་འབྱུང་བར་འགྱུར་བ་དང༌། །སྟོབས་བཅུ་རྣམས་ཀྱང་ཇི་ལྟར་འབྱུང་འགྱུར་དང༌། །སེམས་ཅན་རྒྱ་མཚོ་ཇི་ལྟར་<line/>
འབྱུང་འགྱུར་བ། །སེམས་ཅན་རྣམས་ལ་སྒྲ་དབྱངས་གཏོང་ཞིང་སྟོན། །འཁོར་རྣམས་ཡངས་པ་འདི་དག་ཐམས་ཅད་ཀྱང༌། །ཀུན་ཏུ་གཟང་པོ་ཁྱོད་ལ་མངོན་སུམ་གནས། །སངས་རྒྱས་ཀུན་གྱིས་<line/>
གནང་བར་གྱུར་པ་ཡི། །ཆོས་ཀྱི་འཁོར་ལོ་དེ་རིང་ཁྱོད་ཀྱིས་བསྐོར། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། ཀུན་ཏུ་བཟང་པོའི་ཏིང་ངེ་འཛིན་དང༌། རྣམ་པར་<line/>
འཕྲུལ་པ་རབ་ཏུ་འབྱུང་བ་ཞེས་བྱ་སྟེ། ལེའུ་གསུམ་པའོ།། །།དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་སངས་རྒྱས་ཀྱི་བྱིན་གྱི་རླབས་ཀྱིས་འཇིག་རྟེན་གྱི་ཁམས་ཐམས་<line/>
ཅད་ལ་རྣམ་པར་བལྟས། སེམས་ཅན་གྱི་ཁམས་རྒྱ་མཚོ་ལ་རྣམ་པར་ལྟས། ཆོས་ཀྱི་དབྱིངས་རྒྱ་མཚོ་ལ་རྣམ་པར་བལྟས། སེམས་ཅན་གྱི་ཁམས་རྒྱ་མཚོ་ལ་རྣམ་པར་བལྟས།<line/>
</page>
<page index="254" id="128A">༄༅། །སེམས་ཅན་ཐམས་ཅད་ཀྱི་བསམ་པ་དང་དབང་པོ་རྒྱ་མཚོ་ལ་རྣམ་པར་བལྟས། སངས་རྒྱས་ཐམས་ཅད་ཀྱི་ཆོས་ཀྱི་རྒྱ་མཚོ་ལ་རྣམ་པར་བལྟས། དུས་རྒྱ་<line/>
མཚོ་ལ་རྣམ་པར་བལྟས། སངས་རྒྱས་ཐམས་ཅད་ཀྱི་ཡང་དག་པར་འབྱུང་བའི་སྨོན་ལམ་རྒྱ་མཚོ་ལ་རྣམ་པར་བལྟས། སངས་རྒྱས་ཐམས་ཅད་ཀྱི་རྣམ་པར་འཕྲུལ་པ་རྒྱ་མཚོ་ལ་རྣམ་པར་<line/>
བལྟས་ནས་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་ཡོད་པ་ཐམས་ཅད་ལ་སྨྲས་པ། ཀྱེ་རྒྱལ་བའི་སྲས་དག །སངས་རྒྱས་བཅོམ་ལྡན་འདས་རྣམས་ཀྱི་འཇིག་རྟེན་གྱི་ཁམས་ཐམས་<line/>
ཅད་འདུ་ཞིང་འཇིག་པ་ཡོངས་སུ་དག་པ་འབྱུང་བའི་ཡེ་ཤེས་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སེམས་ཅན་ཐམས་ཅད་ཀྱི་ལས་འབྱུང་བ་རྒྱ་མཚོ་མཁྱེན་<line/>
པ་ནི༑ བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་ཆོས་ཀྱི་དབྱིངས་ཀྱི་ཚུལ་རྒྱ་མཚོ་ཐམས་ཅད་ལ་རྣམ་པར་གནས་པའི་ཡེ་ཤེས་ནི། བསམ་གྱིས་མི་ཁྱབ་བོ། །སངས་<line/>
རྒྱས་བཅོམ་ལྡན་འདས་རྣམས་ཀྱི་དེ་བཞིན་གཤེགས་པ་རྒྱ་མཚོ་ཐམས་ཅད་མཐའ་དང་དབུས་མེད་པར་བསྟན་པའི་ཡེ་ཤེས་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་<line/>
རྣམས་ཀྱི་སེམས་ཅན་ཐམས་ཅད་ཀྱི་ལས་རྒྱ་མཚོ་རྣམ་པར་དགོད་པའི་ཡེ་ཤེས་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་བསམ་པ་དང༌། དད་པ་དང༌། དབང་<line/>
</page>
<page index="255" id="128B">པོ་རྒྱ་མཚོ་ལ་འཇུག་པའི་ཡེ་ཤེས་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་ཐུགས་ཀྱི་སྐད་ཅིག་གཅིག་ལ་དུས་ཐམས་ཅད་ཀྱི་མཉམ་པ་ཉིད་ཐུགས་སུ་ཆུད་པའི་ཡེ་<line/>
ཤེས་ནི༑ བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་དེ་བཞིན་གཤེགས་པ་ཐམས་ཅད་ཀྱི་རྣམ་པར་འཕྲུལ་པ་རྒྱ་མཚོ་ཡང་དག་པར་བསྟན་པའི་ཡེ་ཤེས་ནི། བསམ་<line/>
གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་ཆོས་ཀྱི་འཁོར་ལོ་རབ་ཏུ་བསྐོར་བའི་ཡེ་ཤེས་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་རྣམ་པར་དགོད་<line/>
པ་རབ་ཏུ་བསྟན་པ་རྒྱ་མཚོ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་སྐུ་རབ་ཏུ་བསྟན་པ་ཡོངས་སུ་དག་པ་ནི། བསམ་གྱིས་མི་ཁྱབ་བོ། །སངས་<line/>
རྒྱས་བཅོམ་ལྡན་འདས་རྣམས་ཀྱི་ཡོན་ཏན་རྒྱ་མཚོ་མཐའ་དང་དབུས་མེད་པས་རྣམ་པར་སྣང་བ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་མཚན་དང་དཔེ་བྱད་བཟང་<line/>
པོ་ཡོངས་སུ་དག་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་འོད་ཀྱི་དཀྱིལ་འཁོར་ཡོངས་སུ་དག་པ་མཐའ་ཡས་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་<line/>
ལྡན་འདས་རྣམས་ཀྱི་འོད་ཟེར་རྒྱ་མཚོ་ཁ་དོག་སྣ་ཚོགས་ཀྱི་སྤྲིན་རབ་ཏུ་འགྱེད་པ་མཛད་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་དཔལ་རིན་པོ་<line/>
</page>
<page index="256" id="129A">༄༅། །ཆེའི་འོད་འཕྲོ་བ་རྒྱ་མཚོ་རྣམ་པར་རྒྱུ་བ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་གསུང་དང་དབྱངས་རྒྱ་མཚོ་རབ་ཏུ་འགྲུབ་<line/>
པ་ནི༑ བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་ཆོ་འཕྲུལ་རྣམ་པ་གསུམ་ཡོངས་སུ་བསྟན་པས་སེམས་ཅན་རྒྱ་མཚོ་ཡོངས་སུ་སྨིན་པར་མཛད་པ་དང༌། འདུལ་བ་<line/>
མཛད་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་འདུལ་བ་རྒྱ་མཚོ་ཐམས་ཅད་ལ་བརྩོན་པ་དོན་ཡོད་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་<line/>
འདས་རྣམས་ཀྱི་སངས་རྒྱས་ཀྱི་ས་ལ་རབ་ཏུ་བཞུགས་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་དེ་བཞིན་གཤེགས་པའི་ཡུལ་ལ་འཇུག་པ་ནི། བསམ་གྱིས་མི་<line/>
ཁྱབ་བོ༑ ༑སངས་རྒྱས་བཅོམ་ལྡན་འདས་རྣམས་ཀྱི་བྱིན་གྱི་རླབས་ཀྱི་མཐུ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཡེ་ཤེས་ཀྱི་སྤྱོད་ཡུལ་རྣམ་པར་<line/>
རྒྱུ་བ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སྟོབས་ལ་ཐུབ་པ་མེད་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་མི་བསྙེངས་པ་<line/>
ཟིལ་གྱིས་མི་ནོན་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཏིང་ངེ་འཛིན་ལ་ཐ་མི་དད་པར་སྤྱོད་པ་ནི། བསམ་གྱིས་མི་ཁྱབ་བོ། །སངས་རྒྱས་<line/>
</page>
<page index="257" id="129B">བཅོམ་ལྡན་འདས་རྣམས་ཀྱི་དེ་བཞིན་གཤེགས་པའི་རྫུ་འཕྲུལ་དང་རྣམ་པར་འཕྲུལ་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་མངའ་བ་ཆེན་པོའི་ཡེ་ཤེས་རྣམ་པར་<line/>
དག་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཆོས་མི་འཕྲོག་པ་ནི། བསམ་གྱིས་མི་ཁྱབ་སྟེ། དེ་དག་ཐམས་ཅད་སངས་རྒྱས་ཀྱི་མཐུ་དང༌། དེ་བཞིན་<line/>
གཤེགས་པའི་བྱིན་གྱི་རླབས་ཀྱིས་བྱིན་དུ་བརླབས་པས་སེམས་ཅན་ཐམས་ཅད་སངས་རྒྱས་ཀྱི་ཡེ་ཤེས་རྒྱ་མཚོ་ལ་གཟུད་པ་དང༌། བྱང་ཆུབ་སེམས་དཔའ་ཐམས་ཅད་དེ་བཞིན་གཤེགས་པའི་<line/>
ཡོན་ཏན་རྒྱ་མཚོ་ལ་རབ་ཏུ་འགོད་པ་དང༌། འཇིག་རྟེན་གྱི་ཁམས་རྒྱ་མཚོ་ཐམས་ཅད་སངས་རྒྱས་ཀྱི་རྣམ་པར་འཕྲུལ་པ་ཐམས་ཅད་ཀྱིས་རྣམ་པར་བརྒྱན་པ་དང༌། བསྐལ་པ་རྒྱ་མཚོ་ཐམས་ཅད་དུ་དེ་<line/>
བཞིན་གཤེགས་པའི་གདུང་རྗེས་སུ་བསབ་པ་དང༌། འཇིག་རྟེན་གྱི་ཁམས་རྒྱ་མཚོ་ཐམས་ཅད་དུ་ཆོས་ཀྱི་རང་བཞིན་གྱི་དཀྱིལ་འཁོར་རབ་ཏུ་བརྗོད་པ་དང༌། སེམས་ཅན་ཐམས་ཅད་ཀྱི་དད་པ་རྒྱ་<line/>
མཚོ་ཐ་དད་པ་ཇི་ལྟ་བ་བཞིན་དུ་རབ་ཏུ་བསྟན་པ་དང༌། སེམས་ཅན་ཐམས་ཅད་ཀྱི་དབང་པོ་རྒྱ་མཚོ་ལ་སངས་རྒྱས་ཀྱི་ཆོས་ཀྱི་ཚུལ་ཀུན་ཏུ་སྣང་བ་ཡང་དག་པར་བསྐྱེད་པ་དང༌། སེམས་ཅན་ཐམས་<line/>
ཅད་ཀྱི་བསམ་པ་རྒྱ་མཚོའི་སྒྲིབ་པའི་རི་ཐམས་ཅད་རྣམ་པར་གཞོམ་པ་དང༌། སེམས་ཅན་ཐམས་ཅད་ཀྱི་སེམས་དང་སྤྱོད་པ་རྒྱ་མཚོ་ལ་འབྱུང་བའི་ལམ་རྣམ་པར་སྦྱང་བ་དང༌། བྱང་ཆུབ་སེམས་<line/>
</page>
<page index="258" id="130A">༄༅། །དཔའ་རྒྱ་མཚོ་ཐམས་ཅད་བྱང་ཆུབ་སེམས་དཔའི་སྨོན་ལམ་རྒྱ་མཚོ་ལ་རབ་ཏུ་དགོད་པའི་ཕྱིར་ཡང་དག་པར་བསྟན་པར་བྱའོ། །དེ་ནས་བྱང་ཆུབ་སེམས་དཔའ་ཀུན་ཏུ་<line/>
བཟང་པོས་འཁོར་གྱི་དཀྱིལ་འཁོར་རྒྱ་མཚོ་རྣམས་དེ་བས་ཀྱང་ཤིན་ཏུ་དགའ་བར་བྱ་བ་དང༌། ཆོས་ལ་དགའ་བའི་ཤུགས་ཐམས་ཅད་རྣམ་པར་འཕེལ་བར་བྱ་བ་དང༌། མོས་པའི་ཚུལ་ཡངས་པ་<line/>
རྒྱ་མཚོ་ཡང་དག་པར་འབྱུང་བར་བྱ་བ་དང༌། ཆོས་ཀྱི་དབྱིངས་ཀྱི་རང་བཞིན་དང༌། སྙིང་པོ་སྒོ་ཀུན་དང་ལྡན་པ་རྣམ་པར་དག་པར་བྱ་བ་དང༌། ཀུན་ཏུ་བཟང་པོའི་སྨོན་ལམ་རྒྱ་མཚོ་ལ་རབ་ཏུ་དགོད་པར་<line/>
བྱ་བ་དང༌། ཡེ་ཤེས་ཀྱི་མིག་དུས་གསུམ་གྱི་རྗེས་སུ་སོང་བ་ཡོངས་སུ་སྦྱང་བ་དང༌། འཇིག་རྟེན་ཐམས་ཅད་ཀུན་ནས་སྣང་བར་བྱེད་པའི་སྙིང་པོ་ཤེས་རབ་ཆེན་པོའི་རྒྱ་མཚོ་རྣམ་པར་འཕེལ་བར་<line/>
བྱ་བ་དང༌། ཆོས་ཀྱི་འཁོར་ལོ་ཐམས་ཅད་ཡོངས་སུ་གཟུང་བའི་གཟུངས་ཀྱི་སྟོབས་ཡང་དག་པར་བསྐྱེད་པ་དང༌། སྙིང་པོ་བྱང་ཆུབ་ཐམས་ཅད་དུ་སངས་རྒྱས་ཀྱི་ཡུལ་ཐམས་ཅད་རབ་ཏུ་བརྗོད་<line/>
པ་དང༌། དེ་བཞིན་གཤེགས་པའི་ཆོས་ཀྱི་ཚུལ་སྣང་བའི་འོད་ཆོས་ཀྱི་དབྱིངས་རྒྱ་ཆེན་པོ་དང༌། ཐམས་ཅད་མཁྱེན་པ་ཉིད་ལ་དགའ་བའི་ཤུགས་རྒྱ་མཚོ་རྣམ་པར་འཕེལ་བར་བྱ་བའི་ཕྱིར་དེའི་ཚེ་<line/>
ཚིགས་སུ་བཅད་པ་འདི་དག་སྨྲས་སོ། །ཡོན་ཏན་རྒྱ་མཚོ་རྣམས་ཀྱི་ཡེ་ཤེས་ཟབ། །མཐའ་དང་དབུས་མེད་དེས་ནི་ཞིང་རྣམས་ཁྱབ། །སེམས་ཅན་བསམ་ལ་སྦྱོར་བ་ཇི་བཞིན་སྣང༌། །<line/>
</page>
<page index="259" id="130B">རྣམ་པར་སྣང་མཛད་ཆོས་ཀྱི་འཁོར་ལོའོ། །བསམ་གྱིས་མི་ཁྱབ་རྒྱ་མཚོའི་ཞིང་ཡོད་པ། །བསྐལ་པ་རྒྱ་མཚོར་རྒྱལ་བས་རྣམ་སྦྱངས་པས། །སེམས་ཅན་རྒྱ་མཚོ་ཡོངས་སུ་སྨིན་བྱའི་ཕྱིར། །སེམས་<line/>
ཅན་ནང་ན་རྒྱལ་བ་རྣམ་པར་མཛེས། །སེམས་ཅན་རྒྱ་མཚོ་འབྱུང་བ་བསམ་མི་ཁྱབ། །སངས་རྒྱས་ཡུལ་ལ་འཇུག་པ་ཤིན་ཏུ་ཟབ། །སྲིད་པའི་གནས་ཅད་དད་པ་ཆུང་བ་ཡིས། །སངས་རྒྱས་<line/>
བྱང་ཆུབ་ཤེས་པར་མི་ནུས་སོ། །གཞན་དུ་གང་རྣམས་ཤིན་ཏུ་སེམས་བརྟན་ཅིང༌། །དགེ་བའི་བཤེས་ཀྱིས་ཡོངས་སུ་བཟུང་བ་དང༌། །སངས་རྒྱས་ཀུན་གྱིས་བྱིན་གྱིས་བརླབས་པ་དག །སངས་<line/>
རྒྱས་ཡེ་ཤེས་འདི་ལ་རབ་ཏུ་འཇུག །གང་རྣམས་སེམས་དག་གཡོ་མེད་སྒྱུ་མེད་ཅིང༌། །སྙིང་རྗེའི་བསམ་ཅན་ཁོང་ནས་བྱམས་དགའ་དང༌། དད་པ་ཆེ་ཞིང་རླབས་ཆེན་དེ་དག་ནི། །འདི་དག་<line/>
ཐོས་ཤིང་དགའ་བ་ཐོབ་པར་འགྱུར། །ཀུན་ཏུ་བཟང་པོའི་སྨོན་ལམ་ས་དག་དང༌། །ཆོས་དབྱིངས་ནམ་མཁའི་དབྱིངས་སུ་ཁྱབ་པ་ལ། །གནས་ཤིང་སྤྱོད་པ་རབ་ཏུ་སུས་སྤྱོད་པ། །དེ་དག་རྒྱལ་<line/>
བའི་སྤྱོད་ཡུལ་འདི་ཤེས་སོ། །གང་གིས་རྒྱལ་བའི་རྣམ་འཕྲུལ་འདི་མཐོང་བའི། །བྱང་ཆུབ་སེམས་དཔས་ཐོབ་བྱ་ལེགས་པར་ཐོབ། །གཞན་གྱི་ཡུལ་གྱིས་ཤེས་པར་མི་ནུས་ཏེ། །འདི་ནི་ཀུན་<line/>
ཏུ་བཟང་པོས་རྟོགས་པའོ། །དེ་བཞིན་གཤེགས་པ་ཀུན་གྱིས་བྱིན་བརླབས་ཤིང༌། །འགྲོ་བ་མཐའ་དང་དབུས་མེད་འདི་དག་ན། །ཀུན་ཏུ་ཆོས་ཀྱི་འཁོར་ལོ་རབ་འཁོར་བ། །རྣམ་པར་སྣང་མཛད་<line/>
</page>
<page index="260" id="131A">༄༅། །ཡུལ་དང་མཐུ་ཡིན་ནོ། །བདག་གི་ལུས་སུ་ཞིང་རྣམས་ཐམས་ཅད་ཀྱང༌། །རབ་ཏུ་ཞུགས་ཤིང་དེ་ཞུགས་ཤིང་རྣམས་ཀུན། །དེ་དག་སྤུ་རྩེ་ཀུན་ཏུ་བལྟ་བར་གྱིས། །རྒྱལ་<line/>
བའི་སྤྱོད་ཡུལ་ཤིན་ཏུ་བཤད་པར་བྱ། །ཀུན་ཏུ་བཟང་པོའི་སྨོན་ལམ་སྤྱོད་པ་རྣམས། །མཐའ་དང་དབུས་མེད་མངོན་པར་སྒྲུབ་པ་དང༌། །ཀུན་ཏུ་མིག་གི་ཡུལ་དང་ལུས་ལྡན་པ། །དེ་དག་མགོན་<line/>
པོའི་སྤྱོད་ཡུལ་འདི་ཉན་ཏོ། །ཀྱེ་རྒྱལ་བའི་སྲས་དག །བཅུ་པོ་འདི་དག་ནི། འཇིག་རྟེན་གྱི་ཁམས་རྒྱ་མཚོ་ཤིན་ཏུ་བསྟན་པ་སྟེ། སངས་རྒྱས་བཅོམ་ལྡན་འདས། འདས་པ་དང༌། མ་བྱོན་པ་<line/>
དང༌། ད་ལྟར་བྱུང་བ་རྣམས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། འཇིག་རྟེན་གྱི་ཁམས་ཡོངས་སུ་འབྱུང་བའི་ཚོགས་ཀྱི་རྒྱུ་རྐྱེན་ཤིན་ཏུ་བསྟན་<line/>
པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་གནས་པ་ཤིན་ཏུ་བསྟན་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོའི་དབྱིབས་དང་རྣམ་པ་ཤིན་ཏུ་བསྟན་པ་དང༌། འདི་ལྟ་སྟེ།<line/>
འཇིག་རྟེན་གྱི་ཁམས་རྒྱ་མཚོའི་ལྷུན་ཤིན་ཏུ་བསྟན་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོའི་རྒྱན་ཤིན་ཏུ་བསྟན་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་ཡོངས་སུ་དག་<line/>
པར་བྱ་བའི་ཚུལ་ཤིན་ཏུ་བསྟན་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་ཏུ་སངས་རྒྱས་འབྱུང་བ་ཤིན་ཏུ་བསྟན་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོའི་བསྐལ་<line/>
</page>
<page index="261" id="131B">བའི་བྱིན་གྱི་རླབས་ཤིན་ཏུ་བསྟན་པ་དང༌། འདི་ལྟ་སྟེ། བསྐལ་པ་མཐའ་ཡས་པའི་རྒྱུད་རྒྱ་མཚོ་ཤིན་ཏུ་བསྟན་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་ཐ་མི་དད་པ་ཤིན་ཏུ་བསྟན་པའོ། །ཀྱེ་<line/>
རྒྱལ་བའི་སྲས་དག །འཇིག་རྟེན་གྱི་ཁམས་རྒྱ་མཚོ་བཅུ་པོ་འདི་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་ཤིན་ཏུ་བསྟན་པ། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་སངས་<line/>
རྒྱས་བཅོམ་ལྡན་འདས། འདས་པ་དང༌། མ་བྱོན་པ་དང༌། ད་ལྟར་བྱུང་བ་རྣམས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་<line/>
མཚོ་ཐམས་ཅད་ནི། རྒྱུ་དང་རྐྱེན་ལ་དམིགས་པའི་སྒོ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཕྲག་བཅུས་བྱུང་ངོ༌། །བྱུང་ངོ༌། །འབྱུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། དེ་<line/>
བཞིན་གཤེགས་པའི་བྱིན་གྱི་རླབས་དང་ཆོས་ཉིད་རབ་ཏུ་ཐོབ་པ་དང༌། སེམས་ཅན་རྣམས་ཀྱི་ལས་ཀྱི་ཚོགས་དང༌། བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་དུ་ཡང་དག་<line/>
པར་སྒྲུབ་པའི་ཆོས་ཉིད་དང༌། སེམས་ཅན་རྣམས་ཀྱིས་ཀྱང་བྱང་ཆུབ་སེམས་དཔའ་དག་དང༌། བསོད་ནམས་ཀྱི་རྩ་བ་སྐལ་བ་མཐུན་པ་བསགས་པ་དང༌། བྱང་ཆུབ་སེམས་དཔའ་རྣམས་ཀྱི་<line/>
ཞིང་ཡོངས་སུ་དག་པའི་སྨོན་ལམ་གྱི་ཁྱད་པར་དང༌། བྱང་ཆུབ་སེམས་དཔའ་རྣམས་ཀྱི་སྤྱོད་པས་རྣམ་པར་བསྒྲུབས་པའི་སྨོན་ལམ་གྱིས་མངོན་པར་བསྒྲུབས་པ་དང༌། བྱང་ཆུབ་སེམས་<line/>
</page>
<page index="262" id="132A">༄༅། །དཔའ་རྣམས་ཀྱི་མོས་པའི་དབང་རྣམ་པར་དག་པ་དང༌། དེ་བཞིན་གཤེགས་པ་རྣམས་ཀྱི་དགེ་བའི་རྩ་བ་འཇིག་རྟེན་ལས་འདས་པ་དང་རྒྱུ་མཐུན་པས་མངོན་<line/>
པར་འཚང་རྒྱ་ཞིང་སངས་རྒྱས་ཀྱི་རྣམ་པར་འཕྲུལ་བ་ཁྱུ་མཆོག་གི་མཐུ་དབྱུང་བ་དང༌། བྱང་ཆུབ་སེམས་དཔའ་ཀུན་ཏུ་བཟང་པོ་རྣམས་ཀྱི་སྨོན་ལམ་གྱིས་རྣམ་པར་འཕྲུལ་བའི་སྒོའོ། །<line/>
ཀྱེ་རྒྱལ་བའི་སྲས་དག། དེ་ལྟར་རྒྱུ་དང་རྐྱེན་ལ་དམིགས་པའི་སྒོ་བཅུ་པོ་འདི་དག་ལ་སོགས་པ་རྒྱུ་དང་རྐྱེན་ལ་དམིགས་པ། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་<line/>
ཀྱིས་འཇིག་རྟེན་གྱི་ཁམས་རྒྱ་མཚོ་ཐམས་ཅད་བྱུང་ངོ༌། །བྱུང་ངོ༌། །འབྱུང་བར་འགྱུར་རོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་འཇིག་རྟེན་གྱི་ཁམས་རྒྱ་མཚོའི་འབྱུང་བ་ཤིན་<line/>
ཏུ་བསྟན་པ་འདི་ཉིད་གསལ་བར་བརྗོད་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་ཡེ་ཤེས་ཡུལ་ནི་བསམ་ཡས་པས། །བྱིན་རླབས་<line/>
རྣམ་འཕྲུལ་དེ་དག་འདི་ལྟ་བུ། ཞིང་རྣམས་རྒྱ་མཚོ་བསྟན་པ་མཐའ་དབུས་མེད། །རྣམ་པར་སྣང་མཛད་ཆོས་ཀྱིས་ཡོངས་སུ་སྦྱངས། །བྱང་ཆུབ་སེམས་དཔའ་ཀུན་གྱིས་བསམ་པ་བཞིན། །<line/>
སྨོན་ལམ་རྒྱ་མཚོ་བསམ་ཡས་རྣམ་སྦྱངས་ཤིང༌། །སེམས་ཅན་ལས་རྣམས་རྒྱ་མཚོ་བསམ་ཡས་པས། །ཕྱོགས་ཀུན་ཤིང་རྣམས་རྒྱ་མཚོ་ཐམས་ཅད་འབྱུང༌། །བྱང་ཆུབ་སེམས་དཔའ་ཀུན་<line/>
</page>
<page index="263" id="132B">གྱི་རྣམ་འཕྲུལ་དང༌། །ཐམས་ཅད་མཁྱེན་པ་ཉིད་ལ་འཇུག་པའི་སྒོས། །སྨོན་ལམ་རྒྱ་མཚོ་ཐམས་ཅད་མངོན་བསྒྲུབས་ཤིང༌། །ནམ་མཁའི་དབྱིངས་ལ་འབྱམས་ཀླས་ཞིང་འབྱུང་ངོ༌། །སྤྱོད་པ་རྒྱ་མཚོ་<line/>
མཐའ་དང་དབུས་མེད་རྣམས། །སྤྱོད་ཅིང་ཚད་མེད་བདེ་གཤེགས་ཡུལ་ལ་འཇུག། ཕྱོགས་ཀྱི་ཞིང་རྣམས་རྒྱ་མཚོ་ཀུན་སྤྱོད་ཞིང༌། །བསྐལ་པ་མཐའ་ཡས་ཞིང་རྣམས་རེ་རེར་སྤྱོད། །སེམས་ཅན་<line/>
བསམ་དབྱིངས་བསམ་གྱིས་མི་ཁྱབ་པའི། །ལས་ཀྱི་ཞིང་རྣམས་རྒྱ་མཚོ་ཐམས་ཅད་བྱུང༌། །ཉོན་མོངས་ལས་ཀྱིས་དེ་དག་ཉོན་མོངས་བཅས། །མོས་དང་བསམ་པས་རྣམ་པ་སྣ་ཚོགས་གཟུགས། །ཞིང་<line/>
རྣམས་རྒྱ་མཚོ་རྣམ་དག་རྒྱན་ཅན་རྣམས། །རིན་ཆེན་རྒྱུས་བྱུང་སྣ་ཚོགས་དྲི་མེད་པ། །དད་པ་རྒྱ་མཚོ་རྣམ་པར་སྤེལ་བའི་ཕྱིར། །རྒྱལ་སྲས་རྣམས་ནི་ཕྱོགས་བཅུའི་ཞིང་རྣམས་སྦྱོང༌། །ཆོས་དབྱིངས་<line/>
རྡུལ་གྱི་ཁོངས་སུ་རྒྱལ་སྲས་རྣམས། །ཀུན་ཏུ་བཟང་པོའི་སྤྱད་པ་སྤྱོད་པ་དག །རྡུལ་གྱི་ཁོངས་སུ་མཐའ་ཡས་ཞིང་སྟོན་ཏེ། །རྣམ་དག་མཁའ་བཞིན་མཐའ་དང་དབུས་ཀྱང་མེད། །ནམ་མཁའི་<line/>
དབྱིངས་འདྲའི་རྣམ་འཕྲུལ་འདི་འདྲ་སྟེ། །སྙིང་པོ་བྱང་ཆུབ་རྒྱལ་བའི་ཞབས་དྲུང་ན། །པདྨོའི་སྟན་འཁོད་ཁ་དོག་མཐའ་ཡས་ཀུན། །དེ་དག་ཞིང་བཅས་ལུས་ཀྱི་ནང་ན་འཁོད། །སྐད་ཅིག་སེམས་<line/>
ཀྱིས་དུས་གསུམ་བྱུང་བ་ཡི། །ཞིང་འབྱུང་ཚུལ་དང་འཇུག་པ་ཀུན་ཀྱང་སྟོན། །སངས་རྒྱས་རྣམས་ཀྱི་དུས་གསུམ་ཞིང་བསྟན་པ། །རྣམ་པར་སྣང་མཛད་རྒྱ་མཚོའི་ཞིང་མི་ཟད། །ཚུལ་གྱི་ཁྱད་<line/>
</page>
<page index="264" id="133A">༄༅། །པར་མཐའ་ཡས་སྣ་ཚོགས་པས། །རྡུལ་རྣམས་ཀུན་ལ་མཐའ་ཡས་རྒྱན་གྱིས་རྣམས། །སངས་རྒྱས་སྐད་ཅིག་གཅིག་ལ་བྱིན་གྱིས་རློབ། །རྒྱན་གྱི་རྣམ་པ་ཚུལ་<line/>
ཀུན་རབ་ཏུ་མཁྱེན། །ཀྱེ་རྒྱལ་བའི་སྲས་དག །དེ་ལ་གནས་པ་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོ་རེ་རེ་ཞིང་ཡང་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དེ།<line/>
འདི་ལྟར་འཇིག་རྟེན་གྱི་ཁམས་རྒྱ་མཚོ་ལ་ལ་ནི། རྒྱན་ཐམས་ཅད་ཀྱི་རྒྱ་མཚོ་ཀུན་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། ནམ་མཁའི་དབྱིངས་ཀྱི་གནས་ལ་རབ་ཏུ་གནས་<line/>
སོ༑ ༑འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེ་ཐམས་ཅད་ཀྱི་འོད་ཟེར་གྱི་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སངས་རྒྱས་ཐམས་ཅད་ཀྱི་འོད་ཀྱི་<line/>
དཀྱིལ་འཁོར་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེ་ཐམས་ཅད་ཀྱི་ཁ་དོག་གི་མདོག་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི།<line/>
སངས་རྒྱས་ཐམས་ཅད་ཀྱི་དབྱངས་ཀྱི་དཀྱིལ་འཁོར་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སྒྱུ་མ་ལྟ་བུའི་ལས་ཀྱིས་བྱུང་པ་ལྷ་མ་ཡིན་དང་མཐུ་བོ་ཆེ་ལྟ་བུའི་ལག་ན་<line/>
རྡོ་རྗེ་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། འཇིག་རྟེན་གྱི་དབང་པོ་ཐམས་ཅད་ཀྱི་ལུས་ཀྱི་གཟུགས་བརྙན་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་<line/>
</page>
<page index="265" id="133B">རྒྱ་མཚོ་ལ་ལ་ནི། བྱང་ཆུབ་སེམས་དཔའ་ཐམས་ཅད་ཀྱི་ལུས་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། བྱང་ཆུབ་སེམས་དཔའ་ཀུན་ཏུ་བཟང་པོའི་སྨོན་ལམ་གྱིས་བྱུང་བའི་<line/>
རྒྱན་རྣམ་པ་ཐམས་ཅད་དང་ལྡན་པའི་རྒྱ་མཚོ་ལ་རབ་ཏུ་གནས་ཏེ། དེ་དག་ལ་སོགས་པ་འཇིག་རྟེན་གྱི་ཁམས་རབ་ཏུ་གནས་བ་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོ་རེ་རེ་ཞིང་ཡང་<line/>
འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོ་རབ་ཏུ་གནས་པ་ཤིན་ཏུ་བསྟན་པའི་དོན་འདི་ཉིད་<line/>
ཡོངས་སུ་བསྟན་པའི་ཕྱི་སངས་རྒྱས་ཀྱི་མཐུས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཀུན་ཀྱང་ཞིང་རྣམས་རྒྱ་མཚོ་འདི་དག་རིན་ཆེན་རང་བཞིན་དྲི་མེད་པ། །རྣམ་དག་སྣ་ཚོགས་ནོར་བུ་<line/>
ཀུན་འབར་འོད་ཟེར་རྒྱ་མཚོའི་འོད་ལྡན་ལྟོས། །འདི་དག་རྒྱལ་བའི་བྱིན་རླབས་རྒྱུ་ཡིས་དབྱིབས་ལེགས་འཁོར་བར་རྣམ་པ་སྣང༌། །དེ་དག་གིས་ནི་ཕྱོགས་བཅུའི་ནམ་མཁའི་དབྱིངས་རྣམས་<line/>
གཞི་ཀུན་རབ་ཏུ་ཁྱབ། །ཞིང་རྣམས་རྒྱ་མཚོ་ལ་ལ་དྲི་མེད་འོད་ཅན་ནམ་མཁའི་དབྱིངས་ལ་གནས། །སྣང་བའི་སྙིང་པོ་འོད་ཅན་ནོར་བུའི་རྒྱ་མཚོ་དག་ལ་ལེགས་པར་གནས། །འགྲོ་བ་དེ་དབུས་རྒྱལ་བ་<line/>
འཁོར་ལ་ཆོས་ཀྱི་འཁོར་ལོ་བཟང་པོ་བསྐོར། །འདི་ནི་སངས་རྒྱས་ཡུལ་ཡིན་སེམས་ཅན་རྒྱ་ཆེན་ཤིན་ཏུ་མགུ་བྱེད་པའོ། །ལ་ལ་མེ་ཏོག་སྒྲོན་མ་ཀུན་ཏུ་རྒྱས་པའི་མུ་ཏིག་ནོར་བུས་བརྒྱན། །འོད་ཟེར་དྲ་<line/>
</page>
<page index="266" id="134A">༄༅། །བའི་ཀུན་ནས་སྤྲིན་འབར་སྤོས་འཕྲོ་སྤྲིན་གྱི་འོད་ཅན་ཏེ། །ཞིང་མང་མཐའ་དང་དབུས་མེད་རྒྱ་ཆེན་པདྨོའི་རྒྱ་མཚོ་དག་ལ་གནས། །སངས་རྒྱས་རྣམས་ཀྱིས་<line/>
རབ་བརྒྱན་ཞིང་རྣམས་འབྱམས་ཀླས་ཀུན་ཀྱང་རབ་ཏུ་མཛེས། །ཞིང་རྣམས་རྒྱ་མཚོ་དཀྱིལ་འཁོར་དབྱིངས་རྣམས་ལ་ལ་སངས་རྒྱས་བྱིན་ལ་གནས། །ཡངས་ཤིང་རིན་ཆེན་མང་ལྡན་<line/>
རྒྱ་ཆེ་དེ་དག་བྱང་ཆུབ་སེམས་དཔས་གང༌། །ལག་ན་རྡོ་རྗེ་རྒྱ་མཚོ་མང་ཚོགས་ལྷ་དབང་ལུས་ལ་དེ་བཞིན་གནས། །དེ་ནས་བཅོམ་ལྡན་རྣམ་པར་སྣང་བ་མཛད་ཀྱི་འཁོར་ལོ་རྟག་ཏུ་འཁོར། །<line/>
ནོར་བུའི་ཤིང་དང་སྤོས་ཀྱི་འོད་འཕྲོའི་སྤྲིན་རྣམས་མཉམ་པའི་དབྱིངས་ལ་གནས། །ཆུ་ཡི་ཕུང་པོ་དག་དང་རྡོ་རྗེ་རྒྱ་མཚོ་བརྟན་ལའང་དེ་བཞིན་གནས། །ལ་ལ་གོས་དང་བྲག་དང་རྒྱལ་མཚན་<line/>
མེ་ཏོག་སྣ་ཚོགས་རྒྱ་མཚོ་དག་ལ་གནས། །ཀུན་ནའང་རྣམ་འཕྲུལ་འདི་དག་རྒྱ་ཆེན་རྣམ་པར་སྣང་མཛད་སྟོན་པ་མཛད། །ཞིང་རྣམས་རིང་དང་ཐུང་དང་གླང་གི་གཟུགས་དང་རྣམ་པ་སྣ་ཚོགས་<line/>
ཏེ༑ ༑སྣ་ཚོགས་རྒྱན་ཅན་སྙིང་པོ་དྲི་མ་བྲལ་བ་ཡོངས་དག་དྲི་མེད་སྣང༌། །རྣམ་པ་སྣ་ཚོགས་དེ་དག་སྨོན་ལམ་རྒྱ་མཚོའི་དབྱིངས་ལ་རབ་ཏུ་གནས། །སངས་རྒྱས་སྤྲིན་གྱིས་ཀུན་ནས་ཡོག་པར་<line/>
རྟག་ཏུ་ནམ་མཁའི་དབྱིངས་ལ་གནས། །ཞིང་རྣམས་རྒྱ་མཚོ་འབྱམས་ཀླས་ལ་ལ་སྤྱིའུ་ཚུགས་ཡོད་དང་མེད་ལ་གནས། །བྱང་ཆུབ་སེམས་དཔའི་ཅོད་པ་ན་རིན་ཆེན་འཁོར་ལོས་བཟུང་བས་<line/>
</page>
<page index="267" id="134B">དག་པར་གནས། །དེ་ནས་སངས་རྒྱས་རྣམ་འཕྲུལ་རྒྱ་ཆེན་ཐམས་ཅད་ཀུན་ནས་རབ་ཏུ་སྣང༌། །རིན་ཆེན་སངས་རྒྱས་གསུང་རྣམས་ཀུན་ཏུ་གཏོང་ལྡན་ལས་ཀྱིས་དེ་དག་སྤྲུལ། །ཆོས་ཀྱི་དབྱིངས་མཉམ་<line/>
ཞིང་རྣམས་འབྱམས་ཀླས་མིག་ཡོར་སྒྱུ་མ་དང་ཡང་འདྲ། །མིག་འཕྲུལ་རྣམ་ཕྱེ་རྣམས་དག་དྲི་མེད་སེམས་ཀྱིས་ཤིན་ཏུ་བསྐྱེད་པ་སྟེ། །ནམ་མཁའི་དབྱིངས་རྣམས་སྣ་ཚོགས་རྒྱན་གྱི་སྙིང་པོ་གནས་<line/>
འགྱུར་འདི་ལ་སྣང༌། །ལས་ཀྱི་ཡུལ་ནི་བསམ་གྱིས་མི་ཁྱབ་འདི་དག་བདེ་བར་གཤེགས་པས་བསྟན། །སྐད་ཅིག་སེམས་ཀྱིས་ཞིང་རྣམས་འབྱམས་ཀླས་འགྲོ་བ་ཀུན་དང་མཉམ་པའི་རྣམས། །ཞིང་<line/>
རྡུལ་ཀུན་ལ་ཀུན་ཏུ་བཟང་པོ་རྟག་པར་རབ་ཏུ་སྒྲུབ་བྱེད་ཅིང༌། །དེ་ན་བསྐལ་པ་རྒྱ་མཚོར་འགྲོ་བ་སྨིན་པར་བྱ་ཕྱིར་སྤྱད་པ་སྤྱོད། །ཆོས་དབྱིངས་རྒྱས་པར་བཀང་སྟེ་དེ་དག་ཀུན་ཏུ་རྣམ་འཕྲུལ་རྒྱ་ཆེ་སྟོན། །<line/>
རྡུལ་རྣམས་ཀུན་ན་ཆོས་དབྱིངས་ཡངས་པའི་ཞིང་རྣམས་རྒྱ་མཚོ་ཀུན་ཀྱང་གནས། །སངས་རྒྱས་སྤྲིན་གྱིས་བྱིན་གྱིས་བརླབས་པས་ཀུན་ཀྱང་ཡོག་ཅིང་ཡོངས་སུ་རྒྱས། །ཇི་ལྟར་རྡུལ་ཕྲན་གཅིག་ལ་<line/>
རྣམ་སྤྲུལ་དེ་བཞིན་འགྲོ་བ་ཀུན་ནའོ། །རྣམ་པར་སྣང་བའི་སངས་རྒྱས་རྣམ་འཕྲུལ་རྒྱ་ཆེན་རབ་ཏུ་སྟོན་པ་མཛད། །ཞིང་རྣམས་འབྱམས་ཀླས་ཐམས་ཅད་མིག་ཡོར་ལྟ་བུ་སྒྱུ་མ་སྨིག་རྒྱུ་འདྲ། །སྣང་<line/>
བ་མེད་ཅིང་འབྱུང་མེད་ཕྱོགས་བཅུ་དག་ནི་འགྲོ་དང་འོང་བ་མེད། །མཁའ་ལ་གནས་པ་དེ་དག་རྟག་པར་འབྱུང་ཞིང་འཇིག་པར་དེ་བཞིན་འགྱུར། །ཤིན་ཏུ་ཡངས་པ་དེ་དག་སྨོན་ལམ་རྣམ་སྦྱངས་ལས་<line/>
</page>
<page index="268" id="135A">༄༅། །ཀྱིས་ཡོངས་སུ་བཟུང༌། །ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་མཚོ་རྣམས་ཀྱི་དབྱིབས་ནི། རྣམ་པ་སྣ་ཚོགས་ཏེ། །འཇིག་རྟེན་གྱི་ཁམས་རྒྱ་<line/>
མཚོ་འབྱམས་ཀླས་པ་ལ་ལ་ནི། ཀུན་ནས་ཟླུམ་པོའོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། ཀུན་ནས་གྲུ་བཞིའོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་<line/>
ལ་ནི༑ ནམ་མཁའི་རྣམ་པ་དུ་མར་རྣམ་པར་ཕྱེ་བའོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། ཀུན་ནས་འཁྱིལ་པའི་དབྱིབས་སུ་འདུག་གོ། འཇིག་རྟེན་གྱི་ཁམས་རྒྱ་<line/>
མཚོ་འབྱམས་ཀླས་པ་ལ་ལ་ནི། འོད་འཕྲོ་བའི་རིའི་དབྱིབས་སུ་འདུག་གོ །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། ཤིང་སྣ་ཚོགས་ཀྱི་ལྷུན་གྱི་དབྱིབས་སུ་འདུག་གོ །<line/>
འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། མེ་ཏོག་སྣ་ཚོགས་ཀྱི་དབྱིབས་སུ་འདུག་གོ །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། ཁྱིམ་སྣ་ཚོགས་ཀྱི་དབྱིབས་<line/>
སུ་འདུག་གོ །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། སེམས་ཅན་སྣ་ཚོགས་ཀྱི་ལུས་ཀྱི་དབྱིབས་སུ་འདུག་གོ །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་<line/>
ལ་ནི༑ མཚན་སྣ་ཚོགས་ཀྱི་དབྱིབས་སུ་འདུག་སྟེ། དེ་དག་ལ་སོགས་པ་འཇིག་རྟེན་གྱི་ཁམས་ཀྱི་དབྱིབས་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་<line/>
</page>
<page index="269" id="135B">དོ༑ ༑དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་འཇིག་རྟེན་གྱི་ཁམས་རྒྱ་མཚོའི་དབྱིབས་ཀྱི་ཚུལ་རྒྱ་མཚོ་འདི་ཉིད་ཡོངས་སུ་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་<line/>
བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྣམ་པ་སྣ་ཚོགས་རྒྱ་མཚོའི་ཞིང་ལ་ལྟོས། །རྣམ་ཕྱེ་སྣ་ཚོགས་མཐའ་ཡས་དབྱིབས་སུ་གནས། །དབྱིབས་<line/>
ཀྱིས་རྣམ་པར་ཕྱེ་བ་སྣ་ཚོགས་ཏེ། །ཕྱོགས་རྣམས་ཀུན་ན་ཞིང་རྣམས་རྒྱ་མཚོ་སྣང༌། །ལ་ལ་ཟླུམ་པོ་ལ་ལ་ཟུར་གསུམ་སྟེ། །དེ་དག་ལ་ལ་ཕྱོགས་ན་གྲུ་བཞིར་གནས། །ནོར་བུ་པདྨོ་<line/>
འཁོར་ལོ་ཡན་ལག་བརྒྱད། །ཀུན་ཀྱང་ལས་རྣམས་རྒྱ་མཚོས་རྣམ་པར་བྲིས། །རྡུལ་མེད་འོད་ཀྱི་དབྱིབས་དང་ཚུལ་འཛིན་ཅིང༌། །གསེར་ལས་གྲུབ་པ་རྣམ་ཕྱེ་སྣ་ཚོགས་ཏེ། །སྒོ་མང་<line/>
མཐའ་ཡས་པ་ནས་རྒྱུ་ཞིང་འཇུག། ལས་རྣམས་རྒྱ་མཚོ་བསམ་པ་དག་པས་གནས། །ཞིང་རྣམས་རྒྱ་མཚོ་སྣ་ཚོགས་སྙིང་པོ་ཅན། །ནམ་མཁའ་འདི་ལ་ཇི་ལྟར་སྤྲིན་གནས་བཞིན། །དེ་<line/>
དག་རིན་ཆེན་མང་གཞི་རྣམ་པར་ཕྱེ། །དེ་དག་ཀུན་ན་སངས་རྒྱས་རྣམ་པར་མཛེས། །ཞིང་རྣམས་འདི་ཀུན་སེམས་ཀྱིས་རྣམ་པར་བརྟགས། །སྣ་ཚོགས་རྒྱན་དང་སྣང་བས་ཀུན་ན་གནས། །<line/>
རྣམ་པར་འཕྲུལ་པ་གཞན་དང་གཞན་དག་གིས། །ཞིང་རྣམས་རྒྱ་མཚོ་སངས་རྒྱས་སྟོན་པ་མཛད། །བདེ་དང་སྡུག་བསྔལ་མྱོང་བར་གྱུར་པ་ནི། །རྣམ་པར་དག་དང་ཉོན་མོངས་ཚུལ་བཞིན་<line/>
</page>
<page index="270" id="136A">༄༅། །ཏེ༑ ༑ཆོས་ཉིད་འདི་ནི་རྟག་ཏུ་ཡོད་པ་ཡིན། །དེ་ལྟར་ལས་རྣམས་རྒྱ་མཚོ་བསམ་མི་ཁྱབ། །སྐྲ་གཅིག་རྩེ་ལ་བསམ་གྱིས་མི་ཁྱབ་ཞིང༌། །ཐམས་ཅད་རྡུལ་<line/>
སྙེད་སྣ་ཚོགས་དབྱིབས་སུ་གནས། །ཀུན་ན་སངས་རྒྱས་རྣམ་པར་སྣང་མཛད་བཞུགས། །འཁོར་རྣམས་རྒྱ་མཚོ་ཆོས་རྣམས་རབ་ཏུ་སྟོན། །རྡུལ་གཅིག་རྩེ་ལ་ཕྲ་དང་ཡངས་པའི་<line/>
རྣམས༑ ༑ཐམས་ཅད་རྡུལ་སྙེད་ཁ་དོག་ཀུན་དང་ལྡན། །ཁ་དོག་དབྱིབས་རྣམས་ཀུན་ཀྱང་རྣམ་པར་བརྟགས། །དེ་དག་ཀུན་ན་རྒྱལ་བའི་འཁོར་ལོ་འཁོར། །རྡུལ་རྣམས་ཀུན་ལ་རབ་ཏུ་ཞིང་བསྟན་པ།།<line/>
དེ་དག་སྨོན་ལམ་རྣམ་པར་སྤྲུལ་པ་ཡིན། །ནམ་མཁའི་དབྱིངས་སུ་ལས་ཀྱི་སྤྲུལ་པ་ནི། །སྣ་ཚོགས་སེམས་དང་བསམ་པས་རྣམ་པར་བརྟགས། །སེམས་ཅན་ཀུན་མཉམ་རྡུལ་རྣམས་ཐམས་<line/>
ཅད་ལ༑ ༑སངས་རྒྱས་རྣམ་པར་འཕྲུལ་པ་སྤྲུལ་པ་དག །རྣམ་པར་སྣང་མཛད་ཆོས་ཉིད་དེ་ཡིན་ཏེ། །རྡུལ་ཕྲན་ཀུན་ལ་ཞིང་རྣམས་ཤིན་ཏུ་གནས། །ཀྱེ་རྒྱལ་བའི་སྲས་དག། དེ་ལ་འཇིག་རྟེན་<line/>
གྱི་ཁམས་རྒྱ་མཚོའི་ལྷུན་དག་ནི། གཞན་དང་གཞན་དུ་ཤེས་པར་བྱ་སྟེ། འདི་ལྟར་འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེའི་རྒྱན་ཐམས་ཅད་ཀྱི་ལྷུན་ཅན་ནོ། །འཇིག་རྟེན་གྱི་ཁམས་<line/>
རྒྱ་མཚོ་ལ་ལ་ནི། རིན་པོ་ཆེ་གཅིག་ལས་རྣམ་པ་སྣ་ཚོགས་སུ་བཀོད་པའི་རྒྱན་གྱི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེ་ཐམས་ཅད་ཀྱི་འོད་ཟེར་གྱི་ལྷུན་ཅན་ནོ། །འཇིག་<line/>
</page>
<page index="271" id="136B">རྟེན་གྱི་ཁམས་རྒྱ་མཚོ་ལ་ལ་ནི། འོད་ཁ་དོག་སྣ་ཚོགས་ཀྱི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། རྒྱན་ཐམས་ཅད་ཀྱི་མདོག་གི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་<line/>
ལ་ནི༑ རྡོ་རྗེའི་གཞི་མི་ཤིགས་པའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སངས་རྒྱས་ཀྱི་རྫུ་འཕྲུལ་དང་བྱིན་གྱི་རླབས་ཀྱི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་<line/>
ནི༑ རིན་པོ་ཆེའི་མཚན་ཉིད་ཀྱི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སངས་རྒྱས་ཀྱི་སྤྲུལ་པའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། ཉི་མའི་ནོར་བུའི་དཀྱིལ་<line/>
འཁོར་གྱི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེ་ཤིན་ཏུ་ཕྲ་བ་འཛིན་པའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སྣང་བའི་ལྷུན་ཅན་ནོ། །འཇིག་རྟེན་<line/>
གྱི་ཁམས་རྒྱ་མཚོ་ལ་ལ་ནི། །རིན་པོ་ཆེ་ཐམས་ཅད་ཀྱི་ཁ་དོག་འོད་འཕྲོ་བའི་རྣམ་པའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། །དྲི་དང་ཁ་དོག་སྣ་ཚོགས་ཀྱི་སྤོས་ཀྱི་ལྷུན་ཅན་ནོ།།<line/>
འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེ་ཐམས་ཅད་ཀྱི་མེ་ཏོག་གི་ཅོད་པན་གྱི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། རིན་པོ་ཆེ་ཐམས་ཅད་ཀྱི་འོད་ཀྱི་ལྷུན་ཅན་ནོ། །འཇིག་<line/>
རྟེན་གྱི་ཁམས་རྒྱ་མཚོ་ལ་ལ་ནི། རྒྱན་ཐམས་ཅད་ཤིན་ཏུ་བསྟན་པའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སེམས་ཀྱི་རྣམ་པར་རྟོག་པ་སྐད་ཅིག་གིས་དམིགས་པ་ཐམས་ཅད་<line/>
</page>
<page index="272" id="137A">༄༅། །ཡོངས་སུ་བསྟན་པའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། བྱང་ཆུབ་སེམས་དཔའི་ལུས་ཀྱི་རིན་པོ་ཆེའི་དབྱིངས་ཀྱི་ལྷུན་ཅན་ནོ། །འཇིག་རྟེན་གྱི་<line/>
ཁམས་རྒྱ་མཚོ་ལ་ལ་ནི། རིན་པོ་ཆེ་ཐམས་ཅད་ཀྱི་མེ་ཏོག་གི་ཟེ་བའི་ལྷུན་ཅན་ནོ། །འཇིག་རྟེན་གྱི་ཁམས་རྒྱ་མཚོ་ལ་ལ་ནི། སངས་རྒྱས་ཐམས་ཅད་ཀྱི་གསུང་དཔྱངས་རྣམ་པར་<line/>
དམིགས་པའི་ལྷུན་ཅན་ནོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོའི་ལྷུན་ཤིན་ཏུ་བསྟན་པ་རྒྱ་མཚོ་འདི་ཉིད་ལ་རབ་ཏུ་གཟུད་པར་བྱ་<line/>
བའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་རྒྱ་མཚོ་ལ་ལ་ནི། །རིན་ཆེན་རང་བཞིན་<line/>
ཀུན་ནས་གནས། །རྡོ་རྗེ་བཞིན་དུ་མི་ཤིགས་སྲ། །རིན་ཆེན་པདྨོ་རྣམས་ལ་གནས། །ལ་ལ་འོད་ཟེར་རང་བཞིན་ཏེ། །དག་ཅིང་གཟུང་མེད་འོད་ཟེར་འབྱུང༌། །རྒྱན་རྣམས་ཀུན་གྱི་<line/>
འོད་ཟེར་གྱིས། །སྣ་ཚོགས་མཁའ་བཞིན་དྲི་མ་མེད། །ལ་ལ་འོད་ཀྱི་རང་བཞིན་ཏེ། །དག་ཅིང་འོད་གསལ་ཟེར་ལ་གནས། །འོད་ཀྱི་སྤྲིན་ཅན་སྣ་ཚོགས་འོད། །བྱང་ཆུབ་སེམས་<line/>
དཔའ་རྣམས་ཀྱི་གནས། །ཞིང་རྣམས་རྒྱ་མཚོ་ལ་ལ་ནི། །མིག་ཡོར་ལྟ་བུར་གནས་པ་སྟེ། །བརྗོད་དུ་མེད་ཅིང་གཟུང་དུ་མེད། །སྨོན་ལམ་དབང་གིས་རབ་ཏུ་བྱུང༌། །ལ་ལ་ནོར་བུ་མུ་ཏིག་<line/>
</page>
<page index="273" id="137B">རྒྱུ༑ ༑སྙིང་པོ་ཐམས་ཅད་རྣམ་པར་འབར། །མུ་ཏིག་འཁོར་ལོའི་གཞི་དག་ལ། །བྱང་ཆུབ་སེམས་དཔས་ཡོངས་སུ་གང༌། །རིན་ཆེན་འོད་འཕྲོ་བྱུང་བའི་ཞིང༌། །འོད་འཕྲོའི་སྤྲིན་གྱིས་མངོན་ཁེབས་<line/>
ཤིང༌། །རིན་ཆེན་ཐམས་ཅད་སྣ་ཚོགས་ལྡན། །ཐམས་ཅད་ལས་ཀྱིས་སྤྲུལ་པ་ཡིན། །ལ་ལ་མཚན་ལས་བྱུང་བ་སྟེ། །གཞི་ཀུན་མཚན་གྱིས་ཀུན་ཏུ་བྲིས། །ཅོད་པན་རྣམ་པ་སྣ་ཚོགས་བཀོད། །<line/>
སངས་རྒྱས་ཀུན་གྱིས་མངོན་པར་སྤྲུལ། །རྒྱ་མཚོའི་སེམས་ལས་བྱུང་བ་ཡི། །ཞིང་རྣམས་མོས་པ་ཉིད་ལ་གནས། །ཡུལ་ན་མི་གནས་སྒྱུ་མ་བཞིན། །ཡོངས་སུ་རྟོག་པས་ཡང་དག་བསྐྱེད། །<line/>
སངས་རྒྱས་སྐུ་ཡི་འོད་ཟེར་གྱི། །ནོར་བུ་སྣ་ཚོགས་ཀུན་ཏུ་གནས། །སངས་རྒྱས་སྤྲིན་རྣམས་རྣམ་པར་སྣང༌། །སངས་རྒྱས་ཀུན་གྱིས་རབ་ཏུ་སྤྲུལ། །ལ་ལ་ཀུན་ཏུ་བཟང་པོ་ཡིས། །ཞིང་རྣམས་རྒྱ་<line/>
མཚོ་ཤིན་ཏུ་སྤྲུལ། །ནམ་མཁའི་རྒྱན་རྣམས་ཐམས་ཅད་དང༌། །སྨོན་ལམ་རྣམས་ཀྱིས་རྣམ་པར་བྲིས། །ཀྱེ་རྒྱལ་བའི་སྲས་དག། དེ་ལ་འཇིག་རྟེན་གྱི་ཁམས་རྒྱ་མཚོའི་རྒྱན་ཤིན་ཏུ་བསྟན་པ་ནི། འཇིག་<line/>
རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱ་སྟེ། འདི་ལྟར་དམིགས་པ་རྣམ་པ་སྣ་ཚོགས་ཐམས་ཅད་ཀྱི་སྤྲིན་རབ་ཏུ་འཕྲོས་པའི་རྒྱན་དང༌། འདི་ལྟ་སྟེ། བྱང་ཆུབ་སེམས་དཔའ་<line/>
ཐམས་ཅད་ཀྱི་ཡོན་ཏན་གྱི་འཁོར་ལོ་རྗེས་སུ་བརྗོད་ཅིང་རབ་ཏུ་འབྱུང་བའི་རྒྱན་དང༌། འདི་ལྟ་སྟེ། འཇིག་རྟེན་གྱི་ཁམས་ཐམས་ཅད་དུ་གཏོགས་པའི་སེམས་ཅན་རྣམས་ཀྱི་ལས་རྣམ་པར་སྨིན་པ་<line/>
</page>
<page index="274" id="138A">༄༅། །རྒྱ་མཚོ་ལས་རབ་ཏུ་བྱུང་བའི་རྒྱན་དང༌། འདི་ལྟ་སྟེ། བྱང་ཆུབ་སེམས་དཔའ་ཐམས་ཅད་ཀྱི་སྨོན་ལམ་རྒྱ་མཚོའི་ཀློང་ཡོངས་སུ་སྟོན་པའི་རྒྱན་དང༌། འདི་ལྟ་<line/>
སྟེ༑ དུས་གསུམ་གྱི་སངས་རྒྱས་ཐམས་ཅད་ཀྱི་གཟུགས་བརྙན་སྣ་ཚོགས་རྣམ་པར་དམིགས་པའི་རྒྱན་དང༌། འདི་ལྟ་སྟེ། སེམས་ཀྱི་སྐད་ཅིག་ལ་བསྐལ་པ་མཐའ་ཡས་པར་རྣམ་པར་<line/>
འཕྲུལ་བའི་ཡུལ་ཡོངས་སུ་སྟོན་པའི་རྒྱན་དང༌། འདི་ལྟ་སྟེ། རྒྱན་གྱི་དམིགས་པ་ཐམས་ཅད་ལ་སངས་རྒྱས་ཀྱི་སྐུ་རབ་ཏུ་འབྱུང་བའི་རྒྱན་དང༌། འདི་ལྟ་སྟེ། རིན་པོ་ཆེ་དང༌། སྤོས་ཐམས་<line/>
ཅད་ཀྱི་སྤྲིན་རབ་ཏུ་འབྱུང་བའི་རྒྱན་དང༌། འདི་ལྟ་སྟེ། སྙིང་པོ་བྱང་ཆུབ་ཀྱི་རྒྱན་དང༌། འོད་ཀྱི་དཀྱིལ་འཁོར་གྱིས་རྣམ་པར་སྟོན་པའི་རྒྱན་དང༌། འདི་ལྟ་སྟེ། བྱང་ཆུབ་སེམས་དཔའ་ཀུན་ཏུ་བཟང་<line/>
པོའི་སྨོན་ལམ་དང༌། སྤྱོད་པ་ཡོངས་སུ་སྟོན་པའི་རྒྱན་དག་སྟེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོའི་རྒྱན་ཤིན་ཏུ་བསྟན་པ་ནི། འཇིག་རྟེན་གྱི་ཁམས་<line/>
རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོའི་རྒྱན་ཤིན་ཏུ་བསྟན་པ་འདི་ཉིད་ཡོངས་སུ་བསྟན་པའི་ཕྱིར་<line/>
སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་རྒྱ་མཚོ་རྒྱ་ཆེ་མཐའ་ཡས་ཏེ། །རྣམ་དག་ལས་ཀྱི་རྣམ་པ་<line/>
</page>
<page index="275" id="138B">སྣ་ཚོགས་གནས། །ཕྱོགས་བཅུའི་ཞིང་རྣམས་རྒྱ་མཚོ་རྣམས་ཀུན་ཀྱང༌། །སྣ་ཚོགས་རྒྱན་ཅན་ཡངས་པར་ཀུན་ནས་གནས། །ཁ་དོག་སྣ་ཚོགས་ཡངས་པའི་ཞིང་གི་རྣམས། །རྒྱ་མཚོ་རྟག་པར་ཕྱོགས་<line/>
རྣམས་ཀུན་ཏུ་འབྱུང༌། །རྒྱན་དང་རིན་ཆེན་འོད་འཕྲོ་སྣ་ཚོགས་སྤྲིན། །སྒྲ་འབྱིན་ཞིང་གི་དབྱིངས་རྣམས་ཁེབས་པར་བྱེད། །བྱང་ཆུབ་སེམས་དཔའི་ཡོན་ཏན་རྒྱ་མཚོ་རྣམས། །དེ་དག་ཀུན་ཀྱང་རྒྱ་མཚོའི་<line/>
ཞིང་ན་གྲག །སྣ་ཚོགས་རྒྱན་དང་སྨོན་ལམ་སྤྲིན་གྱི་རྣམས། །དེ་དག་ཞིང་མང་རྒྱ་མཚོར་སྒྲ་ཡང་འབྱིན། །འགྲོ་བའི་ལས་རྣམས་རྒྱ་མཚོ་ཡངས་པ་དག །རྒྱན་གྱི་སྤྲིན་རྣམས་ཀུན་ནས་སྒྲར་འབྱིན་ཏེ། །<line/>
སེམས་ཅན་དེ་དག་རྣམ་སྨིན་ཇི་འདྲ་བ། །སངས་རྒྱས་བྱིན་གྱིས་ཀུན་ནས་སྒྲ་ཡང་སྒྲོག །དུས་གསུམ་འབྱུང་བའི་དེ་བཞིན་གཤེགས་པ་ཡི། །རྣམ་འཕྲུལ་ཞིང་རྣམས་རྒྱ་མཚོ་ཀུན་ན་སྣང༌། །དམིགས་<line/>
པ་རེ་རེ་ལ་ཡང་སངས་རྒྱས་ཀུན། །དེ་འདྲའི་ཞིང་མང་རྒྱ་མཚོའི་རྒྱན་ལ་ལྟོས། །འདས་པའི་བསྐལ་པ་དེ་བཞིན་མ་འོངས་དང༌། །ཕྱོགས་བཅུའི་ད་ལྟར་བྱུང་བ་ཇི་སྙེད་པའི། །བསྐལ་པ་དེ་དག་རྒྱན་མང་<line/>
ཡངས་པ་ཡང༌། །ཞིང་རྣམས་རྒྱ་མཚོ་རེ་རེ་དག་ན་སྣང༌། །དམིགས་པ་ཀུན་ལ་སངས་རྒྱས་སྤྲིན་གྱི་རྣམས། །འགྲོ་དང་མཉམ་པས་འཇིག་རྟེན་ཀུན་ཏུ་འགེངས། །རྣམ་པར་འཕྲུལ་ཞིང་སེམས་ཅན་<line/>
རྣམ་པར་འདུལ། །འདི་ནི་ཞིང་རྣམས་རྒྱ་མཚོའི་རྣམ་ཐར་ཏོ། །སྤོས་འོད་སྤྲིན་དང་དེ་བཞིན་མེ་ཏོག་ཀློང༌། །རྒྱན་རྣམས་སྣ་ཚོགས་ཐམས་ཅད་ཀུན་ནས་ཀྱང༌། །རྟག་པར་ཀུན་ཏུ་ཁྱབ་པར་རབ་ཏུ་འབྱུང༌།།<line/>
</page>
<page index="276" id="139A">༄༅། །འདི་ནི་ཞིང་རྣམས་རྒྱ་མཚོའི་རྣམ་ཐར་ཏོ། །ཕྱོགས་བཅུ་ཀུན་གྱི་སྙིང་པོ་བྱང་ཆུབ་རྣམས། །སྣ་ཚོགས་རྒྱན་ཅན་ཀུན་ཀྱང་མ་ལུས་པར། །ཐམས་ཅད་རྒྱ་མཚོའི་ཞིང་<line/>
འདི་དབྱིངས་དག་ན། །ནམ་མཁའི་སྤྲིན་བཞིན་རྣམ་པར་སྟོན་པ་སྣང༌། །རྒྱལ་སྲས་ཀུན་ཏུ་བཟང་པོ་ཐམས་ཅད་ཀྱི། །ཞིང་རྣམས་མཐའ་ཡས་འབྱམས་ཀླས་རྒྱན་གྱི་རྣམས། །འགྲོ་བའི་གྲངས་<line/>
སྙེད་བསྐལ་པ་རྒྱ་མཚོར་རྣམ་སྦྱངས་པ། །ཞིང་རྣམས་རྒྱ་མཚོ་ཀུན་ན་རབ་ཏུ་སྣང༌། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་རྒྱ་མཚོ་ཡོངས་སུ་དག་པར་བྱ་བའི་ཚུལ་རྒྱ་མཚོ་ནི།<line/>
འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱ་སྟེ། འདི་ལྟར་བྱང་ཆུབ་སེམས་དཔའ་རྣམས་ཀྱི་དགེ་བའི་བཤེས་གཉེན་ཐམས་ཅད་ལ་བརྟེན་པའི་དགེ་བའི་<line/>
རྩ་བས་སྐལ་བ་མཉམ་པ་དང༌། བྱང་ཆུབ་སེམས་དཔའ་རྣམས་ཀྱི་ཆོས་ཀྱི་དབྱིངས་ཀྱི་བསོད་ནམས་རྒྱ་ཆེན་པོའི་སྤྲིན་རྣམ་པར་འཕེལ་བར་བྱ་བ་དང༌། བྱང་ཆུབ་སེམས་དཔའ་རྣམས་<line/>
ཀྱི་མོས་པའི་དཀྱིལ་འཁོར་རྒྱ་ཆེན་པོ་རྣམ་པར་དག་པ་དང༌། བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའ་ཐམས་ཅད་རབ་ཏུ་བརྟན་པའི་ཡུལ་ལ་རྣམ་པར་སྤྱོད་པ་དང༌། བྱང་<line/>
ཆུབ་སེམས་དཔའ་རྣམས་ཀྱི་ཕ་རོལ་ཏུ་ཕྱིན་པ་རྒྱ་མཚོ་ཐམས་ཅད་ཡོངས་སུ་རྫོགས་པར་བྱ་བ་དང༌། ཡོངས་སུ་སྦྱང་བ་དང་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་ས་ཐམས་<line/>
</page>
<page index="277" id="139B">ཅད་ཀྱི་དབྱིངས་ལ་རབ་ཏུ་དགོད་ཅིང་གཟུད་པའི་རྣམ་པར་སྤྱོད་པ་དང༌། བྱང་ཆུབ་སེམས་དཔའ་རྣམས་ཀྱི་སྤྱོད་པ་དང༌། འབྱུང་བ་རྒྱ་མཚོ་ལ་རྣམ་པར་སྤྱོད་པ་དང༌། བྱང་ཆུབ་སེམས་དཔའ་རྣམས་ཀྱི་<line/>
སྨོན་ལམ་རྒྱ་མཚོ་ཐམས་ཅད་མངོན་པར་སྒྲུབ་པ་རྣམ་པར་དག་པ་དང༌། བྱང་ཆུབ་སེམས་དཔའ་རྣམས་ཀྱི་རྒྱ་མཚོ་ཐམས་ཅད་མངོན་པར་སྒྲུབ་པ་རྣམ་པར་དག་པ་ལ་རབ་ཏུ་འཇུག་པ་དང༌། འདི་ལྟ་<line/>
སྟེ༑ བྱང་ཆུབ་སེམས་དཔའ་རྣམས་ཀྱི་སྟོབས་ཀྱི་ཚུལ་ཡང་དག་པར་སྒྲུབ་པ་རྣམ་པར་དག་པ་དང༌། དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་ཡོངས་སུ་དག་པར་བྱ་བའི་ཚུལ་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱའོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོ་ཡོངས་སུ་དག་པར་བྱ་བའི་ཚུལ་<line/>
རྒྱ་མཚོ་འདི་ཉིད་རྣམ་པར་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་རྒྱ་མཚོ་ཐམས་ཅད་སྣ་<line/>
ཚོགས་རྒྱན། །སྨོན་ལམ་ཚུལ་རྣམས་རྒྱ་མཚོ་ཀུན་གྱིས་བྱུང༌། །ཁ་དོག་མཐའ་ཡས་ལས་ཀྱི་རྒྱ་མཚོ་དག །ཞིང་རྣམས་རྒྱ་མཚོ་རྟག་ཏུ་འོད་མང་འགྱེད། །སྔོན་ཆད་དགེ་བའི་བཤེས་གཉེན་བསྙེན་<line/>
བཀུར་ཅིང༌། །སྐལ་བ་མཉམ་པའི་ལས་དགེ་ཡོངས་སྦྱངས་ཏེ། །སྙིང་རྗེ་བྱམས་པས་འགྲོ་ཡངས་ཀུན་བཟང་ཞིང༌། །ཞིང་རྣམས་རྒྱ་མཚོ་ཡངས་པ་འདི་ཀུན་སྦྱངས། །ཆོས་སྒོ་ཀུན་ཏུ་ཏིང་འཛིན་<line/>
</page>
<page index="278" id="140A">༄༅། །ས་ཀུན་གྱིས། །སངས་རྒྱས་ཡོན་ཏན་རྒྱ་མཚོ་ཡོངས་སྦྱངས་ཏེ། །བསམ་གཏན་ཚུལ་དང་རྣམ་ཐར་ས་སྦྱངས་ཤིང༌། །ཞིང་རྣམས་རྒྱ་མཚོ་སྣ་ཚོགས་ཡངས་པ་བྱུང༌།།<line/>
མོས་པའི་དཀྱིལ་འཁོར་མཐའ་ཡས་སྟོབས་བསྐྱེད་ཅིང༌། །རྒྱལ་བའི་མཉམ་ཉིད་མ་ནོར་རྟོགས་བྱས་ནས། །བཟོད་པ་རྒྱ་མཚོའི་ཚུལ་རྣམས་ཡོངས་སྦྱངས་ཤིང༌། །རྣམ་དག་ཁ་དོག་མཐའ་<line/>
ཡས་ཞིང་རྣམས་བྱུང༌། །བསོད་ནམས་སྤྲིན་ནི་ནམ་མཁའ་མཉམ་བསྐྱེད་ཅིང༌། །འགྲོ་བ་ཀུན་ཕན་བདེ་དོན་སྤྱོད་སྤྱད་དེ། །བསོད་ནམས་རྒྱ་མཚོ་སེམས་ཅན་ཀུན་བསྟན་པས། །འཇིག་རྟེན་<line/>
ཁམས་རྣམས་རྒྱ་མཚོ་ཀུན་ཀྱང་འབྱུང༌། །ཞིང་རྣམས་རྒྱ་མཚོའི་རྡུལ་སྙེད་ཚད་མེད་པའི། །ཕ་རོལ་ཕྱིན་པ་མ་ལུས་ཀུན་སྦྱངས་ཏེ། །སྨོན་ལམ་མཐར་ཕྱིན་མི་ཟད་གོམས་བྱམས་པས།།<line/>
དྲི་མེད་རྒྱ་མཚོའི་ཞིང་རྣམས་ཡངས་པ་འབྱུང༌། །འབྱུང་བའི་སྤྱོད་པ་གང་ཡོད་ཚད་མེད་དང༌། །ཆོས་རྣམས་ཐམས་ཅད་ཡངས་པ་ཡོངས་སྦྱངས་ཏེ། །སྣ་ཚོགས་ཐབས་སྒོས་སེམས་ཅན་<line/>
སྦྱངས་པས་ན། །འདི་འདྲའི་ཡིད་འོང་རྒྱ་མཚོའི་ཞིང་རྣམས་འབྱུང༌། །རྒྱན་རྣམས་ཀུན་གྱི་ཚུལ་དང་ས་སྦྱངས་ཤིང༌། །རྒྱལ་བའི་ཡོན་ཏན་རྒྱ་མཚོ་ཀུན་ཞུགས་ནས། །འགྲོ་བ་ཀུན་གྱི་སྡུག་<line/>
བསྔལ་མཚོ་བསྐམས་པས། །ཞིང་གི་མཚོ་ཡངས་འདི་ཀུན་དག་པར་འགྱུར། །སྟོབས་རྣམས་རྒྱ་མཚོ་གཞལ་མེད་ཡོངས་སྦྱངས་ཤིང༌། །འགྲོ་བ་འདི་འདྲ་ཚད་མེད་རྣམ་སྦྱངས་ཏེ། །སངས་རྒྱས་རྒྱ་<line/>
</page>
<page index="279" id="140B">མཚོ་ཡངས་ཀུན་བསྙེན་བཀུར་བས། །ཞིང་རྣམས་རྒྱ་མཚོ་རྣམ་མང་རྣམ་པར་དག །ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་མཚོ་རེ་རེར་སངས་རྒྱས་འབྱུང་བའི་ཚུལ་རྒྱ་མཚོ་ནི། འཇིག་<line/>
རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱ་སྟེ། འདི་ལྟར་སངས་རྒྱས་འབྱུང་བ་ལ་ལ་ནི། སྐུ་ཆུང་ངུར་ཀུན་ཏུ་སྟོན་ཏོ། །འདི་ལྟ་སྟེ། སངས་རྒྱས་འབྱུང་བ་ལ་ལ་ནི། ཆོས་ཀྱི་དབྱིངས་<line/>
ཐམས་ཅད་གཟུགས་ཀྱི་སྐུས་གང་བར་སྟོན་ཏོ། །སངས་རྒྱས་འབྱུང་བ་ལ་ལ་ནི། སྐུ་ཚེའི་ཚད་མི་རིང་ངོ༌། །སངས་རྒྱས་འབྱུང་བ་ལ་ལ་ནི། སྐུ་ཚེའི་ཚད་རིང་ངོ༌། །སངས་རྒྱས་འབྱུང་བ་ལ་ལ་<line/>
ནི༑ སངས་རྒྱས་ཀྱི་ཞིང་གཅིག་ཡོངས་སུ་དག་པར་བྱིན་གྱིས་རློབ་བོ། །སངས་རྒྱས་འབྱུང་བ་ལ་ལ་ནི། འཇིག་རྟེན་གྱི་ཁམས་རྒྱ་མཚོ་ཐམས་ཅད་ཡོངས་སུ་དག་པར་བྱིན་གྱིས་རློབ་བོ། །སངས་<line/>
རྒྱས་འབྱུང་བ་ལ་ལ་ནི། ཚུལ་གཅིག་གིས་བསྟན་པའི་ཆོས་ཀྱི་འཁོར་ལོ་བྱིན་གྱིས་རློབ་བོ། །སངས་རྒྱས་འབྱུང་བ་ལ་ལ་ནི། ཚུལ་བསམ་གྱིས་མི་ཁྱབ་པར་བསྟན་པའི་ཆོས་ཀྱི་འཁོར་ལོ་<line/>
བྱིན་གྱིས་རློབ་བོ། །སངས་རྒྱས་འབྱུང་བ་ལ་ལ་ནི། སེམས་ཅན་གྱི་ཁམས་ཉུང་ངུ་རྣམ་པར་གདུལ་བ་བྱིན་གྱིས་རློབ་བོ། །སངས་རྒྱས་འབྱུང་བ་ལ་ལ་ནི། སེམས་ཅན་རྒྱ་མཚོ་མཐའ་ཡས་པ་རྣམ་<line/>
པར་གདུལ་བ་བྱིན་གྱིས་རློབ་སྟེ། དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་རེ་རེར་སངས་རྒྱས་འབྱུང་བའི་ཚུལ་རྒྱ་མཚོ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་<line/>
</page>
<page index="280" id="141A">༄༅། །པར་བྱའོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་སངས་རྒྱས་འབྱུང་བའི་ཚུལ་རྒྱ་མཚོའི་ཕྱོགས་འདི་ཉིད་ཡོངས་སུ་བསྟན་པའི་ཕྱིར་སངས་རྒྱས་<line/>
བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བ་འབྱུང་བ་ཐབས་རྣམས་སྣ་ཚོགས་ཀྱི། །སྒོ་ནས་ཞིང་རྣམས་རྒྱ་མཚོར་རབ་ཏུ་<line/>
འབྱུང༌། །དེ་དག་སེམས་ཅན་བསམ་པ་ཇི་བཞིན་མཁྱེན། །སངས་རྒྱས་ཐབས་ཀྱི་སྒོ་མང་རྒྱ་མཚོ་འོ། །སངས་རྒྱས་ཆོས་སྐུ་བསམ་གྱིས་མི་ཁྱབ་སྟེ། །མིག་ཡོར་མ་ཡིན་མཚན་ཉིད་མེད་པའི་<line/>
གཟུགས། །གཟུགས་ཀྱི་ཁྱད་པར་འགྲོ་བ་འདི་དག་ཏུ། །སེམས་ཅན་བསམ་པའི་ཕྱོགས་བཞིན་སྟོན་ལ་ལྟོས། །སྐུ་ཚེ་ཐུང་བར་ལ་ལ་རྣམ་པར་སྟོན། །ལ་ལ་བསྐལ་པ་བསམ་ཡས་བྱིན་གྱིས་<line/>
རློབ༑ ༑ཆོས་ཀྱི་སྐུ་ནི་ཕྱོགས་རྣམས་ཀུན་གྱི་སྒོ། །རབ་ཏུ་མཛེས་པར་འགྲོ་ནང་འདི་ན་བཞུགས། །ལ་ལ་ཞིང་རྣམས་རྒྱ་མཚོ་བསམ་ཡས་དག །སྦྱོང་ཞིང་འབྱམས་ཀླས་ཕྱོགས་བཅུ་ཀུན་ན་ཡང༌། །<line/>
ལ་ལ་ཞིང་གཅིག་རྣམ་པར་སྦྱོང་བར་མཛད། །སྨོན་ལམ་མ་ལུས་ཀུན་ཀྱང་ཚུལ་གཅིག་གོ །ལ་ལ་བསམ་གྱིས་མི་ཁྱབ་ཐེག་པའི་རྒྱན། །སེམས་ཅན་ཡིད་བཞིན་སངས་རྒྱས་སྟོན་པ་མཛད། །<line/>
ལ་ལ་ཐེག་པ་གཅིག་ཀྱང་རབ་སྟོན་ཏེ། །རྒྱལ་བའི་ཐབས་ནི་གཅིག་ཀྱང་མཐའ་ཡས་སོ། །རང་བྱུང་ལ་ལ་བྱང་ཆུབ་སངས་རྒྱས་ནས། །སེམས་ཅན་མི་མང་ལམ་ལ་གཞོག་པ་མཛད། །ལ་ལ་སྐད་<line/>
</page>
<page index="281" id="141B">ཅིག་གཅིག་གིས་སེམས་ཅན་རྣམས། །རྒྱ་མཚོ་བསམ་ཡས་བྱང་ཆུབ་དོན་དུ་འདུལ། །ལ་ལ་སྤུ་ཡི་སྒོ་ནས་བསམ་ཡས་པའི། །སངས་རྒྱས་སྤྲུལ་བའི་སྤྲིན་རྣམས་རབ་ཏུ་འགྱེད། །འགྲོ་བ་ཀུན་ཏུ་དེ་<line/>
དག་མངོན་བཀང་ཞིང༌། །ཐབས་ཀྱི་སྒོ་ནས་སེམས་ཅན་འདུལ་བ་མཛད། །ལ་ལ་སངས་རྒྱས་གསུང་གིས་ཀུན་བཀང་ཞིང༌། །ཞིང་དུ་སེམས་ཅན་ཡིད་བཞིན་རབ་ཏུ་སྒྲོག །བསམ་ཡས་བསྐལ་པར་<line/>
དེ་དག་གསུང་སྒྲོག་ཅིང༌། །སེམས་ཅན་རྒྱ་མཚོ་མཐའ་ཡས་རྣམ་པར་འདུལ། །ལ་ལ་ཞིང་རྒྱན་བསམ་གྱིས་མི་ཁྱབ་སྟེ། །འཁོར་རྣམས་ཡོངས་དག་ཀུན་ནས་འཁོད་བཅས་པས། །ཞིང་མང་རྒྱ་མཚོ་ཕྱོགས་<line/>
སུ་གང་བྱས་ཤིང༌། །སངས་རྒྱས་མཁའ་ལ་སྤྲིན་ལྟར་ཁྱབ་པར་བཞུགས། །དེ་ལྟར་སངས་རྒྱས་ཐབས་ནི་བསམ་མི་ཁྱབ། །ཞིང་རྣམས་རྒྱ་མཚོ་ཀུན་ཏུ་རྒྱས་བཀང་ཞིང༌། །འགྲོ་བ་ཀུན་ལ་སངས་རྒྱས་མངོན་<line/>
སུམ་སྟེ༑ ༑སྣ་ཚོགས་རྒྱན་མང་དུ་མའི་ཚུལ་དང་ལྡན། །ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་མཚོའི་བསྐལ་པའི་བྱིན་གྱི་རླབས་ཀྱི་ཚུལ་ཤིན་ཏུ་བསྟན་པ་ནི། འཇིག་རྟེན་གྱི་ཁམས་<line/>
རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱ་སྟེ། འདི་ལྟར་ཞིང་རྒྱ་མཚོ་ལ་ལ་ནི། བསྐལ་པ་གྲངས་མེད་པར་བྱིན་གྱིས་བརླབས་པའོ། །ཞིང་རྒྱ་མཚོ་ལ་ལ་ནི། བསྐལ་པ་ཚད་མེད་པར་བྱིན་<line/>
གྱིས་བརླབས་པའོ། །ཞིང་རྒྱ་མཚོ་ལ་ལ་ནི། བསྐལ་པ་དཔག་ཏུ་མེད་པར་བྱིན་གྱིས་བརླབས་པའོ། །ཞིང་རྒྱ་མཚོ་ལ་ལ་ནི། བསྐལ་པ་བསམ་གྱིས་མི་ཁྱབ་པར་བྱིན་གྱིས་བརླབས་པའོ། །ཞིང་རྒྱ་མཚོ་<line/>
</page>
<page index="282" id="142A">༄༅། །ལ་ལ་ནི༑ བསྐལ་པ་མཚུངས་པ་མེད་པར་བྱིན་གྱིས་བརླབས་པའོ། །ཞིང་རྒྱ་མཚོ་ལ་ལ་ནི། བསྐལ་པ་ཀུན་ནས་མཐའ་ཡས་པར་བྱིན་གྱིས་བརླབས་པའོ། །ཞིང་རྒྱ་<line/>
མཚོ་ལ་ལ་ནི། བསྐལ་པ་ཀུན་ནས་མུ་མེད་པར་བྱིན་གྱིས་བརླབས་པའོ། །ཞིང་རྒྱ་མཚོ་ལ་ལ་ནི། བསྐལ་པ་གཞལ་དུ་མེད་པར་བྱིན་གྱིས་བརླབས་པའོ། །ཞིང་རྒྱ་མཚོ་ལ་ལ་ནི། བསྐལ་པ་<line/>
བརྗོད་དུ་མེད་པར་བྱིན་གྱིས་བརླབས་པ་སྟེ། དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོའི་བསྐལ་པ་བྱིན་གྱི་རླབས་ཀྱི་ཚུལ་ཤིན་ཏུ་བསྟན་པ་རྒྱ་མཚོ་ནི། འཇིག་རྟེན་གྱི་ཁམས་<line/>
རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་འཇིག་རྟེན་གྱི་ཁམས་རྒྱ་མཚོའི་བསྐལ་པའི་བྱིན་གྱི་རླབས་ཀྱི་ཚུལ་ཤིན་ཏུ་བསྟན་པ་འདི་ཉིད་ཡོངས་སུ་<line/>
བསྟན་པའི་ཕྱིར་སངས་རྒྱས་ཀྱི་བྱིན་གྱིས་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འཇིག་རྟེན་རྒྱ་མཚོ་བསྐལ་པ་ཐ་དད་དེ། །སྣ་ཚོགས་ཚུལ་<line/>
འཇུག་རྒྱན་རྣམས་གཞན་དང་གཞན། །ཕྱོགས་བཅུའི་ཞིང་རྣམས་རྒྱ་མཚོ་ཀུན་ན་སྣང༌། །བསྐལ་པའི་ཚུལ་ནི་རྒྱ་མཚོ་གྲངས་ཀྱང་མེད། །བསྐལ་པ་མི་མཐུན་འགྲོ་བ་ཀུན་དང་མཉམ། །ཕྱོགས་<line/>
དབྱིངས་འཇིག་རྟེན་རྒྱ་མཚོའི་ཁམས་ན་སྣང༌། །བསྐལ་པ་མཐའ་ཡས་ལ་ལ་རིང་དང་ཐུང༌། །བསྐལ་པ་སྣ་ཚོགས་རྒྱལ་བའི་སྒྲས་ཀྱང་བསྒྲགས། །རྒྱ་མཚོའི་ཞིང་རྣམས་འདི་དག་ཕྱོགས་<line/>
</page>
<page index="283" id="142B">དབྱིངས་སྣང༌། །བྱིན་རླབས་བསྐལ་པ་ཞིང་རྡུལ་སྙེད་དང་ལྡན། །ལ་ལ་གཞན་རྣམས་བསྐལ་པ་གཅིག་གིས་འཇུག །ལ་ལ་བསྐལ་གྲངས་སྨོན་ལམ་དུ་མས་བྱུང༌། །བསྐལ་པ་ལ་ལ་དྲི་མེད་ལ་ལ་ཉོན་<line/>
མོངས་ཅན། །ལ་ལ་རྣམ་དག་ལ་ལ་ཉོན་མོངས་རྣམ་པར་གནས། །བསྐལ་པའི་མིང་ནི་སྨོན་ལམ་རྒྱ་མཚོའི་ཚུལ་གྱིས་བྱུང༌། །སེམས་ཅན་འདུ་ཤེས་རྣམ་པས་ཐ་དད་ཚུལ་ལ་འཇུག །བསྐལ་པ་ཞིང་གི་<line/>
རྡུལ་སྙེད་སྔོན་ཆད་སྤྱོད་སྤྱད་པས། །འཇིག་རྟེན་ཁམས་རྣམས་རྒྱ་མཚོ་ཤིན་ཏུ་ཡངས་ཤིང་དག། དེ་དག་ཀུན་ནས་སངས་རྒྱས་ཡུལ་རྒྱན་ཚད་ཀྱང་མེད། །འདི་དག་རྒྱ་ཆེན་བསྐལ་པའི་འཇིག་རྟེན་<line/>
རྒྱ་མཚོའི་ཁམས། །བསྐལ་པའི་འོད་དང་འོད་ཟེར་རིན་ཆེན་མིང་སྣ་ཚོགས། །བཅོམ་ལྡན་འདས་དང་འོད་མཉམ་འོད་འཕྲོའི་མིག་སྣང་བ། །སྣང་དང་དྲི་མེད་བཟང་པོ་བསྐལ་པའི་མིག་ལ་འཇུག །<line/>
བསྐལ་པ་འདི་དག་རྣམ་དག་བསྐལ་པ་ཀུན་ལས་བྱུང༌། །དྲི་མེད་བསྐལ་པ་ལ་ལར་སངས་རྒྱས་གཅིག་སྐྱེའོ། །བསྐལ་པ་ལ་ལར་མི་ཡི་གཙོ་བོ་མཐའ་ཡས་འབྱུང༌། །བསྐལ་པའི་ཚུལ་རྣམས་ཐམས་<line/>
ཅད་ས་ཚུལ་ཟད་མི་ཤེས། །སྨོན་ལམ་སྟོབས་མཐུས་བསྐལ་པ་སྣ་ཚོགས་འཇུག་པར་འགྱུར། །བསྐལ་པ་ལ་ལ་མཐའ་ཡས་རྣམས་ཀྱང་བསྐལ་པ་གཅིག་ཏུ་འདུས། །བསྐལ་པ་ལ་ལ་གཅིག་<line/>
ཀྱང་བསྐལ་པ་བྱེ་བའི་མཐུ། །བསྐལ་པ་རྒྱ་མཚོ་ཀུན་ཀྱང་སྣ་ཚོགས་སྒོ་ནས་འཇུག །ཕྱོགས་བཅུའི་འཇིག་རྟེན་ཁམས་ཀྱི་ནང་ནས་སྒྲ་ཡང་འབྱིན། །བསྐལ་པ་ལ་ལར་བསྐལ་པ་ཀུན་གྱི་རྐྱེན་ཀྱང་<line/>
</page>
<page index="284" id="143A">༄༅། །འབྱུང༌། །མིང་གི་རྒྱན་རྣམས་རྣམ་པར་དག་པའང་དེ་ལ་ཡིན། །བསྐལ་པ་ལ་ལ་སངས་རྒྱས་རྫུ་འཕྲུལ་མཐུ་ཡིས་བྱུང༌། །བསྐལ་པའི་ཚུལ་རྣམས་ཀུན་གྱི་འདི་ནི་<line/>
རྒྱན་ཡངས་ཡིན། །ཞིང་དང་བསྐལ་པ་རྒྱ་མཚོ་ཚུལ་ནི་གཅིག་གིས་དག །ཞིང་གི་རྡུལ་རྣམས་ཀུན་ཀྱང་ཚད་མེད་གཞལ་དུ་མེད། །སྐད་ཅིག་ཡུད་ཙམ་ཉི་མའི་གྲངས་ཀྱི་བསྐལ་པར་འགྱུར། །<line/>
འདི་དག་ཐམས་ཅད་སེམས་ཅན་འདུ་ཤེས་རྣམ་པར་འབྱུང༌། །ཀྱེ་རྒྱལ་བའི་སྲས་དག། དེ་ལ་འཇིག་རྟེན་གྱི་ཁམས་རྒྱ་མཚོ་བསྐལ་པ་མཐའ་ཡས་པའི་རྒྱུད་ཀྱི་ཚུལ་རྒྱ་མཚོ་ནི། འཇིག་<line/>
རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱ་སྟེ། འདི་ལྟར་ཆོས་ཉིད་རབ་ཏུ་ཐོབ་པས་འཇིག་རྟེན་གྱི་ཁམས་རྒྱ་མཚོ་དག་བསྐལ་པས་འཇིག་ཅིང་འདུ་བ་ལ་རབ་ཏུ་འཇུག་<line/>
པར་གནས་པ་དང༌། འཇིག་རྟེན་གྱི་ཁམས་རྒྱ་མཚོར་གཏོགས་པའི་སེམས་ཅན་རྣམས་ཀྱི་ཉོན་མོངས་པས་བསྐལ་པ་མཐའ་ཡས་པ་ཀུན་ནས་གནས་པ་དང༌། འདི་ལྟ་སྟེ། འཇིག་རྟེན་གྱི་ཁམས་<line/>
རྒྱ་མཚོར་གཏོགས་པའི་སེམས་ཅན་རྣམས་ཀྱི་བསོད་ནམས་རྒྱ་མཚོ་རྒྱ་ཆེན་པོ་གསོག་པ། རྣམ་པར་དག་པས་འཇིག་རྟེན་གྱི་ཁམས་རྒྱ་མཚོ་ཀུན་ནས་ཉོན་མོངས་ལ་རྣམ་པར་དག་པར་<line/>
གནས་པ་དང༌། འདི་ལྟ་སྟེ། བྱང་ཆུབ་སེམས་དཔའ་མོས་པ་སྣ་ཚོགས་ཀྱིས་སྤྱོད་པ་རྣམས་སྐྱེ་བས་འཇིག་རྟེན་གྱི་ཁམས་རྒྱ་མཚོ་རྣམ་པར་དག་ལ་ཀུན་ནས་ཉོན་མོངས་པར་གནས་པ་དང༌།<line/>
</page>
<page index="285" id="143B">འདི་ལྟ་སྟེ། སེམས་ཅན་རྒྱ་མཚོ་རྒྱ་ཆེན་པོ་བྱང་ཆུབ་ཀྱི་སེམས་ལ་གནས་པས་འཇིག་རྟེན་གྱི་ཁམས་རྒྱ་མཚོ་ཤིན་ཏུ་དག་པར་གནས་པ་དང༌། འདི་ལྟ་སྟེ། བྱང་ཆུབ་སེམས་དཔའ་རྣམས་འཇིག་<line/>
རྟེན་གྱི་ཁམས་གཞན་དང་གཞན་དུ་འདོང་བས་བསྐལ་པ་རྒྱན་ཐ་དད་པའི་ཚུལ་དུ་གནས་པ་དང༌། འདི་ལྟ་སྟེ། ཕྱོགས་བཅུའི་བྱང་ཆུབ་སེམས་དཔའ་རྣམས་འཇིག་རྟེན་གྱི་ཁམས་རྒྱ་མཚོར་འདུས་<line/>
པས་བསྐལ་པ་མཐའ་ཡས་པ་རྒྱན་ཤིན་ཏུ་མང་པོར་ཀུན་ནས་གནས་པ་དང༌། འདི་ལྟ་སྟེ། དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བས་འཇིག་རྟེན་གྱི་ཁམས་རྒྱ་མཚོ་དག་<line/>
གི་རྒྱན་ནུབ་པར་འགྱུར་བ་དང༌། འདི་ལྟ་སྟེ། སངས་རྒྱས་འབྱུང་བའི་ཚེ་འཇིག་རྟེན་གྱི་ཁམས་རྒྱ་མཚོ་རྣམས་རྒྱན་གྱིས་བརྒྱན་པར་ཀུན་ནས་གནས་པ་དང༌། འདི་ལྟ་སྟེ། དེ་བཞིན་<line/>
གཤེགས་པ་རྣམ་པར་འཕྲུལ་བས་འཇིག་རྟེན་གྱི་ཁམས་རྒྱ་མཚོའི་བསྐལ་པ་མཐའ་ཡས་པ་ཡོངས་སུ་དག་པར་གནས་པ་དང༌། དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོའི་<line/>
བསྐལ་པ་རྒྱ་མཚོ་མཐའ་ཡས་པའི་རྒྱུད་ཀྱི་ཚུལ་རྒྱ་མཚོ་ཀུན་ནས་གནས་པའི་ཚུལ་ནི། འཇིག་རྟེན་གྱི་ཁམས་རྒྱ་མཚོ་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱའོ། །དེ་ནས་བྱང་ཆུབ་སེམས་<line/>
དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོའི་བསྐལ་པ་མཐའ་ཡས་པའི་ཚུལ་རྒྱ་མཚོ་འདི་ཉིད་ཡོངས་སུ་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་<line/>
</page>
<page index="286" id="144A">༄༅། །བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་རྣམས་རྒྱ་མཚོའི་ཆོས་ཉིད་འདི་དག་ལྟོས། །ཆོས་ཀྱིས་བྱུང་སྟེ་ཇི་ལྟར་གནས་<line/>
པ་ལྟར༑ ༑དེ་དག་འབྱུང་ཞིང་འཇིག་པར་འགྱུར་བར་ཡང༌། །ཞིང་རྣམས་རྒྱ་མཚོ་ཐམས་ཅད་རབ་ཏུ་སྣང༌། །སེམས་ཅན་ཉོན་མོངས་མི་བཟད་ལྡན་པ་དང༌། ལས་དང་ཉོན་མོངས་<line/>
ངན་པས་བསྒྲིབས་པའི་རྣམས། །དེ་དག་བསམ་ལ་ཞིང་གི་རྒྱ་མཚོ་རྣམས། །ཀུན་ནས་ཉོན་མོངས་ལྡན་པར་གྱུར་པ་ཡིན། །སེམས་ཅན་རྣམ་དག་བསམ་པ་ལྡན་པ་དང༌། །བསོད་<line/>
ནམས་བརྟན་དང་རྣམ་དག་སྤྱོད་ཡུལ་ཅན། །རྣམ་དག་ཡུལ་ལ་ཉོན་མོངས་ལྡན་གྱུར་རྣམས། །དེ་དག་མོས་པ་སྣ་ཚོགས་སྤྱོད་ཡུལ་གྱི། །བྱང་ཆུབ་སེམས་དཔའ་སྐྱེ་བའི་དུས་དག་ན།<line/>
བསྐལ་པ་དེ་ནི་རྣམ་པར་དག་པར་སྣང༌། །སེམས་ཅན་ཉོན་མོངས་ལྡན་པར་གྱུར་པ་ཡང༌། །དེ་ཡི་ཆོས་ཉིད་བསམ་ཡས་ཡངས་པ་ཡི། །བྱང་ཆུབ་བསམ་པ་ཇི་ལྟར་བསྐྱེད་པ་དང༌། །<line/>
དེ་དག་བསམ་པ་ཇི་ལྟར་རྣམ་འཕེལ་བས། །དེ་བཞིན་བསྐལ་པ་རྒྱ་མཚོ་མང་པོ་དག །བསམ་གྱིས་མི་ཁྱབ་ཞིང་རྒྱན་ཡོངས་སུ་སྦྱོང༌། །བྱེ་བ་མང་པོ་མཐའ་ཡས་མི་ཟད་པའི། །བྱང་ཆུབ་<line/>
སེམས་དཔའ་ཕྱོགས་བཅུ་ཀུན་རྒྱུ་ཡང༌། །རྒྱན་ལ་རྣམ་པ་ཐ་དད་ཡོད་པ་མིན། །བསྐལ་པ་ཐ་དད་ཚུལ་གྱི་བྱེ་ཕྲག་སྣང༌། །རྡུལ་རྣམས་རེ་རེ་སྦུབས་སུ་དུས་ཀུན་ཏུ། །སངས་རྒྱས་ཞིང་གི་<line/>
</page>
<page index="287" id="144B">རྡུལ་དང་མཉམ་པ་ཡི། །རྒྱལ་སྲས་ཇི་ཚུལ་འདོད་པ་དེ་བཞིན་དུ། །ཞིང་རྣམས་རྒྱ་མཚོ་དེ་ཚུལ་དག་པར་གྱུར། །གལ་ཏེ་རྒྱལ་བ་རྣམས་ནི་སྐྱེ་འགྱུར་ན། །ཞིང་རྣམས་རྒྱན་གྱིས་ཤིན་ཏུ་བརྒྱན་པར་<line/>
འགྱུར༑ ༑བསམ་པ་ཡོངས་དག་དེ་བཞིན་རྒྱས་འགྱུར་ཏེ། །འདི་ནི་ཞིང་རྒྱན་ཕུན་སུམ་ཚོགས་པའོ། །གལ་ཏེ་རྒྱལ་བ་མྱ་ངན་འདས་གྱུར་ན། །དེ་ཚེ་དེ་ཞིང་རྒྱན་རྣམས་འགྲིབ་པར་འགྱུར། །<line/>
སེམས་ཅན་རྣམས་ཀྱང་སྣོད་དུ་རུང་བ་མིན། །ཞིང་གི་རྒྱ་མཚོ་དེ་ཡང་ཉོན་མོངས་ལྡན། །སངས་རྒྱས་རྫུ་འཕྲུལ་རྣམ་འཕྲུལ་ཡངས་པ་དག །བསམ་གྱིས་མི་ཁྱབ་གང་ཚེ་སྟོན་པ་ན། །དེ་ཚེ་<line/>
ཞིང་རྣམས་རྒྱ་མཚོ་མང་པོ་དག །ཀུན་ཀྱང་རྒྱན་གྱིས་རྣམ་པར་བརྒྱན་པར་འགྱུར། །ཀྱེ་རྒྱལ་བའི་སྲས་དག། དེ་ལ་འཇིག་རྟེན་གྱི་ཁམས་རྒྱ་མཚོ་ཐ་མི་དད་པའི་ཚུལ་ནི། འཇིག་རྟེན་གྱི་<line/>
ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱ་སྟེ། དེ་དག་ནི། སངས་རྒྱས་བཅོམ་ལྡན་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་<line/>
རྣམས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །དེ་ནི། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་གཅིག་ཏུ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་<line/>
རྟེན་གྱི་ཁམས་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་ཏུ་སངས་རྒྱས་སྐྱེ་ཞིང་འབྱུང་བ་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་གི་སྙིང་པོ་བྱང་<line/>
</page>
<page index="288" id="145A">༄༅། །ཆུབ་ཐམས་ཅད་ནས་ཆོས་ཀྱིས་དབྱིངས་ཀྱིས་ཕྱོགས་རྒྱས་པར་འགེངས་པ་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་གི་དེ་བཞིན་<line/>
གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་གི་སངས་རྒྱས་ཐམས་ཅད་ཀྱི་འོད་ཀྱི་དཀྱིལ་འཁོར་ཆོས་ཀྱི་དབྱིངས་<line/>
རྒྱས་པར་འགེངས་པ་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་ཏུ་སངས་རྒྱས་ཐམས་ཅད་ཀྱི་སྤྲུལ་པའི་སྤྲིན་དང༌། མཚན་གྱི་འཁོར་ལོ་ཐ་མི་དད་པ་དང༌། འདི་ལྟ་སྟེ། འཇིག་རྟེན་<line/>
གྱི་ཁམས་རྒྱ་མཚོ་དག་ཏུ་སངས་རྒྱས་ཐམས་ཅད་ཀྱི་དབྱངས་ཀྱི་དཀྱིལ་འཁོར་བསྐལ་པ་མཐའ་ཡས་པར་བརྗོད་ཅིང་རྒྱས་པར་བྱ་བའི་བྱིན་གྱི་རླབས་ཐ་མི་དད་པ་དང༌། འདི་ལྟ་སྟེ། འཇིག་<line/>
རྟེན་གྱི་ཁམས་རྒྱ་མཚོ་དག་ཏུ་ཆོས་ཀྱི་འཁོར་ལོའི་ཚུལ་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་ཏུ་རྡུལ་ཤིན་ཏུ་ཕྲ་བ་གཅིག་ལ་འཇིག་རྟེན་གྱི་ཁམས་རྒྱ་མཚོ་ཐམས་<line/>
ཅད་ཡོངས་སུ་འདུ་བ་ཐ་མི་དད་པ་དང༌། འདི་ལྟ་སྟེ། འཇིག་རྟེན་གྱི་ཁམས་རྒྱ་མཚོ་དག་ཏུ་རྡུལ་འབྱམས་ཀླས་པ་ཐམས་ཅད་ལ་དུས་གསུམ་གྱི་སངས་རྒྱས་ཀྱི་ཡུལ་རྒྱ་ཆེན་པོ་སྟོན་ཅིང་རྗོད་<line/>
པ་ཐ་མི་དད་པ་དག་སྟེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་ཐ་མི་དད་པའི་ཚུལ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་<line/>
</page>
<page index="289" id="145B">བྱའོ༑ ༑དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོ་ཐ་དད་པའི་ཚུལ་རྒྱ་མཚོ་ཤིན་ཏུ་བསྟན་པ་འདི་ཉིད་གསལ་བར་བསྟན་པའི་ཕྱིར་སངས་རྒྱས་ཀྱི་<line/>
བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྡུལ་གཅིག་སྟེང་ན་ཞིང་མང་རྒྱ་མཚོ་སྟེ། །ཀུན་ན་རྒྱན་མང་རྣམ་དག་ཀུན་ཡོད་ཀྱང༌། །<line/>
གནོད་པ་མེད་ཅིང་འདྲ་བ་གང་ཡང་མེད། །འཇུག་པ་བསམ་གྱིས་མི་ཁྱབ་འདི་ལ་ལྟོས། །རྡུལ་རྣམས་ཀུན་ལ་བསམ་ཡས་སངས་རྒྱས་བཞུགས། །སེམས་ཅན་ཀུན་གྱི་བསམ་པ་ཡིད་བཞིན་<line/>
དུ༑ ༑ཞིང་རྣམས་རྒྱ་མཚོ་ཐམས་ཅད་ཁྱབ་བྱས་ཀྱང༌། །དེ་དག་ཐབས་ལ་ཐ་དད་གང་ཡང་མེད། །རྡུལ་རྣམས་ཀུན་ལ་ཤིང་དབང་མཐའ་ཡས་པ། །སྣ་ཚོགས་རྒྱན་ཕྱུང་ཀུན་ནས་བྲེས་སྦྱངས་<line/>
ཏེ༑ ༑ཕྱོགས་རྣམས་ཀུན་གྱི་ཞིང་དུ་མངོན་བཀང་ཡང༌། །དེ་དག་ཐ་དད་འགྱུར་བ་ནམ་ཡང་མེད། །རྡུལ་ཕྲན་རྒྱ་མཚོ་རྡུལ་ཕྲན་རེ་རེ་ལ། །མི་ཡི་གཙོ་བོ་འཁོར་རྣམས་ཀུན་བསྐོར་ཅིང༌། །འཇིག་<line/>
རྟེན་ཀུན་ཏུ་བཀང་སྟེ་འཕགས་བཞུགས་ཀྱང༌། །གནོད་པ་དག་དང་འདྲ་བའི་ཉེས་པ་མེད། །རྡུལ་གཅིག་ལ་ནི་མཐའ་ཡས་འོད་ཀྱི་སྤྲིན། །ཕྱོགས་བཅུའི་ཞིང་རྣམས་རྒྱ་མཚོ་ཀུན་བཀང་ཞིང༌། །<line/>
བདེ་གཤེགས་རྣམས་ཀྱི་བྱང་ཆུབ་སྤྱོད་བསྟན་ཀྱང༌། །རྒྱ་མཚོའི་ཞིང་རྣམས་ཐ་དད་གང་ཡང་མེད། །རྡུལ་རྣམས་ཀུན་ལ་ཁ་དོག་བསམ་མི་ཁྱབ། །སྤྲུལ་པའི་སྤྲིན་གྱིས་ཀུན་ཏུ་གང་བྱས་ཏེ། །<line/>
</page>
<page index="290" id="146A">༄༅། །སངས་རྒྱས་སྤྲུལ་པས་སེམས་ཅན་རྣམས་འདུལ་ཡང༌། །འབྱམས་ཀླས་ཕྱོགས་ན་ཐ་དད་གང་ཡང་མེད། །རྡུལ་རྣམས་ཀུན་ལ་རྒྱ་མཚོའི་ཆོས་བརྗོད་དོ། །དེ་དག་འཁོར་<line/>
ལོའི་ཚུལ་བཞིན་འཁོར་མཛད་ཅིང༌། །ཐབས་དང་མཐུ་ཡི་སྒོ་མོ་སྣ་ཚོགས་ཀྱིས། །ཐམས་ཅད་བརྗོད་ཀྱང་དེ་ལ་ཐ་དད་མེད། །རྡུལ་གཅིག་ལ་ནི་རྒྱལ་བ་ཀུན་གྱིས་གསུང༌། །འགྲོ་བ་སྣོད་དུ་<line/>
གྱུར་ལ་དེ་དག་བརྗོད་བྱས་ཏེ། །རྒྱ་མཚོའི་ཞིང་དུ་བསྐལ་པར་བྱིན་བརླབས་ཀྱང༌། །དེ་དག་གསུང་གི་ཡན་ལག་ཐ་མི་དད། །ཞིང་རྣམས་རྒྱ་མཚོ་མཐའ་ཡས་རྒྱན་གྱི་རྣམས། །ཐམས་ཅད་<line/>
རྡུལ་སྦུབས་གཅིག་ཏུ་རབ་ཏུ་འཛུད། །རྒྱལ་བ་རྣམས་ཀྱི་རྫུ་འཕྲུལ་མཐུ་ལ་ལྟོས། །ལས་ཀྱི་དངོས་ལས་དེ་དག་སྐྱེས་པ་མིན། །རྡུལ་གཅིག་ལ་ནི་དུས་གསུམ་རྒྱལ་བ་དག །ཇི་ལྟར་བྱུང་<line/>
བ་དེ་དག་ཐམས་ཅད་སྣང༌། །དེ་དག་གཤེགས་དང་བྱོན་པ་གང་ཡང་མེད། །འགྲོ་བ་ཀུན་ན་སངས་རྒྱས་རྣམ་པར་འཕྲུལ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་<line/>
ཞེས་བྱ་བ་ལས། འཇིག་རྟེན་གྱི་ཁམས་རྒྱ་མཚོ་ཤིན་ཏུ་བསྟན་པའི་ཕྱོགས་གསལ་བར་བྱ་བ་ཡང་དག་པར་བསྒྲུབས་པ་ཞེས་བྱ་བ་སྟེ། ལེའུ་བཞི་པའོ།། །།བམ་པོ་<line/>
བརྒྱད་པ། ཀྱེ་རྒྱལ་བའི་སྲས་དག། དེ་ལ་འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གིས་བརྒྱན་གྱིས་བརྒྱན་པ་འདི་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་<line/>
</page>
<page index="291" id="146B">མཛད་སྔོན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་བསྐལ་པ་རྒྱ་མཚོའི་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ཡོངས་སུ་དག་པར་བྱས་ཏེ། བསྐལ་པ་རེ་རེ་ཞིང་ཡང་<line/>
དེ་བཞིན་གཤེགས་པ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་ཞབས་ཀྱི་དྲུང་དུ་སྨོན་ལམ་རྒྱ་མཚོ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་ཡོངས་<line/>
སུ་དག་པར་བྱས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པ་དེ་ནི། རླུང་གི་དཀྱིལ་འཁོར་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་<line/>
ཀྱིས་ཤིན་ཏུ་བཟུང་བ་སྟེ། དེ་ལ་རླུང་གི་དཀྱིལ་འཁོར་ཐམས་ཅད་ཀྱི་འོག་མ་ནི། གཞི་ཀུན་ནས་རྟོན་པ་ཞེས་བྱ་སྟེ། རིན་པོ་ཆེ་ཐམས་ཅད་ཀྱི་འོད་འཕྲོ་བ་འབར་བས་བརྒྱན་པའི་གཞིས་རྟེན་<line/>
ཏོ༑ ༑དེའི་སྟེང་ན་རླུང་གི་དཀྱིལ་འཁོར་རིན་པོ་ཆེ་སྣ་ཚོགས་ཀྱི་རྒྱན་འབྱུང་བ་ཞེས་བྱ་བ་ཡོད་དེ། ནོར་བུའི་རྒྱལ་པོ་འོད་རྣམ་པར་དག་པའི་རྒྱལ་མཚན་གྱི་གཞིས་རྟོན་ཏོ། །དེའི་སྟེང་ན་རླུང་<line/>
གྱི་དཀྱིལ་འཁོར་རིན་པོ་ཆེའི་མཐུ་ཞེས་བྱ་བ་ཡོད་དེ། རིན་པོ་ཆེ་ཐམས་ཅད་ཀྱི་དྲིལ་བུའི་གཞིས་རྟོན་ཏོ། །དེའི་སྟེང་ན་རླུང་གི་དཀྱིལ་འཁོར་འོད་འཕྲོ་བ་མཉམ་པར་རྟོན་པ་ཞེས་བྱ་བ་ཡོད་དེ།<line/>
ནོར་བུའི་རྒྱལ་པོ་ཉི་མ་སྣང་བའི་རྒྱལ་མཚན་གྱི་འཁོར་ལོའི་གཞིས་རྟོན་ཏོ། །དེའི་སྟེང་ན་རླུང་གི་དཀྱིལ་འཁོར་རྒྱན་ཀུན་ནས་རྣམ་པར་བྲེས་པ་ཞེས་བྱ་བ་ཡོད་དེ། འོད་ཟེར་གྱི་འོད་ཀྱི་དཀྱིལ་<line/>
</page>
<page index="292" id="147A">༄༅། །འཁོར་གྱི་མེ་ཏོག་གི་གཞིས་རྟོན་ཏོ། །དེའི་སྟེང་ན་རླུང་གི་དཀྱིལ་འཁོར་གཞི་ཀུན་ནས་དྲི་མ་མེད་ཅིང་ཡོངས་སུ་དག་པ་ཞེས་བྱ་བ་ཡོད་དེ། མེ་ཏོག་ཐམས་ཅད་འོད་འཕྲོ་བའི་<line/>
སེངྒེའི་ཁྲིའི་གཞིས་རྟོན་ཏོ། །དེའི་སྟེང་ན་རླུང་གི་དཀྱིལ་འཁོར་ཕྱོགས་སུ་སྒྲ་སྒྲོག་ཅིང་ཀུན་ཏུ་རྒྱུ་བ་ཞེས་བྱ་བ་ཡོད་དེ། མུ་ཏིག་དང་མན་ཤེལ་གྱི་རྒྱལ་མཚན་སྣ་ཚོགས་ཀྱི་གཞིས་རྟོན་<line/>
ཏོ༑ ༑དེའི་སྟེང་ན་རླུང་གི་དཀྱིལ་འཁོར་རིན་པོ་ཆེ་ཐམས་ཅད་འཛིན་པ་ཞེས་བྱ་བ་ཡོད་དེ། ནོར་བུའི་རྒྱལ་པོའི་ཤིང་དང་མེ་ཏོག་སྣ་ཚོགས་ཀྱི་གླང་གི་གཞིས་རྟོན་ཏོ། །དེའི་སྟེང་ན་རླུང་གི་<line/>
དཀྱིལ་འཁོར་ཀུན་ནས་འཛིན་པའི་ཤུགས་ཞེས་བྱ་བ་ཡོད་དེ། སྤོས་ཀྱི་ནོར་བུ་ཐམས་ཅད་ཀྱི་རི་རབ་ཀྱི་སྤྲིན་གྱི་གཞིས་རྟོན་ཏོ། །དེའི་སྟེང་ན་རླུང་གི་དཀྱིལ་འཁོར་ཁྱིམ་ཀུན་ཏུ་རྒྱུ་<line/>
པ་ཞེས་བྱ་བ་ཡོད་དེ། རིན་པོ་ཆེ་ཐམས་ཅད་ཀྱི་ཁ་དོག་དང༌། སྤོས་ཀྱི་ཁང་པ་བརྩེགས་པའི་སྤྲིན་གྱི་གཞིས་རྟོན་ཏོ། །ཀྱེ་རྒྱལ་བའི་སྲས་དག། རླུང་གི་དཀྱིལ་འཁོར་རི་རབ་ཀྱི་རྡུལ་<line/>
ཤིན་ཏུ་ཕྲ་བ་སྙེད་དེ་དག་ཐམས་ཅད་ཀྱི་སྟེང་མ་ནི། རླུང་གི་དཀྱིལ་འཁོར་གཟི་བརྗིད་བཟང་པོ་དཔལ་གྱི་སྙིང་པོ་ཞེས་བྱ་སྟེ། ནོར་བུ་ཀུན་ནས་སྣང་བའི་རྒྱན་དང་ལྡན་པའི་སྤོས་ཀྱི་ཆུ་རྒྱ་མཚོའི་<line/>
གཞིས་རྟོན་ཏོ། །སྤོས་ཀྱི་ཆུ་རྒྱ་མཚོ་ནོར་བུ་ཀུན་ནས་སྣང་བའི་གཞིས་བརྒྱན་པའི་སྙིང་པོ་ཞེས་བྱ་བ་དེ་ལས་པདྨོ་ཆེན་པོ་སྤོས་ཀྱི་རྒྱལ་མཚན་ཁྱེར་བའི་འོད་ཟེར་དང༌། ཟེ་བ་སྣ་ཚོགས་<line/>
</page>
<page index="293" id="147B">ཞེས་བྱ་བ་མངོན་པར་འབྱུང་སྟེ། པདྨོ་ཆེན་པོ་དེ་ལ་འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པ། ཀུན་ནས་གྲུ་བཞིར་འདུག་པ། རྣམ་པར་དག་པ། ཤིན་ཏུ་བརྟན་<line/>
པ༑ རྡོ་རྗེ་དང་ནོར་བུ་ཐམས་ཅད་ཀྱི་ཁོར་ཡུག་གིས་བསྐོར་བ། རིམ་གྱིས་གཞོལ་བར་གནས་པ། ཤིང་གི་རྒྱུད་རྒྱ་མཚོ་ས་ལ་རབ་ཏུ་གནས་པ་འདི་འདུག་གོ །དེ་ནས་བྱང་ཆུབ་སེམས་<line/>
དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པ་འདི་ཉིད་ཀྱི་ཡོན་ཏན་རྒྱ་མཚོ་ཡོངས་སུ་དག་པའི་ཕྱོགས་འདི་ཉིད་བརྗོད་པའི་ཕྱིར་<line/>
སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གཞི་རྒྱན་མེ་ཏོག་འཇིག་རྟེན་ཁམས་ཀྱི་རྒྱ་མཚོ་དེ། །རིན་ཆེན་ཀུན་གྱི་<line/>
སྙིང་པོ་ཁ་དོག་སྣ་ཚོགས་ཏེ། །རྡུལ་རྣམས་ཀུན་དང་མཉམ་པའི་སྔོན་ཆད་སངས་རྒྱས་ཀྱི། །དྲུང་དུ་སྔོན་ཚེ་རྒྱ་མཚོར་སྦྱངས་པས་དྲི་མ་མེད། །རྒྱ་ཆེན་སྙིང་རྗེའི་སྤྲིན་གྱིས་ཁམས་རྣམས་<line/>
ཀུན་བཀང་ཞིང༌། །ཞིང་གི་རྡུལ་དང་མཉམ་པའི་ལུས་ཀྱང་ཀུན་བཏང་ནས། །སྔོན་གྱི་བསྐལ་པ་རྒྱ་མཚོར་སྤྱོད་པ་སྤྱད་པས་ན། །འཇིག་རྟེན་རྒྱ་མཚོའི་ཁམས་དེ་ཡངས་ཤིང་རྣམ་པར་དག །<line/>
སངས་རྒྱས་རྣམ་པར་སྣང་བས་སྨོན་ལམ་ཆེ་མཛད་དེ། །འོད་སྣང་བཏང་བ་མཁའ་ཡི་དཀྱིལ་ན་གནས་པ་ནི། །རླུང་གི་ཕུང་པོས་བཏབ་ཀྱང་མི་བསྐྱོད་མི་གཡོ་སྟེ། །ནོར་བུ་ཀུན་བརྒྱན་སངས་<line/>
</page>
<page index="294" id="148A">༄༅། །རྒྱས་གཟུགས་བརྙན་སྙིང་པོའོ། །མེ་ཏོག་མཛོད་བཀྱེ་གཏོར་བ་རིན་ཆེན་ཡིད་འོང་བཞིན། །སྔོན་གྱི་སྨོན་ལམ་དབང་གིས་མཁའ་ཡི་དབྱིངས་ལ་གནས། །རྒྱ་<line/>
མཚོའི་རྒྱན་རྣམས་ཐམས་ཅད་སྣ་ཚོགས་བརྟན་པར་གནས། །ཕྱོགས་དང་ཕྱོགས་མཚམས་ཀུན་ཏུ་འོད་ཀྱི་སྤྲིན་ཀྱང་གཏོང༌། །ནོར་བུ་ཐམས་ཅད་སྒོ་ནས་བྱང་ཆུབ་སེམས་དཔའི་<line/>
རྣམས༑ ༑བྱུང་ཞིང་འོད་ཟེར་སྤྲིན་འབར་ཕྱོགས་རྣམས་ཀུན་ཏུ་འདོང༌། །འོད་ཟེར་མེ་ཏོག་ཚོན་དང་འོད་ཟེར་འཁོར་ལོའི་ཚོགས། །ཕྱོགས་རྣམས་མ་ལུས་ཀུན་གྱི་ཆོས་དབྱིངས་ཁྱབ་<line/>
པར་བྱེད། །རིན་ཆེན་ཀུན་གྱིས་འོད་ཟེར་སྤྲིན་རྣམས་བཀྱེ་བ་ནི། །ཕྱོགས་དང་ཕྱོགས་མཚམས་ཀུན་གྱི་ཞིང་རྣམས་ཁྱབ་པར་བྱེད། །སྡུག་བསྔལ་ཐམས་ཅད་བཅིལ་ཞིང་བྱང་ཆུབ་<line/>
མཆོག་ལ་བགྲོད། །འཇིག་རྟེན་རྒྱ་མཚོ་ཐམས་ཅད་འོད་འཕྲོ་རབ་ཏུ་འབར། །འགྲོ་བ་ཀུན་དང་མཉམ་པའི་སྤྲུལ་པ་སྣ་ཚོགས་རྣམས། །རིན་ཆེན་ཀུན་དང་སྤུ་རྣམས་ཀུན་ནས་རྒྱལ་བ་<line/>
འགྱེད༑ ༑བརྒྱ་བྱིན་དག་དང་ཚངས་པ་འང་འཁོར་ལོ་སྒྱུར་འདྲ་དང༌། །འགྲོ་བ་ཀུན་གྱི་ལུས་སུ་ལུས་རྣམས་ཀུན་ཀྱང་གནས། །སྤྲུལ་པས་འོད་བཀྱེ་ཆོས་ཀྱི་དབྱིངས་ཀྱི་ཚད་མཉམ་པ། །<line/>
འོད་ཟེར་སྒོ་ནས་སངས་རྒྱས་ཐམས་ཅད་མཚན་ཀྱང་སྒྲོག །འགྲོ་བ་མ་ལུས་ཀུན་གྱི་བསམ་པ་ཚིམ་བྱས་ནས། །ཚུལ་རྣམས་སྣ་ཚོགས་སྒོ་ནས་སེམས་ཅན་རྣམ་པར་འདུལ། །འཇིག་<line/>
</page>
<page index="295" id="148B">རྟེན་རྒྱ་མཚོ་མེ་ཏོག་སྙིང་པོ་དེ་ནང་ན། །རྡུལ་ཕྲན་ཀུན་གྱི་ཁོངས་ན་ཆོས་དབྱིངས་ཐམས་ཅད་ཀྱི། །རིན་ཆེན་འོད་བཀྱེ་སངས་རྒྱས་སྤྲིན་རྣམས་འབར་བར་སྣང༌། །རྣམ་པར་སྣང་མཛད་རྣམ་པར་འཕྲུལ་<line/>
བའི་ཞིང་ལ་ལྟོས། །བསྐལ་པ་རྒྱ་མཚོར་འགྲོ་བའི་སྡུག་བསྔལ་སངས་བྱས་ཏེ། །སྨོན་ལམ་ཡངས་པའི་སྤྲིན་ནི་ཆོས་ཀྱི་དབྱིངས་མཉམ་དང༌། །བཟང་པོའི་སྤྱོད་པ་བརྙེས་ཤིང་ཡེ་ཤེས་ས་ལྡན་<line/>
པའི༑ ༑དགོངས་པ་ལས་ནི་རྒྱན་མཛེས་དེ་དག་བྱུང་བ་ཡིན། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་<line/>
ཏོག་གི་རྒྱན་གྱིས་བརྒྱན་པའི་ཡོན་ཏན་རྒྱ་མཚོ་ཡོངས་སུ་དག་པས་སྣང་བ་ཞེས་བྱ་བ་སྟེ། ལེའུ་ལྔ་པའོ།། །།ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་མཚོ་<line/>
གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པའི་ཁོར་ཡུག་ཆེན་པོ་ནི། ནོར་བུ་རྒྱལ་པོ་པདྨོ་ཉི་མའི་གཞི་ལ་བརྟེན་པ་སྟེ། ནོར་བུའི་རིགས་རྒྱ་མཚོ་སྤོས་ཀྱི་ཙནྡན་ཐམས་ཅད་ལས་གྲུབ་པ། ནོར་<line/>
བུའི་རྒྱལ་པོ་རྒྱན་གྱི་ཡུལ་ཐམས་ཅད་ཀྱིས་ལྷུན་ཤིན་ཏུ་འཕགས་ཤིང་ཟིལ་གྱིས་གནོན་པ། ནོར་བུའི་སྤོས་ཞིམ་པོ་གཟི་བརྗིད་ཀྱི་འཁོར་ལོ་རྣམ་པར་སྣང་བའི་སྙིང་པོ་ཅན། ནོར་བུའི་རྒྱལ་པོ་རྡོ་རྗེ་<line/>
སྲ་ཞིང་མི་ཤིགས་པ་ལྟར་ཤིན་ཏུ་མཁྲེགས་ཤིང་སྲ་བ། རིན་པོ་ཆེའི་ཆུ་ཐམས་ཅད་ཀུན་ནས་འབྱུང་བ། རིན་པོ་ཆེའི་ཤིང་གི་ནགས་ཚལ་གྱི་རྒྱན་ཐམས་ཅད་མེ་ཏོག་ཤིན་ཏུ་རྒྱས་པ། སྤོས་<line/>
</page>
<page index="296" id="149A">༄༅། །ཀྱི་རྩི་མཆོག་བཟང་པོ་ཐམས་ཅད་ཀྱི་རྒྱན་གྱིས་བརྒྱན་པ། སྤོས་ཀྱི་མེ་ཏོག་དཔལ་ཅན་ཤིན་ཏུ་བཟང་བས་རྣམ་པར་བརྒྱན་པ། ནོར་བུའི་རྒྱལ་པོ་འཇིག་རྟེན་གྱི་ཁམས་<line/>
ཐམས་ཅད་ཀྱི་དབྱིངས་ལྟ་བུའི་དྲ་བས་ཀུན་ནས་བྲེས་པ་སྟེ། དེ་དག་ལ་སོགས་པ་རྒྱན་བཟང་པོའི་རྣམ་པ་འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱིས་རབ་ཏུ་བརྒྱན་པའོ། །དེ་<line/>
ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཁོར་ཡུག་གི་རྒྱན་དང༌། ཡོན་ཏན་ཡོངས་སུ་དག་པ་འདི་ཉིད་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་<line/>
པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འཇིག་རྟེན་གྱི་ཁམས་རྣམས་རྒྱ་མཚོ་གང་ཡོད་པ། །མཐའ་དང་དབུས་མེད་སྣ་ཚོགས་རྣམ་པ་ཅན། །ནོར་བུ་མང་པོས་<line/>
རྣམ་དག་མཐའ་ཡས་མདོག། །དེ་དག་སངས་རྒྱས་རྣམ་པར་འཕྲུལ་པས་བྱུང༌། །དྲི་མེད་ཁོར་ཡུག་རྒྱན་གྱིས་བརྒྱན་པ་ནི། །ནོར་བུ་མང་པོ་དེ་བཞིན་སྤོས་མང་དང༌། །མུ་ཏིག་གསལ་<line/>
བའི་ཚོགས་ལ་རབ་ཏུ་གནས། །ཁ་དོག་མཐའ་ཡས་རིན་ཆེན་རྣམས་ཀྱིས་བརྟན། །སྙིང་པོ་ནོར་བུའི་སྤྲིན་ཅན་སྣ་ཚོགས་སྲ། །འཛམ་བུ་ཆུ་ཀླུང་འོད་འཕྲོ་སྙིང་པོའི་ཚོགས། །འོད་འཕྲོ་<line/>
དམ་པ་ཕྱོགས་སུ་སྣང་ཞིང་འཚེར། །ཁོར་ཡུག་དྲི་མ་མེད་པ་རྣམས་པར་མཛེས། །ནོར་བུ་རྡོ་རྗེས་ཤིང་ཏུ་སྲ་ཤིང་བརྟན། །མཚམས་རྣམས་མི་ཕྱེད་ནོར་བུ་སྣ་ཚོགས་འབྲུལ། །མཚན་<line/>
</page>
<page index="297" id="149B">ལྡན་ནོར་བུ་རིན་ཆེན་རྣམ་བཀོད་པ། །རྒྱན་རྣམས་ཀུན་གྱིས་ཡོངས་སུ་དག་པར་སྣང༌། །སྤོས་ཆུའི་སྤྲིན་གྱིས་ཁ་དོག་མཐའ་ཡས་ཏེ། །རིན་ཆེན་ཙནྡན་མེ་ཏོག་ཀུན་ཏུ་བཀྲམ། །པདྨོ་སྣ་ཚོགས་<line/>
གོས་ཀྱིས་ཀུན་ནས་ཡོག །རིན་ཆེན་རྩི་མཆོག་དྲི་ཞིམ་རྣམས་དང་ལྡན། །སྣ་ཚོགས་ཤིང་གི་སྤྲིན་གྱིས་ཀུན་ནས་བརྒྱན། །ནོར་བཟང་ཀུན་གྱིས་ཀུན་ནས་གཟི་བརྗིད་འབར། །འོད་ཟེར་སྤྲིན་གྱི་<line/>
འོད་ཀྱི་དཀྱིལ་འཁོར་ཅན། །གོས་ཀྱི་མཛོད་ཀྱིས་ཤིན་ཏུ་འབར་བར་གནས། །སྤོས་ཀྱི་འོད་འཕྲོ་བདུག་པའི་གདུགས་འཆང་བའི། །བྱང་ཆུབ་སེམས་དཔའ་མང་པོས་ཆོས་དབྱིངས་གང༌། །<line/>
སྒྲ་དབྱངས་མང་པོ་རྒྱ་མཚོ་ཐམས་ཅད་འབྱིན། །འདི་ནི་རྣམ་པར་སྣང་མཛད་ཆོས་འཁོར་ལོ། །རིན་ཆེན་མཛེས་པ་དེ་དག་ཐམས་ཅད་དང༌། །ནོར་བུ་དག་དང་ཀུན་ནས་འོད་འཕྲོའི་ཤིང༌། །ཀུན་<line/>
ལ་རྣམ་པར་སྣང་མཛད་སྐུ་གསལ་བ། །གཟུགས་བརྙན་ཚུལ་དུ་ནང་ན་ཡོད་པ་སྣང༌། །ཐམས་ཅད་གཟུགས་སུ་སྐུ་རྣམས་མཐའ་ཡས་ཏེ། །སངས་རྒྱས་སྤྲུལ་མང་ཁ་དོག་མུ་མེད་པ། །<line/>
ཐམས་ཅད་ཕྱོགས་དང་ཆོས་ཀྱི་དབྱིངས་བཀང་ཞིང༌། །སེམས་ཅན་མང་པོ་ཚད་མེད་རྣམ་པར་འདུལ། །ཐམས་ཅད་རྒྱན་ལས་སྒྲ་དབྱངས་ཀུན་འབྱུང་སྟེ། །རྣམ་པར་སྣང་མཛད་སྨོན་<line/>
ལམ་འཁོར་ལོ་ཡིས། །ཞིང་རྣམས་རྒྱ་མཚོ་ཡོངས་སུ་དག་བྱས་པ། །དེ་ཀུན་དེ་ལས་རྣམ་པར་འཕྲུལ་ཞིང་གྲག །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་<line/>
</page>
<page index="298" id="150A">༄༅། །ལས༑ འཇིག་རྟེན་གྱི་ཁམས་རྒྱ་མཚོའི་ཁོར་ཡུག་གི་རྒྱན་རྒྱ་མཚོ་ཤིན་ཏུ་བསྟན་པ་ཞེས་བྱ་བ་སྟེ། ལེའུ་དྲུག་པའོ།། །།ཀྱེ་རྒྱལ་<line/>
བའི་སྲས་དག །དེ་ལ་ཁོར་ཡུག་ཆེན་པོ་དེའི་ནང་ནི་འཇིག་རྟེན་གྱི་ཁམས་རྒྱ་མཚོའི་ས་ཆེན་པོའི་གཞི་ནི། ནོར་བུ་མང་པོའི་བརྒྱན་ཐམས་ཅད་ཀྱིས་བརྒྱན་པ། རྡོ་རྗེ་ལྟར་ཤིན་ཏུ་<line/>
མཁྲེགས་ཤིང་སྲ་ལ་བརྟན་པ། རིན་པོ་ཆེའི་རིགས་ཐམས་ཅད་ལས་གྲུབ་པ། རྒྱ་མཚོས་རྣམ་པར་ཕྱེ་བ་མི་ཤིགས་པའི་སྙིང་པོ་ཅན། མི་མཐོ་བ་མི་དམའ་བའི་ཐང་མཉམ་<line/>
ཞིང་རྣམ་པར་དག་པ། ནོར་བུ་རིན་པོ་ཆེ་ཐམས་ཅད་ཀྱི་ཁ་དོག་དང་འོད་ཐམས་ཅད་ཀྱིས་རབ་ཏུ་བརྒྱན་པ། སེམས་ཅན་ཐམས་ཅད་ཀྱི་ལུས་ཀྱི་དབྱིབས་ལྟ་བུའི་ནོར་བུའི་གཟུགས་<line/>
སྣ་ཚོགས་ཀྱིས་རབ་ཏུ་བསྒྲུབས་པ། རིན་པོ་ཆེའི་ཚོན་ཐམས་ཅད་ཀྱི་བརྒྱན་གྱིས་བརྒྱན་པ། རིན་པོ་ཆེ་ཡིད་དུ་འོང་བའི་པདྨོ་ཐམས་ཅད་ཀྱིས་གཞི་བྱས་པ། དམིགས་པ་ཐམས་<line/>
ཅད་དུ་སྣ་ཚོགས་སུ་གྱུར་པའི་སྤྲིན་གྱིས་ཀུན་ནས་ཡོག་པ། ནོར་བུའི་རྒྱལ་པོ་སྤོས་ཀྱི་མཛོད་ཐམས་ཅད་ཀྱིས་ས་གཞི་མཉམ་པར་བདལ་བ། ནོར་བུའི་རྒྱལ་པོ་དུས་གསུམ་གྱི་<line/>
དེ་བཞིན་གཤེགས་པའི་ཞིང་གི་རྒྱན་གྱིས་སྤྲིན་གྱི་དྲ་བ་རྣམ་པར་བྲེས་པ། དེ་བཞིན་གཤེགས་པ་ཐམས་ཅད་ཀྱི་སྤྱོད་ཡུལ་གྱི་འོད་དང༌། ནོར་བུའི་དྲ་བ་མིག་འཕྲུལ་ལྟ་བུ་<line/>
</page>
<page index="299" id="150B">རྣམ་པར་ཕྱེ་བ་སྟེ། ཀྱེ་རྒྱལ་བའི་སྲས་དག །དེ་དག་ལ་སོགས་པ་སའི་དཀྱིལ་འཁོར་དེའི་རྒྱན་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་དྲ་བ་སྙེད་དོ། །དེ་<line/>
ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་གྱི་ཁམས་རྒྱ་མཚོའི་གཞིའི་རྒྱན་རྒྱ་མཚོ་འདི་ཉིད་ཡོངས་སུ་བརྗོད་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་<line/>
བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ས་ཡི་དཀྱིལ་འཁོར་གཞི་ནི་རྣམ་པར་དག་མཉམ། །འཁོར་ལོའི་དྲ་བས་བསྒྲུབས་པ་མི་ཤིགས་སྲ། །རིན་<line/>
ཆེན་སྣ་ཚོགས་མཉམ་པའི་གཞིར་གནས་ཤིང༌། །རིན་ཆེན་སྣ་ཚོགས་ཀུན་གྱིས་ཀུན་ཏུ་གང༌། །ཡིད་འོང་ས་ནི་རྡོ་རྗེ་གསེར་གྱི་གཞི། །རིན་ཆེན་ཆུ་བོ་རི་བོའི་འཁོར་ལོས་བསྒྲུབས། །<line/>
པདྨོའི་དཀྱིལ་འཁོར་གཞི་ཡིན་མེ་ཏོག་ས། །ཙནྡན་ཕྱེ་མ་རིན་ཆེན་ཀུན་ཏུ་བཀྲམ། །འོད་ཟེར་སྣ་ཚོགས་རིན་ཆེན་མེ་ཏོག་རྣམས། །འོད་འཕྲོ་འགྱེད་པས་ཕྱོགས་སུ་སྤྲིན་ཀྱང་འབར། །སངས་<line/>
རྒྱས་འོད་སྣང་ནོར་བུ་རྣམ་པར་བཀྲམ། །ས་ཀུན་མེ་ཏོག་ཡིད་དུ་འོང་བས་ཡོག །ཐམས་ཅད་སྤྲིན་ནི་ཕྱོགས་ན་སྟུག་ལྡིང་བས། །མི་ཟད་ཡངས་པ་ཀུན་ནས་ཁེབས་པར་འདུག །ཞིང་རྣམས་<line/>
ཐམས་ཅད་ཕྱོགས་རྣམས་ཀུན་བཀང་ཞིང༌། །སངས་རྒྱས་ཆོས་ནི་སྙན་པར་རབ་ཏུ་སྒྲོག །རིན་ཆེན་ནང་སྣང་སངས་རྒྱས་སྨོན་ལམ་ཀུན། །ཤིན་ཏུ་དུས་རིང་རྟག་ཏུ་ཀུན་ཏུ་སྟོན། །སྔོན་ཆད་<line/>
</page>
<page index="300" id="151A">༄༅། །སྤྱོད་པ་ཇི་འདྲ་སྤྱོད་པ་དག །ཀུན་ཀྱང་ནོར་བུའི་འབྲུ་ལས་གསལ་བར་སྣང༌། །དེ་ཡི་རྒྱ་མཚོ་ནོར་བུ་སྣ་ཚོགས་གཏིང༌། །དེ་ཡི་ནང་ན་སངས་རྒྱས་སྤྱོད་ཡུལ་སྣང༌། །<line/>
སངས་རྒྱས་སྤྱོད་ཡུལ་དེ་དག་ཞིང་གི་རྣམས། །རྒྱ་མཚོ་ཀུན་གྱི་རྡུལ་ཕྲན་རེ་རེར་སྣང༌། །མེ་ཏོག་སྙིང་པོ་ཚོན་གྱི་འཁོར་ལོས་བསྒྲུབས། །དེར་ནི་བྱང་ཆུབ་སེམས་དཔའ་རྟག་འདོང་ཞིང༌། །<line/>
བྱང་ཆུབ་སེམས་དཔའི་སྨོན་ལམ་ཀུན་ཀྱང་སྒྲོག། སྙིང་པོ་བྱང་ཆུབ་འཁོར་དུ་རྣམ་འཕྲུལ་ལོ། །རིན་ཆེན་འོད་ཟེར་འོད་དང་ལྡན་པ་དག །ས་ཡི་ནོར་བུ་རྒྱན་ལས་རབ་ཏུ་འབྱུང༌། །སངས་<line/>
རྒྱས་ཆོས་ཉིད་འདི་ཡང་རྟག་ཏུ་སྟོན། །ཆོས་དབྱིངས་ནམ་མཁའ་ལྟ་བུ་ཀུན་ཏུ་འགེངས། །སངས་རྒྱས་ཀུན་ཡུལ་ཡེ་ཤེས་རྒྱ་ཆེན་དང༌། །ཀུན་ཏུ་བཟང་པོའི་སྨོན་ལམ་སུས་ཤེས་པ། །དེ་<line/>
དག་ཕྱོགས་རྣམས་རྒྱ་མཚོ་ཀུན་ཏུ་ཡང༌། །ཞིང་རྣམས་རྒྱ་མཚོ་དབྱིངས་ཀྱི་འཕྲུལ་ལ་འཇུག། ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། འཇིག་རྟེན་གྱི་<line/>
ཁམས་རྒྱ་མཚོའི་ས་གཞིའི་རྒྱན་ཤིན་ཏུ་བསྟན་པ་ཞེས་བྱ་བ་སྟེ། ལེའུ་བདུན་པའོ།། །།ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་མཚོའི་གཞི་སའི་དཀྱིལ་<line/>
འཁོར་དེ་ལ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཡོད་དེ། དེ་དག་ཀུན་ཀྱང་གཞི་རིན་པོ་ཆེ་ཐམས་ཅད་ཀྱི་རྒྱན་གྱིས་བརྒྱན་པའོ། །ནོར་བུའི་རྒྱལ་<line/>
</page>
<page index="301" id="151B">པོ་དང་སྤོས་ཐམས་ཅད་ཀྱིས་ཀླུང་རབ་ཏུ་བསྒྲུབས་པའོ། །ནོར་བུའི་རྒྱལ་པོ་བཟང་ཞིང་ཡིད་དུ་འོང་བའི་འོད་རྣམ་པར་སྣང་བའི་དྲ་བས་ཀུན་ནས་བྲེས་པའོ། །རིན་པོ་ཆེ་ཐམས་ཅད་ཀྱི་ཁ་དོག་དང་<line/>
མཆོག་ཏུ་སྣང་བའི་སྤོས་ཀྱི་ཆུས་ཡོངས་སུ་རྒྱས་པའོ། །རིན་པོ་ཆེ་ཐམས་ཅད་ཀྱི་མེ་ཏོག་སྣ་ཚོགས་ཀློང་དུ་འཁྱིལ་པའོ། །ཙནྡན་གྱི་ཕྱེ་མ་དང་འདྲེས་པའོ། །སངས་རྒྱས་ཐམས་ཅད་ཀྱི་གསུང་གི་<line/>
དཀྱིལ་འཁོར་དང༌། སྨོན་ལམ་རྒྱ་མཚོའི་སྒྲ་འབྱིན་པའོ། །རིན་པོ་ཆེ་ཐམས་ཅད་ཀྱི་འོད་ཟེར་གྱི་དཀྱིལ་འཁོར་གྱི་སྤྲིན་རྣམ་པར་སྣང་བའོ། །བྱང་ཆུབ་སེམས་དཔའི་ལུས་ཀྱི་སྤྲིན་མེ་ཏོག་སྣ་ཚོགས་<line/>
ཀྱི་ཁ་དོག་ལྟ་བུར་རབ་ཏུ་འགྱེད་པའོ། །ཁ་དོག་དང་དབྱིབས་མཐའ་ཡས་པའི་གདུགས་ཀྱིས་ཁེབས་པར་རྣམ་པར་འཕྲུལ་པས་བརྒྱན་པའོ། །དམིགས་པ་ཐམས་ཅད་ལ་འཇིག་རྟེན་གྱི་ཁམས་<line/>
མང་པོ་རྒྱ་ཆེན་པོ་ཐམས་ཅད་སྣང་བའོ། །ཕྱོགས་ཀུན་ནས་རིན་པོ་ཆེའི་ཐེམ་སྐས་ཀྱི་ཕྲེང་བ་བཅུར་རབ་ཏུ་བཀྱེ་བའོ། །མུ་ཏིག་རིན་པོ་ཆེ་ཐམས་ཅད་ཀྱི་ཁ་དོག་ལྟ་བུའི་མུ་ཁྱུད་ཀྱིས་ཀུན་ནས་བསྐོར་<line/>
བའོ༑ ༑རིན་པོ་ཆེ་ཤེལ་གྱི་རྒྱལ་མཚན་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་བཅུས་ཀུན་ནས་བརྒྱན་པའོ། །འདི་ལྟ་སྟེ། ནོར་བུ་དང༌། མེ་ཏོག་གི་ཁང་པ་བརྩེགས་པ་ཆུ་ཀླུང་གངྒཱའི་ཀླུང་<line/>
གི་བྱེ་མ་སྙེད་ཁ་དོག་མཐའ་ཡས་པ་བཅུས་ཀུན་ནས་བསྐོར་བའོ། །འདི་ལྟ་སྟེ། ནོར་བུ་ཐམས་ཅད་ཀྱི་པདྨོ་ཡིད་དུ་འོང་བའི་གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུས་ཀུན་ནས་<line/>
</page>
<page index="302" id="152A">༄༅། །བསྐོར་བའོ། །འདི་ལྟ་སྟེ། ནོར་བུ་རྡོ་རྗེ་ཤིན་ཏུ་སྲ་བའི་གླིང་བཞིའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཀྱིས་རབ་ཏུ་བསྒྲུབས་པའོ། །རིན་པོ་ཆེ་ཐམས་ཅད་<line/>
ཀྱི་མེ་ཏོག་པུཎྜ་རཱི་ཀ་དང༌། སྤོས་ཀྱི་ཆུ་ཡོངས་སུ་རྒྱས་པས་ཀུན་ནས་བསྐོར་བའོ། །འདི་ལྟ་སྟེ། རིན་པོ་ཆེའི་ཤིང་གི་ཕྲེང་བ་རིན་པོ་ཆེ་འབར་ཞིང་ཀུན་ནས་འཕྱང་བའི་ནོར་བུའི་དྲ་བ་ཅན་<line/>
གླིང་བཞིའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་བསྐོར་བའོ། །ཙནྡན་དང༌། སྤོས་དང༌། ནོར་བུ་མང་པོ་སྒྲ་ཐམས་ཅད་དང༌། སངས་རྒྱས་ཀྱི་འོད་ཀྱི་དཀྱིལ་<line/>
འཁོར་གྱི་ཕྱག་གིས་རྣམ་པར་སྣང་བར་བྱས་པ། ཆུ་ཀླུང་གངྒཱའི་ཀླུང་གི་བྱེ་མ་སྙེད་ཀྱིས་འགྲམ་ཤིན་ཏུ་བརྒྱན་པའོ། །འདི་ལྟ་སྟེ། རིན་པོ་ཆེ་དང༌། གོས་དང༌། རྒྱལ་མཚན་དང༌།<line/>
དྲིལ་བུ་མང་པོ་ཐམས་ཅད་ཀྱི་སྒྲ་འབྱུང་བས་རྒྱན་ཤིན་ཏུ་རྒྱས་པའོ། །རིན་པོ་ཆེ་ཡིད་དུ་འོང་བའི་ནོར་བུ་ཐམས་ཅད་ཀྱི་ར་བ་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པས་ཀུན་ནས་<line/>
བསྐོར་བའོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་སྤོས་ཆུ་རྒྱ་མཚོའི་རྒྱན་འདི་ཉིད་ཡོངས་སུ་བསྟན་པའི་ཕྱིར་སངས་རྒྱས་ཀྱིས་བྱིན་གྱི་རླབས་ཀྱིས་ཕྱོགས་བཅུར་<line/>
རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ས་སྟེང་དེ་ན་སྤོས་ཀྱི་ཆུ་བོ་ཡིས། །རྒྱ་མཚོ་ནོར་བུས་བརྒྱན་པ་རྣམ་བརྗོད་དེ། །གཞི་རྣམས་རིན་ཆེན་གོས་ཀྱིས་ཀུན་<line/>
</page>
<page index="303" id="152B">བཏིང་བ། །མི་ཤིགས་རྡོ་རྗེ་ལྟ་བུ་སྲ་ཞིང་མཛེས། །སྤོས་དང་ནོར་བུའི་རྒྱལ་པོ་མང་པོ་དང༌། །ཉི་མའི་ནོར་བུ་འོད་འཕྲོ་སྟུག་སྤྲིན་དང༌། །པདྨོ་རིན་ཆེན་ཕྲེང་བའང་ཀུན་ནས་བྲེས། །གཞི་རྣམས་དྲི་<line/>
མེད་ཡིད་དུ་འོང་བའོ༑ །སྤོས་ཀྱི་ཆུ་ཡིས་ཡོངས་སུ་རྒྱས་པ་སྟེ། །རིན་ཆེན་འོད་ཟེར་སྣ་ཚོགས་མེ་ཏོག་ཀློང༌། །སྒྲ་དབྱངས་རབ་ཏུ་གཏོང་བའི་དབྱངས་ཀྱིས་ཀྱང༌། །སངས་རྒྱས་རྣམ་པར་འཕྲུལ་<line/>
བ་རབ་ཏུ་སྒྲོག །ཐེམ་སྐས་ཕྲེང་བ་ཡིད་དུ་འོང་དང་ལྡན། །གཞི་ནི་རིན་ཆེན་ནོར་བུ་མང་པོས་བརྒྱན། །སྟེགས་བུ་ཀུན་བཀོད་རིན་ཆེན་པདྨོ་ཡི། །སྤྲིན་སྟུག་དྲ་བ་རྣམ་པར་བྲེས་པ་སྟེ། །རིན་<line/>
ཆེན་ནོར་བུའི་ཤིང་གི་ཕྲེང་བ་དག། རིན་ཆེན་གསེར་གྱི་ཁ་དོག་ཡིད་འོང་འབར། །འོད་ཀྱི་ཚོགས་དང་རོལ་མོའི་སྒྲ་དག་ཀྱང༌། །རྣམ་པར་འཕྲུལ་མང་དབྱངས་སུ་རབ་ཏུ་སྒྲོག །སྤོས་<line/>
ཆུས་ཡོངས་གང་རིན་ཆེན་བསྒྲུབས་པ་སྟེ། །མེ་ཏོག་པུཎྜ་རཱི་ཀས་ཀུན་ནས་བསྐོར། །སྤོས་དང་འོད་དང་བདུག་སྤོས་འོད་ཟེར་འགྱེད། །དེ་དག་འོད་ཀྱི་དཀྱིལ་འཁོར་རྣམ་པར་ཡངས། །<line/>
རིན་ཆེན་རྒྱལ་མཚན་མུ་ཏིག་འབར་བ་ཅན། །གོས་དང་ནོར་བུ་སྣ་ཚོགས་ཀུན་འཕྱང་ཞིང༌། །རིན་ཆེན་ནོར་བུའི་དྲིལ་བུ་དྲ་བ་དག ། ཐམས་ཅད་མཁྱེན་པར་འཇུག་པའི་སྒྲ་ཡང་སྒྲོག །པདྨོའི་<line/>
གྲོང་ཁྱེར་རྣམས་ཀྱིས་ཀུན་ནས་བསྐོར། །ཁ་དོག་མཐའ་ཡས་ནོར་བུས་རྣམ་པར་བརྒྱན། །ཕྱོགས་རྣམས་ཀུན་ནས་མུ་ཏིག་སྤྲིན་བཀྱེ་ཞིང༌། །གྲོང་ཁྱེར་རྒྱ་མཚོས་དེ་དག་རབ་ཏུ་བརྒྱན། །<line/>
</page>
<page index="304" id="153A">༄༅། །དྲ་བ་བཟང་པོས་ཀུན་ནས་བསྐོར་བ་སྟེ། །རིན་ཆེན་བྱས་པའི་གཟུགས་བཟང་ཁྱབ་ཀྱི་བར། །རྣམ་པ་དུ་མར་འབར་ཞིང་ཡིད་འོང་བའི། །རྒྱ་མཚོས་བཟང་ཞིང་<line/>
མཛེས་པར་རབ་ཏུ་བརྒྱན། །སྔོན་ཆད་སངས་རྒྱས་རྣམ་པར་སྣང་མཛད་ཀྱིས། །སྣ་ཚོགས་རྒྱ་མཚོའི་ཞིང་རྣམས་ཡོངས་སྦྱངས་པ། །ཤིན་ཏུ་རྒྱ་ཆེ་མཐའ་དང་དབུས་མེད་པའང༌། །དེ་དག་ཀུན་<line/>
ན་རྣམ་པར་འཕྲུལ་པ་བྱེད། །སྤོས་ཆུ་རྒྱ་མཚོ་དེ་དག་རེ་རེ་ཞིང་ཡང་སྤོས་ཆུའི་ཆུ་ཀླུང་གཡས་ཕྱོགས་སུ་འཁོར་ཞིང་འབབ་པ། གླིང་བཞིའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་<line/>
སྙེད་ཀྱིས་འཁོར་བར་བྱས་པ་སྟེ། སྤོས་ཆུའི་ཆུ་ཀླུང་དེ་དག་ཐམས་ཅད་ཀྱང་འཁོར་ཀུན་ནས་རྡོ་རྗེའི་པདྨོ་ཁ་དོག་དང་དྲི་མཐའ་ཡས་པས་བསྒྲུབས་པའོ། །ནོར་བུའི་འཁོར་ལོ་<line/>
དང༑ ནོར་བུའི་འོད་རྣམ་པར་དག་པ་སྣ་ཚོགས་ཀྱིས་མཐའ་ཀུན་ནས་དཀྲིས་པའོ། །སངས་རྒྱས་ཀྱི་འོད་ཀྱི་དཀྱིལ་འཁོར་རིན་པོ་ཆེ་ཐམས་ཅད་ཀྱི་ཁ་དོག་ལྟ་བུས་རྣམ་པར་སྣང་<line/>
བར་བྱས་པའི་འོད་ཟེར་གྱི་སྤྲིན་དང་ལྡན་པའོ། །སེམས་ཅན་ཐམས་ཅད་ཀྱི་སྒྲ་དབྱངས་སྒྲོག་པའི་དྲིལ་བུའི་དྲ་བ་རིན་པོ་ཆེ་ཐམས་ཅད་ཀྱི་ཁ་དོག་ཏུ་འདུག་པས་ཀུན་ནས་ཁེབས་<line/>
པའོ༑ ༑སྤྱོད་པའི་འོད་ཀྱི་ཀློང་སངས་རྒྱས་ཐམས་ཅད་ཀྱི་མཚན་གྱི་དབྱིབས་ལྟ་བུ་རབ་ཏུ་འབྱུང་བའོ། །ནོར་བུའི་རྒྱལ་པོ་རྒྱན་ཐམས་ཅད་ནང་ན་སྣང་ཞིང་འོད་ཤིན་ཏུ་འབར་བ།<line/>
</page>
<page index="305" id="153B">འཇིག་རྟེན་གྱི་ཁམས་རྒྱ་མཚོ་ལྟ་བུར་སྣང་བ་ཐམས་ཅད་ཀྱིས་ཤིན་ཏུ་ཡོག་པར་བྱས་པའོ། །ནོར་བུའི་རྒྱལ་པོ་ཕྱོགས་བཅུའི་སངས་རྒྱས་ཀྱི་སྤྲུལ་པ་རྣམ་པར་སྣང་པ་དང༌། སངས་<line/>
རྒྱས་ཐམས་ཅད་ཀྱི་རྣམ་པར་འཕྲུལ་བའི་སྙིང་པོའི་མེ་ཏོག་ཤིན་ཏུ་རྒྱས་པས་ཀུན་ནས་ཁེབས་པའོ། །དུས་གསུམ་དུ་གཤེགས་པའི་སངས་རྒྱས་དང་བྱང་ཆུབ་སེམས་དཔའི་མཚན་<line/>
གྱི་འཁོར་ལོ་དབྱངས་སུ་སྒྲོག་པའོ། །སྤོས་ཀྱི་ཆུ་དང་རིན་པོ་ཆེ་འོད་འཕྲོ་བ་ཐམས་ཅད་ཀྱི་འོད་དང༌། འོད་ཟེར་གྱི་སྤྲིན་རབ་ཏུ་འབྱུང་བ་སྟེ། ཆུ་ཀླུང་དེ་དག་རེ་རེ་ཞིང་ཡང་རྒྱན་ཤིན་ཏུ་<line/>
བསྟན་པ། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་སྤོས་ཆུའི་ཆུ་ཀླུང་གི་རྒྱན་དང༌། ཡོན་ཏན་རྒྱ་མཚོ་འདི་<line/>
ཉིད་ཡོངས་སུ་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཆུ་ཀླུང་དྲི་མ་མེད་པའི་ཆུས་རྒྱས་ཤིང༌།།<line/>
གཞི་ནི་ནོར་བུའི་རྡོ་རྗེ་པདྨོས་བྱས། །རིན་ཆེན་མང་པོ་སིལ་བུས་གཞི་བཀྲམ་ཞིང༌། །ཀུན་ནས་བརྒྱན་པ་སྣ་ཚོགས་ཡིད་དུ་འོང༌། །ཐེམ་སྐས་ཕྲེང་བས་དེ་དག་ཀུན་ནས་བསྐོར། །པདྨོའི་ཕྱང་<line/>
བའི་མུ་ཁྱུད་འཁོར་ཅན་ཏེ། །མེ་ཏོག་བརྒྱན་པའི་མུ་ཏིག་ཕྲེང་བ་དང༌། །མེ་ཏོག་ལྡ་ལྡིས་སྣ་ཚོགས་ཀུན་ནས་བྲེས། །ནོར་བུའི་ཆུ་བོ་སྤོས་ཆུ་འབྱུང་བ་ནི། །རིན་ཆེན་ཀུན་གྱི་ཁ་དོག་མདོག་<line/>
</page>
<page index="306" id="154A">༄༅། །ལྟར་འབབ། །རིན་ཆེན་ནོར་བུ་མེ་ཏོག་མཛེས་པར་བཀོད། །སིལ་སྙན་སྒྲ་ནི་སངས་རྒྱས་གསུང་སྐད་བརྗོད། །དེ་དག་རྙོག་པ་ནོར་བུ་ཟླ་བ་སྟེ། །རིན་ཆེན་སྣ་ཚོགས་ཐམས་<line/>
ཅད་དབའ་ཀློང་ངོ༌། །ཕྱོགས་རྣམས་བཅུ་པོ་ཀུན་ཏུ་རྟག་པར་ཡང༌། །སྤོས་དང་བདུག་པ་འོད་འཕྲོའི་རྒྱན་འབྱུང་ངོ༌། །ཆུ་བོ་རྣམས་ལས་རིན་ཆེན་ཐམས་ཅད་ཀྱི། །འོད་ཟེར་འཕྲོ་བ་ཀུན་ཏུ་རབ་ཏུ་<line/>
འབྱུང༌། །མེ་ཏོག་ནོར་བུའི་ཕུང་པོ་གདུགས་རྣམས་ཀྱང༌། །རིན་ཆེན་ཀུན་གྱི་གཟེར་དུ་རབ་ཏུ་འབར། །ཕྱོགས་བཅུའི་ཞིང་གི་གཟུགས་བརྙན་མང་པོ་དང༌། །སངས་རྒྱས་གཟུགས་བརྙན་རིན་ཆེན་<line/>
རྣམས་ལས་སྣང༌། །རིན་ཆེན་འཁོར་ལོའི་གཞི་རྟེན་ཡིད་འོང་ལས། །སྤོས་ཆུས་རྒྱས་པའི་ཆུ་ཀླུང་རྣམས་ཀྱང་འབབ། །རིན་ཆེན་གསེར་གྱི་དྲིལ་བུའི་དྲ་བ་ཡིས། །ཡོག་ཅིང་སངས་རྒྱས་གསུང་དུ་<line/>
སྒྲ་སྒྲོག་འབབ། །རྒྱལ་བ་ཀུན་གྱི་བྱང་ཆུབ་སྤྱོད་པ་དང༌། །ཀུན་ཏུ་བཟང་པོའི་སྤྱོད་མཆོག་རབ་ཏུ་འཛུད། །སངས་རྒྱས་སྨོན་ལམ་སྒྲ་དབྱངས་རྣམ་པ་དང༌། །སངས་རྒྱས་ཐམས་ཅད་སྔོན་གྱི་<line/>
སྦྱོར་བ་དག །རྣམ་དག་ནོར་བུའི་ངོས་དང་ངོགས་ཀུན་ནས། །སྒྲ་རྣམས་སྒྲོག་པ་ཀུན་ན་རབ་ཏུ་སྣང༌། །ཆུ་བོ་ཐམས་ཅད་དབའ་ཀློང་དག་ལས་ཀྱང༌། །བྱང་ཆུབ་སེམས་དཔའི་སྤྲིན་ཆེན་འབར་<line/>
བདག །ཆོས་ཀྱི་དབྱིངས་རྣམས་རབ་ཏུ་རྒྱས་བྱེད་པ། །འབྱམས་ཀླས་ཕྱོགས་རྣམས་ཀུན་ན་རབ་ཏུ་སྣང༌། །ཆུ་ཀླུང་དེ་དག་ཐམས་ཅད་དྲི་མེད་ཅིང༌། །ནོར་བུའི་རྒྱལ་པོ་སྤྲིན་གྱིས་ཀུན་ཁྱབ་པ།།<line/>
</page>
<page index="307" id="154B">མཛོད་སྤུའི་དཔལ་དང་སངས་རྒྱས་གཟི་བརྗིད་འབར། །ནོར་བུའི་རྒྱལ་པོ་སངས་རྒྱས་གཟུགས་བརྙན་སྣང༌། །སྤོས་ཆུའི་ཆུ་ཀླུང་དེ་དག་གི་བར་དག་ཀྱང་ས་སྣ་ཚོགས་ལ་རིན་པོ་ཆེ་ཐམས་ཅད་ཀྱིས་རབ་<line/>
ཏུ་བརྒྱན་པ་སྟེ། ཆུ་ཀླུང་གི་བར་དེ་དག་རེ་རེ་ཞིང་ཡང་རིན་པོ་ཆེའི་མེ་ཏོག་པུཎྜ་རཱི་ཀའི་ཕྲེང་བ་གླིང་བཞིའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་བསྐོར་བའོ། །ཆུ་ཀླུང་གི་<line/>
བར་དེ་དག་རེ་རེ་ཞིང་ཡང་རིན་པོ་ཆེའི་ཤིང་གི་ཕྲེང་བ་གླིང་བཞིའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཀྱིས་རྣམ་པར་ཕྱེ་བའོ། །ཤིང་གི་གསེབ་ཐམས་ཅད་ནས་ཀྱང་རྒྱན་ཐམས་<line/>
ཅད་ཀྱི་སྤྲིན་རྟག་པར་རབ་ཏུ་འབྱུང་སྟེ། ནོར་བུའི་རྒྱལ་པོ་བྱང་ཆུབ་སེམས་དཔའི་དཔལ་འབྱུང་བའི་སྤྲིན་དང༌། འོད་རྣམས་ཀྱང་རབ་ཏུ་འབྱུང་ངོ༌། །ཤིང་གི་བར་དེ་དག་ཐམས་ཅད་ཀྱང་འོད་ཤིན་<line/>
ཏུ་འབར་བ་སྟེ། སྤོས་དང༌། མེ་ཏོག་སྣ་ཚོགས་ཀྱིས་རབ་ཏུ་གང་བའོ། །ནོར་བུའི་རྒྱལ་པོ་སངས་རྒྱས་ཐམས་ཅད་ཀྱིས་སྨོན་ལམ་བསྐལ་པ་ཐམས་ཅད་དུ་བྱིན་གྱིས་རློབ་པའི་སྒྲ་སྒྲོག་པའི་སྤྲིན་<line/>
གྱིས་ཡོངས་སུ་གང་བའོ། །སྤོས་འོད་འཕྲོ་བའི་སྤྲིན་གྱི་འོད་ཟེར་གྱིས་རྣམ་པར་སྣང་བར་བྱེད་པའི་སྤྲིན་གྱིས་མངོན་པར་ཁྱབ་པའོ། །སྤོས་ཀྱི་རྒྱལ་པོ་ཡིད་དུ་འོང་བ་སྣ་ཚོགས་ཀྱིས་རྣམ་པར་རྒྱས་<line/>
པའོ༑ ༑ནོར་བུའི་རྒྱལ་པོ་རྒྱན་བསམ་གྱིས་མི་ཁྱབ་པའི་ཁ་དོག་ཡང་དག་པར་སྟོན་པས་མཉམ་པ་ཉིད་དུ་མངོན་པར་གང་བའོ། །གོས་ཀྱི་ཚོགས་སྣ་ཚོགས་སྤྲིན་ལྟ་བུས་མངོན་པར་ཡོག་པའོ། །<line/>
</page>
<page index="308" id="155A">༄༅། །ནོར་བུའི་རྒྱལ་པོ་ཕྱོགས་བཅུར་འོད་ཟེར་གྱི་དྲ་བའི་སྤྲིན་གྱིས་ཡོག་པར་བྱེད་པས་རྣམ་པར་རྒྱས་པའོ། །ནོར་བུའི་རྒྱལ་པོ་སངས་རྒྱས་ཐམས་ཅད་ཀྱི་རྣམ་པར་འཕྲུལ་<line/>
པའི་འོད་ཀྱིས་མངོན་པར་གང་བའོ། །ནོར་བུའི་རྒྱལ་པོ་སེམས་ཅན་ཐམས་ཅད་ཀྱི་ལས་རྣམ་པར་སྨིན་པ་རྒྱ་མཚོའི་གཟུགས་བརྙན་ཤིན་ཏུ་སྟོན་པས་རྒྱས་པ་སྟེ། དེ་དག་ལ་སོགས་པ་ཆུ་ཀླུང་<line/>
གི་བར་དེ་དག་རེ་རེ་ཞིང་ཡང་རྒྱན་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་སྤོས་ཆུའི་ཆུ་ཀླུང་<line/>
གི་བར་གྱི་རྒྱན་ཡོངས་སུ་དག་པ་རྒྱ་མཚོ་འདི་ཉིད་ཡོངས་སུ་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་<line/>
སྨྲས་སོ༑ ༑ཆུ་ཀླུང་བར་རྣམས་ཤིན་ཏུ་རྣམ་པར་དག །རིན་ཆེན་རྒྱན་ཅན་གསེར་གྱིས་རྣམ་པར་བྲེས། །ཡལ་ག་མེ་ཏོག་སྤྲིན་རྣམས་འཕྱང་ལྡིང་བའི། །ཤིང་གི་ཕྲེང་བས་ཀུན་ནས་<line/>
མངོན་པར་ཁྱབ། །ཤིང་གི་ཡལ་གའི་དཀྱིལ་འཁོར་སྒོ་དག་ནས། །རིན་ཆེན་མང་པོའི་སྤྲིན་རྣམས་ཀུན་ཀྱང་འབྱུང༌། །མེ་ཏོག་འོད་མང་རིན་ཆེན་སྙིང་པོ་ཅན། །ཕྱོགས་རྣམས་ཀུན་<line/>
སྒོར་འགྲོ་བ་ཁྱབ་པར་བྱེད། །གཞི་རྣམས་ནོར་བུ་མངོན་པར་བཀྲམ་པ་སྟེ། །མེ་ཏོག་རྣམ་བྲེས་རིན་ཆེན་འབྲུ་དང་ལྡན། །ཀུན་ནས་རིན་ཆེན་སྤྲིན་གྱིས་ཁྱབ་པ་སྟེ། །རྒྱན་དང་སེམས་ཅན་<line/>
</page>
<page index="309" id="155B">ཐམས་ཅད་གཟུགས་བརྙན་སྣང༌། །སངས་རྒྱས་འོད་ཀྱི་ནོར་བུའི་རྒྱལ་པོ་ཡིས། །ས་རྣམས་ཐམས་ཅད་ཀུན་ནས་རྣམ་པར་གང༌། །ཕྱོགས་རྣམས་ཐམས་ཅད་འབར་ཞིང་སྣང་བའི་སྤྲིན། །རྡུལ་<line/>
ཕྲན་ཀུན་ལ་གཟུགས་བརྙན་གྱུར་བར་སྣང༌། །ནོར་བུའི་རྒྱན་གྱིས་ཤིན་ཏུ་རྣམ་པར་རྒྱས། །མུ་ཏིག་གསལ་བའི་དྲ་བས་རྣམ་པར་ཕྱེ། །ནོར་བུའི་འཁོར་ལོ་ཀུན་ནས་རབ་ཏུ་བཀོད། །ཀུན་ན་རྒྱལ་<line/>
བ་རྣམ་པར་འཕྲུལ་བ་སྣང༌། །འབྱམས་ཀླས་འོད་ཟེར་ལྡན་པའི་རིན་ཆེན་གྱིས། །སངས་རྒྱས་སྤྲུལ་པ་བཀྱེ་བ་ཀུན་ན་སྣང༌། །སངས་རྒྱས་མང་པོས་ཕྱོགས་རྣམས་ཀུན་ཁྱབ་ཅིང༌། །སྟོབས་བཅུ་<line/>
མངའ་བའི་ཆོས་ཉིད་རབ་ཏུ་སྒྲོག །རིན་ཆེན་སྣ་ཚོགས་པུཎྜ་རཱི་ཀ་ཡིས། །ཆུ་རྣམས་ཀུན་རྒྱས་སྙྀང་པོ་ནོར་བུ་སྤོས། །དེ་ལས་མི་ཟད་འོད་ཟེར་རྒྱ་མཚོའི་རྣམས། །རབ་ཏུ་འབྱུང་བའི་པདྨོ་<line/>
སྣ་ཚོགས་འབྱུང༌། །དུས་རྣམས་གསུམ་པོའི་རྒྱན་རྣམས་ཐམས་ཅད་ཀྱང༌། །ནོར་བུ་དེ་དག་འབྲུ་ཡི་ནང་ན་སྟེ། །འབྱུང་བ་མེད་ཅིང་གཟུང་དུའང་ཡོད་པ་མིན། །དེ་ནི་སངས་རྒྱས་རྣམ་པར་<line/>
འཕྲུལ་བའི་མཐུ། །རྒྱལ་བ་རྣམ་པར་སྣང་མཛད་ཐམས་ཅད་དུ། །རྒྱན་དང་སྤྲུལ་པ་ཐམས་ཅད་རབ་ཏུ་འགྱེད། །སྔོན་ཆད་སངས་རྒྱས་སྨོན་ལམ་མཐུ་དག་གིས། །དེ་དག་འགྲོ་ཞིང་འོང་བར་སྣང་<line/>
བ་མེད༑ ༑རྡུལ་རྣམས་རྒྱ་མཚོ་ཐམས་ཅད་དག་ལ་ཡང༌། །རྒྱལ་སྲས་ཐམས་ཅད་སྤྱད་པ་རབ་སྤྱོད་དེ། །རང་གི་ཞིང་དང་ལུང་བསྟན་ས་ཡི་རྣམས། །བསམ་པ་རྣམ་དག་ཚུལ་བཞིན་དེ་དག་མཐོང༌།།<line/>
</page>
<page index="310" id="156A">༄༅། །ཀྱེ་རྒྱལ་བའི་སྲས་དག །སངས་རྒྱས་བཅོམ་ལྡན་འདས་རྣམས་ཀྱི་འཇིག་རྟེན་གྱི་ཁམས་རྒྱ་མཚོའི་རྒྱན་ཤིན་ཏུ་བསྟན་པ་ནི། བསམ་གྱིས་མི་ཁྱབ་སྟེ། ཀྱེ་<line/>
རྒྱལ་བའི་སྲས་དག །དེ་ཅིའི་ཕྱིར་ཞེ་ན། འཇིག་རྟེན་གྱི་ཁམས་རྒྱ་མཚོ་གཞི་དང་སྙིང་པོ་མེ་ཏོག་གི་རྒྱན་གྱིས་བརྒྱན་པའི་དམིགས་པ་དག་ལའང་དམིགས་པ་རེ་རེ་ཞིང་ཡོངས་སུ་དག་པའི་<line/>
ཡོན་ཏན་དང༌། རྒྱན་ཤིན་ཏུ་བསྟན་པ་རྒྱ་མཚོ་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱའོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་<line/>
འཇིག་རྟེན་གྱི་ཁམས་རྒྱ་མཚོ་ཡོངས་སུ་དག་ཅིང༌། ཡོན་ཏན་མཐའ་དང་དབུས་མེད་པས་ཡོན་ཏན་རྣམ་པར་དག་པའི་རྒྱན་ཤིན་ཏུ་བསྟན་པ་རྒྱ་མཚོ་འདི་ཉིད་ཡོངས་སུ་བསྟན་པའི་<line/>
ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་གི་རྒྱ་མཚོ་འདི་རྣམས་ཐམས་ཅད་ཀྱང༌། །རིན་ཆེན་རྒྱན་ཅན་<line/>
འོད་ཟེར་གནས་པ་སྟེ། །སྟུག་ཅིང་གསལ་བའི་སྤྲིན་གྱིས་ཀུན་ནས་ཡོག །རིན་ཆེན་ཐམས་ཅད་འོད་ཀྱང་རྣམ་པར་འབར། །མུ་ཏིག་ནོར་བུའི་སྤྲིན་མང་ཟད་མི་ཤེས། །སངས་རྒྱས་གཟུགས་<line/>
བརྙན་ཕྱོགས་སུ་རྣམ་པར་སྣང༌། །ཞིང་ན་ཡོད་པའི་རྣམ་པར་འཕྲུལ་པ་རྣམས། །བྱང་ཆུབ་སེམས་དཔའ་རྣམས་ལ་རྟག་ཏུ་སྟོན་པ་བྱེད། །སངས་རྒྱས་གསུང་གི་སྤྲིན་ནི་བསམ་གྱིས་མི་ཁྱབ་སྟེ། །<line/>
</page>
<page index="311" id="156B">ནོར་བུའི་རྒྱལ་པོ་ཐམས་ཅད་སྙན་པར་སྒྲོག །རྣམ་པར་སྣང་མཛད་སྔོན་གྱི་སྤྱོད་པ་རྣམས། །རིན་ཆེན་རྣམས་ལ་རྟག་པར་སྣང་ཞིང་གྲགས། །སངས་རྒྱས་རྣམ་པར་སྣང་མཛད་དྲི་མེད་འོད། །རྒྱན་<line/>
རྣམས་ཐམས་ཅད་ནང་ན་རྣམ་པར་སྣང༌། །འཁོར་རྣམས་གཟུགས་བརྙན་མཚན་ཉིད་འཆང་བ་དང༌། །སྤྲུལ་པ་རྣམས་ཀྱི་ཞིང་གི་རྒྱ་མཚོ་གང༌། །སངས་རྒྱས་སྤྲུལ་པ་རྣམས་ནི་སྒྱུ་མ་འདྲ།<line/>
དེ་དག་ལ་ནི་བྱོན་པ་གང་ཡང་མེད། །སངས་རྒྱས་ཡུལ་རྣམས་བྱིན་གྱིས་བརླབས་པ་ཡི། །ཞིང་རྣམས་ཀུན་ནས་སངས་རྒྱས་རྣམ་པར་འཕྲུལ། །ཞིང་རྣམས་འབྱམས་ཀླས་པར་ནི་རྣམ་འཕྲུལ་ཞིང༌། །<line/>
ཇི་སྙེད་ཞིང་དུ་དེ་དག་ཀུན་རྒྱུ་བ། །དེ་དག་ནོར་བུ་ཀུན་ལ་རབ་ཏུ་སྣང༌། །དེ་ལྟར་ཞིང་རྣམས་རྒྱ་མཚོ་རྣམ་པར་སྦྱངས། །སྤྲུལ་པ་རྣམས་ནི་མིག་ཡོར་འདྲ་བ་སྟེ། །ཐམས་ཅད་དག་ན་ཆོས་ཉིད་འདི་ཡང་<line/>
སྣང༌། །འདི་ནི་རྣམ་པར་སྣང་མཛད་སྤྱོད་ཡུལ་ཏེ། །སྨོན་ལམ་རྣམ་པར་འཕྲུལ་ལས་བྱུང་བའོ། །བཟང་པོའི་སྤྱོད་པས་གང་རྣམས་བྱུང་གྱུར་པའི། །བྱང་ཆུབ་སེམས་དཔའ་ཤེས་མཆོག་རྒྱ་<line/>
མཚོ་ཅན། །དེ་དག་རྡུལ་ཕྲན་ཀུན་ལ་རང་རང་གིས། །རང་གི་ཞིང་རྣམས་རྒྱ་མཚོ་དག་པར་བྱེད། །དེ་བཞིན་གཤེགས་པ་ཀུན་གྱི་ཞམ་རིང་དུ། །བསྐལ་པ་བྱེ་བ་རྒྱ་ཆེན་བསམ་ཡས་སུ། །དེ་དག་སྤྱོད་<line/>
ཡུལ་ཐམས་ཅད་མཐོང་བས་ན། །སྐད་ཅིག་སེམས་ལ་དེ་དག་ཐམས་ཅད་སྟོན། །ཞིང་རྣམས་མཉམ་མེད་འབྱུང་བ་མེད་པ་སྟེ། །དེ་དག་མཐའ་འདྲ་མཉམ་ཞིང་མཚན་ཉིད་མེད། །སྨོན་ལམ་<line/>
</page>
<page index="312" id="157A">༄༅། །སྟོབས་ཀྱིས་ཀུན་ཏུ་གནས་པ་སྟེ། །སེམས་ཅན་རྣམས་ལ་ཕན་ཕྱིར་རབ་ཏུ་སྦྱངས། །ཀྱེ་རྒྱལ་བའི་སྲས་དག། དེ་ལ་འཇིག་རྟེན་གྱི་ཁམས་རྣམ་པར་དགོད་པ་ཤིན་<line/>
ཏུ་བསྟན་པ་གང་ཞེ་ན། ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལ་འཇིག་རྟེན་གྱི་<line/>
ཁམས་ཀྱི་རྒྱུད་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་ཏེ། འཇིག་རྟེན་གྱི་ཁམས་ཀྱི་རྒྱུད་དེ་དག་རེ་རེ་ཞིང་ཡང་འཇིག་རྟེན་གྱི་ཁམས་འབྱམས་ཀླས་<line/>
པ་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བའོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་དེ་དག་ཐམས་ཅད་ཀྱང་གཞན་དང་<line/>
གཞན་ལ་གནས་པ། དབྱིབས་གཞན་དང་གཞན་དུ་འདུག་པ། ཕྱོགས་གཞན་དང་གཞན་ལ་ལྟ་བ། རྣམ་པ་གཞན་དང་གཞན་གྱིས་འཇུག་པ། རྒྱན་གཞན་དང་གཞན་ཡོད་པ།<line/>
གཞན་དང་གཞན་གྱིས་རྒྱས་པར་འགེངས་པ། གཞན་དང་གཞན་དུ་འདུ་བ་རྣམ་པ་གཞན་དང་གཞན་དུ་མ་འདྲེས་པ། རྣམ་པར་འཕྲུལ་པ་དང༌། བྱིན་གྱི་རླབས་གཞན་དང་གཞན་ཡོད་པ་<line/>
དག་སྟེ༑ ཀྱེ་རྒྱལ་བའི་སྲས་དག །དེ་ལ་འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། པདྨོའི་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་<line/>
</page>
<page index="313" id="157B">ལ་ལ་ནི༑ རིན་པོ་ཆེ་ཁ་དོག་མཐའ་ཡས་པའི་མེ་ཏོག་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། རིན་པོ་ཆེའི་ཕྲེང་བ་མུ་ཏིག་གི་འབྲུའི་སྙིང་པོ་<line/>
ཅན་གྱི་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། སྤོས་ཆུའི་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་<line/>
ལ་ལ་ནི༑ མེ་ཏོག་ཐམས་ཅད་ཀྱི་རྒྱ་མཚོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། ནོར་བུ་རིན་པོ་ཆེའི་དྲ་བའི་རྒྱ་མཚོ་ལ་རབ་ཏུ་གནས་སོ། །འཇིག་<line/>
རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། འོད་ཟེར་གྱི་རྒྱ་མཚོ་ཀློང་དུ་གྱུར་པའི་ཆུ་བོ་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། བྱང་ཆུབ་<line/>
སེམས་དཔའི་ནོར་བུའི་ཅོད་པན་སྣ་ཚོགས་ཀྱི་རྒྱན་ལ་རབ་ཏུ་གནས་སོ། །འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། སེམས་ཅན་གྱི་ལུས་སྣ་ཚོགས་རྒྱ་མཚོ་ལ་རབ་ཏུ་གནས་<line/>
སོ༑ ༑འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། སངས་རྒྱས་ཐམས་ཅད་ཀྱི་གསུང་ནོར་བུའི་རྒྱལ་པོ་ལ་རབ་ཏུ་གནས་སོ། །དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་<line/>
འབྱམས་ཀླས་པའི་གནས་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །འཇིག་རྟེན་གྱི་ཁམས་རྒྱ་མཚོ་ཐམས་ཅད་ཀྱང་དབྱིབས་གཞན་དང་གཞན་དུ་<line/>
</page>
<page index="314" id="158A">༄༅། །འདུག་པ་ཤ་སྟག་སྟེ། འཇིག་རྟེན་གྱི་ཁམས་རྒྱ་མཚོ་འབྱམས་ཀླས་པ་ལ་ལ་ནི། རི་རབ་ཀྱི་དབྱིངས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་<line/>
ལ་ལ་ནི། ཆུ་ཀླུང་གི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། ཀུན་ཏུ་འཁོར་བའི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི།<line/>
ཀུན་ནས་འཁྱིལ་བའི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། འཁོར་བའི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། མིག་<line/>
མང་རིས་ཀྱི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། ཤིང་གི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། ཁང་པ་བརྩེགས་པའི་<line/>
དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། རྡོའི་རྒྱལ་མཚན་གྱི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། ཕྱོགས་འབྱམས་<line/>
ཀླས་པའི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། ཁང་པའི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། པདྨོའི་དབྱིབས་ལྟ་བུའོ། །<line/>
འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། རྟ་བབས་ཀྱི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། སེམས་ཅན་གྱི་ལུས་ཀྱི་དབྱིབས་ལྟ་བུའོ། །འཇིག་<line/>
</page>
<page index="315" id="158B">རྟེན་གྱི་ཁམས་འབྱམས་ཀླས་པ་ལ་ལ་ནི། སྤྲིན་གྱི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། སངས་རྒྱས་ཀྱི་མཚན་གྱི་དབྱིབས་ལྟ་བུའོ། །འཇིག་རྟེན་གྱི་ཁམས་<line/>
འབྱམས་ཀླས་པ་ལ་ལ་ནི། འོད་ཀྱི་དཀྱིལ་འཁོར་གྱི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། དྲ་བ་སྣ་ཚོགས་བཀྱེ་བའི་དབྱིབས་ལྟ་བུའོ། །འཇིག་རྟེན་གྱི་ཁམས་<line/>
འབྱམས་ཀླས་པ་ལ་ལ་ནི། སྒོ་ཀུན་ནས་ཡོག་པའི་དབྱིབས་ལྟ་བུའོ། །འཇིག་རྟེན་གྱི་ཁམས་འབྱམས་ཀླས་པ་ལ་ལ་ནི། དམིགས་པ་ཐམས་ཅད་ཀྱི་དབྱིབས་ལྟ་བུ་སྟེ། ཀྱེ་རྒྱལ་བའི་<line/>
སྲས་དག །དེ་དག་ལ་སོགས་པ་འཇིག་རྟེན་གྱི་ཁམས་འབྱམས་ཀླས་པའི་དབྱིབས་རྣམ་པར་ཕྱེ་བ་ཤིན་ཏུ་བསྟན་པ་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དོ། །<line/>
ཀྱེ་རྒྱལ་བའི་སྲས་དག །འཇིག་རྟེན་གྱི་ཁམས་རྒྱ་མཚོའི་ཚུལ་དེ་དག་ནི། ལྷུན་གཞན་དང་གཞན་དུ་བསྟན་པ་སྟེ། འཇིག་རྟེན་གྱི་ཁམས་ཀྱི་ཚུལ་ལ་ལ་ནི། ཕྱོགས་ཐམས་ཅད་ཀྱི་ནོར་<line/>
བུའི་སྤྲིན་གྱི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། འོད་ཀྱི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། རིན་པོ་ཆེ་དང་སྤོས་འོད་འཕྲོ་བ་ཐམས་ཅད་ཀྱི་ལྷུན་<line/>
ཅན་ནོ༑ ༑འཇིག་རྟེན་གྱི་ཁམས་ཀྱི་ཚུལ་ལ་ལ་ནི། རིན་པོ་ཆེ་ཐམས་ཅད་ཀྱི་མེ་ཏོག་ཁ་སྤྲོད་ལས་བསྒྲུབས་པའི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། བྱང་ཆུབ་སེམས་<line/>
</page>
<page index="316" id="159A">༄༅། །དཔའི་ལུས་ཀྱི་གཟུགས་བརྙན་གྱི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སངས་རྒྱས་ཀྱི་འོད་ཀྱི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་<line/>
ལ་ལ་ནི༑ རིན་པོ་ཆེའི་འོད་ཀྱི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སངས་རྒྱས་ཀྱི་ཁ་དོག་གི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། རིན་པོ་ཆེ་ཐམས་<line/>
ཅད་ཀྱི་ཁ་དོག་གི་འོད་ཀྱི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སེམས་ཅན་ཐམས་ཅད་ཀྱི་བསོད་ནམས་རྒྱ་མཚོ་ཡང་དག་པར་འབྱུང་བའི་སྒྲའི་ལྷུན་ཅན་ནོ། །འཇིག་<line/>
རྟེན་གྱི་ཁམས་ཀྱི་ཚུལ་ལ་ལ་ནི། སེམས་ཅན་ཐམས་ཅད་ཀྱི་ལས་རྒྱ་མཚོ་ཡང་དག་པར་འབྱུང་བའི་སྒྲའི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སངས་རྒྱས་ཐམས་<line/>
ཅད་ཀྱི་སྤྱོད་པའི་དཀྱིལ་འཁོར་ཡོངས་སུ་དག་པའི་སྒྲའི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། བྱང་ཆུབ་སེམས་དཔའ་ཐམས་ཅད་ཀྱི་སྨོན་ལམ་གྱི་རྒྱ་མཚོའི་སྒྲའི་ལྷུན་<line/>
ཅན་ནོ༑ ༑འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སངས་རྒྱས་ཀྱི་ཚུལ་ཐམས་ཅད་མངོན་པར་སྒྲུབ་པའི་སྒྲའི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། ཞིང་གི་རྒྱན་ཐམས་<line/>
ཅད་འབྱུང་བ་དང་འཇིག་པའི་སྒྲའི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སངས་རྒྱས་ཀྱི་གསུང་དང་དབྱངས་མཐའ་དང་དབུས་མེད་པའི་ལྷུན་ཅན་ནོ། །འཇིག་རྟེན་གྱི་ཁམས་<line/>
</page>
<page index="317" id="159B">ཀྱི་ཚུལ་ལ་ལ་ནི། སངས་རྒྱས་ཐམས་ཅད་ཀྱི་སྤྲུལ་པའི་འཁོར་ལོའི་སྒྲའི་ལྷུན་ཅན་ནོ། །འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སེམས་ཅན་ཐམས་ཅད་ཀྱི་དགེ་བ་འབྱུང་བའི་སྒྲའི་ལྷུན་ཅན་ནོ། །<line/>
འཇིག་རྟེན་གྱི་ཁམས་ཀྱི་ཚུལ་ལ་ལ་ནི། སངས་རྒྱས་ཐམས་ཅད་ཀྱི་ཡོན་ཏན་རྒྱ་མཚོ་ཡོངས་སུ་དག་པའི་སྒྲའི་ལྷུན་ཅན་ནོ། །ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་<line/>
ཀྱི་རྒྱུད་འབྱམས་ཀླས་པའི་ཚུལ་གྱིས་ལུས་ནི། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་དུ་ཤེས་པར་བྱའོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོས་ཡང་འཇིག་རྟེན་<line/>
གྱི་ཁམས་ཀྱི་རྒྱུད་འབྱམས་ཀླས་པའི་ཚུལ་གྱིས་ལུས་རྣམ་པར་དགོད་པ་ཤིན་ཏུ་བསྟན་པ་འདི་ཉིད་གསལ་བར་བརྗོད་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་<line/>
ཏེ༑ དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཞིང་གི་རྒྱུད་རྒྱན་ཤིན་ཏུ་བརྟན་པར་གྲུབ། །དྲི་མེད་དྲི་བྲལ་འོད་འགྱེད་སྙིང་པོ་ཅན། །ནོར་བུ་པདྨོ་རྒྱ་མཚོ་ཀུན་ལ་གནས། །ལ་ལ་གངྒཱའི་རྒྱ་མཚོ་དག་ལ་<line/>
གནས༑ ༑རྣམ་པ་སྣ་ཚོགས་ཚུལ་གྱི་གཞི་གནས་ཤིང༌། །དབྱིབས་ཀྱང་སྣ་ཚོགས་ཁ་དོག་གཟུགས་ཀྱང་མང༌། །རི་རབ་གྲོང་ཁྱེར་ཤིང་གི་དཀྱིལ་འཁོར་དང༌། །ཞིང་རྒྱུད་ཐམས་ཅད་ལ་ལ་ཕྱོགས་<line/>
ཀུན་ལྟ༑ ༑ལ་ལ་འོད་ལུས་མེ་ཏོག་སྙིང་པོ་ཅན། །ནོར་བུས་བྱས་པ་ཀུན་ནས་སྤྲིན་དང་ཆུ། །ལ་ལའི་རྒྱུད་གསལ་མུ་ཏིག་འོད་ཟེར་ལུས། །ནོར་བུའི་གཞི་གནས་ཀུན་ཀྱང་མི་ཤིགས་སྲ། །འབྱམས་<line/>
</page>
<page index="318" id="160A">༄༅། །ཀླས་ལ་ལ་ཁ་དོག་སྣ་ཚོགས་གསལ། །འོད་འདྲ་འོད་འཕྲོ་མེ་མར་སྤྲིན་གྱི་མདོག །ལ་ལའི་རྒྱུད་ནི་སྒྲ་དང་སྐད་ཀྱི་ལུས། །དེ་ལས་སངས་རྒྱས་གསུང་དབྱངས་<line/>
མཐའ་ཡས་འབྱུང༌། །ལ་ལའི་རྒྱུད་ནི་སྨོན་ལམ་སྒྲ་ཡི་ལུས། །སྤྱོད་པ་རྣམ་འཕྲུལ་སྤྲིན་གྱི་སྒྲ་ཡི་ལུས། །ལ་ལ་བསོད་ནམས་ཡངས་དང་ལས་ཀྱི་སྒྲ། །ལ་ལའི་ལུས་ནི་རྒྱལ་བའི་ཡོན་<line/>
ཏན་སྒྲ༑ ༑ཞིང་གི་རྒྱུད་རྣམས་རྒྱ་མཚོ་བསམ་ཡས་པ། །ཀུན་ནས་མི་ཟད་དུ་མའི་སྒོ་ནས་འཇུག། རྣམ་འཕྲུལ་ཡངས་པ་མི་ཟད་རྒྱན་གྱི་རྣམས། །ཚད་མེད་ཀུན་གྱིས་ཕྱོགས་ཀུན་<line/>
རྒྱས་པར་འགེངས། །ཕྱོགས་རྣམས་ཀུན་ཏུ་ཞིང་རྣམས་འདུ་འགྱུར་ཏེ། །ཡངས་པའི་ཚུལ་གྱིས་ཞིང་གི་རྒྱུད་ཞུགས་པར། །ཕྱོགས་བཅུ་ཀུན་ཏུ་འདུ་བར་སྣང་བ་ཡང༌། །འགྲོ་བ་མེད་ཅིང་<line/>
འཇུག་པ་ཡོད་པ་མིན། །ཚུལ་གཅིག་གིས་ནི་རྒྱུད་རྣམས་ཀུན་ཀྱང་འགེངས། །ཐམས་ཅད་མ་ལུས་རེ་རེར་རབ་ཏུ་འདུག། དེ་ལ་ཐ་དད་གང་ཡང་མི་དམིགས་ཏེ། །གཞི་མེད་ཀུན་འགེངས་<line/>
མཐའ་དང་དབུས་ཀྱང་མེད། །ཞིང་རྣམས་ཚུལ་གྱི་རྒྱུད་ལ་རྣམ་འཕྲུལ་བ། །སངས་རྒྱས་རྣམ་སྣང་མཛད་པ་ཀུན་ནས་སྣང༌། །སྨོན་ལམ་སྒྲ་ནི་རྒྱ་མཚོར་རབ་བརྗོད་ཅིང༌། །ཞིང་གི་དབྱིངས་<line/>
ན་སེམས་ཅན་ཀུན་ཀྱང་འདུལ། །ཞིང་རྣམས་སངས་རྒྱས་སྐུ་ཡིས་ཀུན་ཁྱབ་སྣང༌། །བསམ་གྱིས་མི་ཁྱབ་བྱང་ཆུབ་སེམས་དཔས་གང༌། །སངས་རྒྱས་རྣམ་འཕྲུལ་མི་མཉམ་སྟོབས་སྟོན་<line/>
</page>
<page index="319" id="160B">ཅིང༌། །སེམས་ཅན་མང་པོ་ཚད་མེད་རྣམ་པར་འདུལ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། ཞིང་གི་རྒྱུད་ཀྱི་གནས་ཤིན་ཏུ་བསྟན་པ་ཞེས་བྱ་བ་སྟེ།<line/>
ལེའུ་བརྒྱད་པའོ།། །།བམ་པོ་དགུ་པ། ཀྱེ་རྒྱལ་བའི་སྲས་དག། དེ་ལ་འཇིག་རྟེན་གྱི་ཁམས་རྒྱ་མཚོ་གང་ཆེན་མཚོའི་དབྱིངས་དེ་ན་སྤོས་ཆུའི་རྒྱ་མཚོ་མིག་འཕྲུལ་གྱི་རྣམ་<line/>
པས་རྣམ་པར་ཕྱེ་བ་གཞི་ཀུན་ལ་རབ་ཏུ་གནས་པ་ནི། སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་དེ། ཀྱེ་རྒྱལ་བའི་སྲས་དག །དེ་ལ་གང་ཆེན་མཚོའི་དབྱིངས་ཀྱི་སྤོས་ཆུའི་<line/>
རྒྱ་མཚོའི་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ནང་ན་སྤོས་ཆུའི་རྒྱ་མཚོ་དབུས་མ་ནི། ཟེ་བ་ཡིད་དུ་འོང་ཞིང་འོད་ཟེར་མཐའ་ཡས་པ་ཞེས་བྱ་སྟེ། དེའི་ནང་ནས་ནོར་<line/>
བུའི་རྒྱལ་པོ་བྱང་ཆུབ་སེམས་དཔའ་ཐམས་ཅད་ཀྱི་ལུས་རྣམ་པར་དམིགས་པའི་གཟུགས་བརྙན་གྱི་རྒྱལ་མཚན་གྱི་པདྨོ་ཆེན་པོ་གཞི་སྤོས་དང༌། ནོར་བུའི་རྒྱལ་པོ་ཐམས་ཅད་ཀྱིས་བརྒྱན་པའི་<line/>
རྒྱན་ཅན་ཞེས་བྱ་བ་མངོན་པར་བྱུང་སྟེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཀུན་ནས་རིན་པོ་ཆེ་འབར་བའི་འོད་རྣམ་པར་སྣང་བ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་<line/>
བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། དམིགས་པ་ཐམས་ཅད་ཀྱི་རྒྱན་གྱིས་བརྒྱན་པའི་ལྷུན་ཅན་རབ་ཏུ་གནས་ཏེ། དེ་དག་ལས་ཐམས་ཅད་ཀྱི་འོག་མ་ནི།<line/>
</page>
<page index="320" id="161A">༄༅། །དཔལ་འབྱུང་བའི་འོད་ཟེར་རྣམ་པར་སྣང་བ་ཞེས་བྱ་བའི་འཇིག་རྟེན་གྱི་ཁམས་ཏེ། དེ་ནི། རྡོ་རྗེ་ཐམས་ཅད་ཀྱི་རྒྱུན་དང༌། འོད་ཀྱི་འཁོར་ལོའི་ས་མཚམས་ནོར་བུ་རིན་<line/>
པོ་ཆེའི་ཟེ་བ་མང་པོ་ལ་རབ་ཏུ་གནས་པ། ནོར་བུའི་འཁོར་ཐམས་ཅད་དང༌། རིན་པོ་ཆེའི་མེ་ཏོག་གི་རྒྱན་ཐམས་ཅད་ཀྱིས་རབ་ཏུ་ཡོག་པར་གྱུར་པ་སྟེ། འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། འཇིག་རྟེན་གྱི་ཁམས་དེ་དག་ཀྱང་གཞན་དང་གཞན་ལ་གནས་པ། རྒྱན་གཞན་དང་གཞན་ཅན་དག་སྟེ། དེ་ན་དེ་བཞིན་གཤེགས་<line/>
པ་ཚུལ་རྣམ་པར་དག་ཅིང་དྲི་མ་མེད་པའི་མར་མེ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
སྤོས་སྣ་ཚོགས་ཀྱི་པདྨོ་དཔལ་གྱི་རྒྱན་ཅེས་བྱ་བ་རྒྱན་ཐམས་ཅད་ཀྱི་ས་མཚམས་ཅན། རིན་པོ་ཆེའི་པདྨོ་ཤིན་ཏུ་མང་བ་ལ་རབ་ཏུ་གནས་པ། སེངྒེའི་ཁྲིའི་དབྱིབས་ལྟར་འདུག་པ།<line/>
མུ་ཏིག་གི་འབྲུ་རིན་པོ་ཆེ་ཐམས་ཅད་ཀྱི་ཁ་དོག་ལྟ་བུའི་བླ་རེའི་སྤྲིན་གྱིས་ཀུན་ནས་ཡོག་པ། ཀུན་ནས་ཉོན་མོངས་ཤིང་རྣམ་པར་དག་པ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གཉིས་ཀྱི་<line/>
རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། དེ་ན་དེ་བཞིན་གཤེགས་པ་སེངྒེའི་འོད་ཟེར་མཆོག་གི་འོད་ཅེས་བྱ་བ་བཞུགས་སོ། །དེའི་སྟེང་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་<line/>
</page>
<page index="321" id="161B">སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་རིན་པོ་ཆེ་ཐམས་ཅད་ཀྱི་རྒྱན་ཀུན་ཏུ་སྣང་བ་ཞེས་བྱ་བ་སྤོས་ཀྱི་རླུང་གི་དཀྱིལ་འཁོར་གྱི་ས་མཚམས་ཅན། རིན་པོ་ཆེའི་མེ་ཏོག་<line/>
གི་ཕྲེང་བ་སྣ་ཚོགས་ལ་རབ་ཏུ་གནས་པ་ནོར་བུའི་འཁོར་ལོ་གཟི་བརྗིད་བཟང་པོའི་ཉི་མའི་སྤྲིན་གྱིས་ཀུན་ནས་ཡོག་པ། ཡན་ལག་བརྒྱད་དུ་དམའ་བའི་དབྱིབས་ཅན། འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་གསུམ་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ་ཡོད་དེ། དེ་ན་དེ་བཞིན་གཤེགས་པ་འོད་དྲི་མ་མེད་པའི་ཡེ་ཤེས་<line/>
ཀྱི་དཔལ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་འོད་ཟེར་སྣ་ཚོགས་ཀྱི་ཡིད་དུ་འོང་བ་ཞེས་བྱ་<line/>
བ་རིན་པོ་ཆེའི་རྒྱལ་པོ་ཐམས་ཅད་ཀྱི་ས་མཚམས་ཅན། ཁ་དོག་སྣ་ཚོགས་དང་ལྡན་པའི་རྡོ་རྗེ་བྲག་གི་རྒྱ་མཚོ་ལ་རབ་ཏུ་གནས་པ། རིན་པོ་ཆེ་པདྨོའི་དབྱིབས་ལྟར་འདུག་པ། རྡོ་རྗེའི་འོད་<line/>
ཟེར་དང༌། རིན་པོ་ཆེ་འབར་བ་མཐའ་ཡས་པར་སྣང་བའི་འོད་ཀྱི་ནོར་བུའི་རྒྱ་མཚོའི་སྤྲིན་གྱིས་ཀུན་ནས་ཡོག་པ། གཅིག་ཏུ་དག་པ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བཞིའི་རྡུལ་<line/>
ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། དེ་ན་དེ་བཞིན་གཤེགས་པ་རྡོ་རྗེའི་འོད་ཟེར་སྟོབས་དང་བརྩོན་འགྲུས་མཐའ་ཡས་པ་ཡང་དག་པར་འབྱུང་བ་ཞེས་བྱ་བ་བཞུགས་སོ། །དེའི་<line/>
</page>
<page index="322" id="162A">༄༅། །སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་འོད་ཤིན་ཏུ་བཀྱེ་བའི་མེ་ཏོག་སིལ་མའི་འཁོར་<line/>
ལོ་ཞེས་བྱ་བ་རིན་པོ་ཆེ་ཐམས་ཅད་ཀྱི་དྲིལ་བུའི་དྲ་བའི་རྒྱན་གྱི་ས་མཚམས་ཅན། ཤིང་དང་ནགས་ཚལ་གྱི་རྒྱན་ཐམས་ཅད་འབྱུང་བའི་རིན་པོ་ཆེའི་འཁོར་ལོ་མང་པོའི་རྒྱ་མཚོ་ལ་རབ་<line/>
ཏུ་གནས་པ། ཕྱོགས་ཐམས་ཅད་ནས་གྲ་དུ་མའི་དབྱིབས་སུ་འདུག་པ། ནོར་བུའི་རྒྱལ་པོ་ཚངས་པའི་དབྱངས་སུ་སྒྲོག་པས་ཀུན་ནས་ཡོག་པ། ཀུན་ནས་ཉོན་མོངས་ཤིང་རྣམ་པར་དག་<line/>
པ༑ འཇིག་རྟེན་གྱི་ཁམས་སངས་རྒྱས་ཀྱི་ཞིང་ལྔའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། དེ་ན་དེ་བཞིན་གཤེགས་པ་སྤོས་ཀྱི་འོད་ཟེར་དགའ་བའི་སྟོབས་རྒྱ་མཚོ་<line/>
ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་དགེ་བ་སྣ་ཚོགས་ཀྱི་རྣམ་པ་ཞེས་བྱ་བ།<line/>
འཇིག་རྟེན་གྱི་ཁམས་སངས་རྒྱས་ཀྱི་ཞིང་དྲུག་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ་རིན་པོ་ཆེ་ཤི་ལའི་རྒྱལ་མཚན་གྱི་<line/>
ས་མཚམས་ཅན། རྡོ་རྗེའི་ཁྱིམ་གཞལ་མེད་ཁང་རྒྱ་མཚོ་ལ་རབ་ཏུ་གནས་པ། ཀུན་ནས་གྲུ་བཞིའི་དབྱིབས་སུ་འདུག་པ། འཁོར་ལོ་ནོར་བུ་གཙུག་གི་བླ་རེའི་སྤྲིན་གྱིས་ཀུན་ནས་<line/>
</page>
<page index="323" id="162B">ཡོག་པ་ཡོད་དེ། དེ་ན་དེ་བཞིན་གཤེགས་པ་ཀུན་ཏུ་སྣང་བའི་འོད་ཀྱི་དབང་པོའི་དཔལ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་<line/>
འདས་པ་ན་འཇིག་རྟེན་གྱི་ཁམས་རྒྱན་གྱི་འོད་ཟེར་མེ་ཏོག་ཤིན་ཏུ་རྒྱས་པའི་དཀྱིལ་འཁོར་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བདུན་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་<line/>
བསྐོར་བ། གཅིག་ཏུ་དག་པ། ཁང་པ་བརྩེགས་པའི་དབྱིབས་སུ་འདུག་པ། མེ་ཏོག་པདྨོ་སྣ་ཚོགས་ཀྱི་རྒྱན་གྱི་ས་མཚམས་ཅན། རིན་པོ་ཆེ་ཐམས་ཅད་ཀྱི་འོད་ཟེར་དང༌། རིན་པོ་ཆེའི་<line/>
ཁ་དོག་རྒྱ་མཚོ་ལ་རབ་ཏུ་གནས་པ། ཁ་དོག་ཐམས་ཅད་ཀྱི་གོས་དང༌། མུ་ཏིག་དང༌། སྟེགས་བུས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་དགའ་བ་རྒྱ་མཚོའི་ཤུགས་<line/>
དང༌། ཡོན་ཏན་གྲགས་པའི་དབང་ཕྱུག་འོད་ཟེར་ཅེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
ཡང་དག་པར་འབྱུང་བའི་གཟི་བརྗིད་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྒྱད་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ཤིང་རྣམ་པར་དག་<line/>
པ་ནོར་བུའི་རྒྱལ་པོ་སྒྲ་ཐམས་ཅད་གཏོང་བའི་རྒྱན་གྱི་ས་མཚམས་ཅན། རིན་པོ་ཆེ་སྣ་ཚོགས་ཀྱི་ཁ་དོག་ལྟ་བུའི་པདྨོ་ལ་འདུག་ཅིང༌། ནམ་མཁའི་རྒྱ་མཚོ་ལ་རབ་ཏུ་གནས་པ། མིག་འཕྲུལ་<line/>
</page>
<page index="324" id="163A">༄༅། །གྱི་དབྱིབས་ལྟ་བུར་འདུག་པ། འོད་ཀྱི་མེ་ཏོག་གི་དྲ་བའི་སྤྲིན་ཁ་དོག་མཐའ་ཡས་པས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་གྲགས་པ་ཆེན་པོའི་<line/>
ཡེ་ཤེས་རྒྱ་མཚོའི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་སྒྲ་དབྱངས་རབ་ཏུ་སྒྲོག་<line/>
པ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་དགུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ། རིན་པོ་ཆེ་ཡིད་བཞིན་གྱི་<line/>
རྒྱལ་པོའི་འཁོར་ལོའི་ཤིང་གི་རྒྱན་གྱི་ས་མཚམས་ཅན། ནོར་བུའི་རྒྱལ་པོ་རྒྱན་ཐམས་ཅད་ཀྱི་སྤྲིན་འབར་བའི་སྒྲའི་རྒྱ་མཚོའི་གཞི་ལ་རབ་ཏུ་གནས་པ། ཚངས་པའི་ལུས་ཀྱི་<line/>
དབྱིབས་ལྟར་འདུག་པ། སེངྒེའི་ཁྲིའི་སྤྲིན་རིན་པོ་ཆེ་ཡིད་དུ་འོང་བ་མཐའ་ཡས་པའི་རྒྱན་ཅན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་མཚན་གྱི་གཟི་བརྗིད་ཐུབ་པ་<line/>
མེད་པའི་ཟླ་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་བྱ་བ་<line/>
འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རྒྱན་མཐའ་ཡས་པ་དང༌། མུ་ཏིག་གི་འབྲུ་རབ་ཏུ་འཕྱང་བ་དང༌།<line/>
</page>
<page index="325" id="163B">རིན་པོ་ཆེའི་ཕྲེང་བའི་རྒྱན་གྱི་ས་མཚམས་ཅན། རིན་པོ་ཆེ་སེངྒེའི་ཁྲིའི་རྒྱན་དང༌། མུ་ཏིག་གི་ཕྲེང་བ་དང༌། རྒྱན་ཐམས་ཅད་ཀྱིས་བརྒྱན་པའི་ནོར་བུའི་རྒྱ་མཚོ་ལ་རབ་ཏུ་གནས་པ། ཀུན་ནས་<line/>
ཟླུམ་པའི་དབྱིབས་སུ་འདུག་པ། སྤོས་དང༌། ནོར་བུ་དང༌། མེ་ཏོག་སྣ་ཚོགས་ཀྱི་རི་རབ་ཀྱི་སྤྲིན་རི་རབ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་<line/>
པ་ཆོས་རྒྱ་མཚོ་ཐམས་ཅད་ཀྱིས་ཤིན་ཏུ་འཕགས་པའི་རྒྱལ་པོ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་<line/>
ཁམས་མདོག་རྣམ་པར་སྣང་བ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་གཅིག་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ཤིང་རྣམ་པར་<line/>
དག་པ། རྡོ་རྗེ་ལྟར་མི་ཤིགས་ཤིང་སྲ་བའི་རྒྱན་གྱི་ས་མཚམས་ཅན། མེ་ཏོག་སྣ་ཚོགས་རྣམ་པ་མང་པོའི་རྒྱ་མཚོ་ལ་རབ་ཏུ་གནས་པ། ཟླ་བ་ཁམ་པའི་དབྱིབས་ལྟར་འདུག་པ། ལྷ་རྫས་རིན་<line/>
པོ་ཆེའི་བླ་རེས་ཀུན་ནས་ཡོག་བ་ཡོད་དེ། དེ་ན་དེ་བཞིན་གཤེགས་པ་རྒྱལ་བའི་ཡོན་ཏན་ཆོས་ཉིད་ཚད་མེད་པ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་<line/>
རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་སྣང་བའི་མདོག་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་གཉིས་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ།<line/>
</page>
<page index="326" id="164A">༄༅། །རྣམ་པར་དག་ཅིང་ཀུན་ནས་ཉོན་མོངས་པ། འོད་ཟེར་གྱི་རྒྱན་ཀུན་ནས་སྣང་བའི་ས་མཚམས་ཅན། སྤོས་ཀྱི་ཆུའི་རྒྱ་མཚོ་མེ་ཏོག་གི་ཀློང་ཅན་གྱི་གང་ཆེན་མཚོ་ལ་<line/>
རབ་ཏུ་གནས་པ། མེ་ཏོག་འཁྱིལ་པའི་དབྱིབས་ལྟར་འདུག་པ། གོས་སྣ་ཚོགས་ཀྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཚངས་པའི་དབང་པོའི་དཔལ་ཞེས་བྱ་བ་<line/>
བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་<line/>
བཅུ་གསུམ་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ལ་རྣམ་པར་དག་པ། རྡོ་རྗེའི་གཞིའི་ས་མཚམས་ཅན། རླུང་གི་དཀྱིལ་འཁོར་ཁ་དོག་སྣ་ཚོགས་<line/>
ཅན་གྱི་ཤིན་ཏུ་གཟུང་བ། པདྨོའི་དྲ་བ་ལ་རབ་ཏུ་གནས་པ་ཀུན་ནས་ཟླུམ་པའི་དབྱིབས་སུ་གནས་པ། ནམ་མཁའ་ལྷའི་ཁང་པ་ཅན་གྱིས་བརྒྱན་པ་འདི་ཡོད་དེ། དེ་ན་བཅོམ་ལྡན་<line/>
འདས་དེ་བཞིན་གཤེགས་པ་རྣམ་པར་སྣང་མཛད་འདི་བཞུགས་སོ། །སངས་རྒྱས་ཀྱི་ཞིང་འདིའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་<line/>
རྟེན་གྱི་ཁམས་མཉམ་ལ་རྡུལ་མེད་པའི་འོད་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་བཞིའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་<line/>
</page>
<page index="327" id="164B">ཉོན་མོངས་པ། རིན་པོ་ཆེ་ཐམས་ཅད་ཀྱི་རྒྱན་གྱི་ས་མཚམས་ཅན། རིན་པོ་ཆེའི་གོས་སྣ་ཚོགས་རྒྱ་མཚོ་ལ་རབ་ཏུ་གནས་པ། རྡོ་རྗེའི་དབྱིབས་ལྟར་འདུག་པ། རྡོ་རྗེའི་སྤྲིན་ཁ་དོག་མཐའ་<line/>
ཡས་པས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་ཤིན་ཏུ་འཕགས་པའི་དཔལ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་<line/>
ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་འོད་སྣ་ཚོགས་ཡིད་དུ་འོང་བའི་མར་མེ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅོ་ལྔའི་རྡུལ་ཤིན་ཏུ་ཕྲ་བ་སྙེད་<line/>
ཀྱི་འཁོར་གྱིས་བསྐོར་བ། གཅིག་ཏུ་དག་པ། རྒྱན་མང་པོ་ཐམས་ཅད་ཀྱི་བླ་རེའི་ས་མཚམས་ཅན། མེ་ཏོག་གི་དྲ་བ་རྒྱ་མཚོ་རྣམ་པར་དག་པ་ལ་རབ་ཏུ་གནས་པ། དབྱིབས་དཔལ་གྱི་བེའུ་<line/>
ལྟར་འདུག་པ། ནོར་བུའི་ཤིང་དང་སྤོས་ཆུའི་སྤྲིན་རྒྱ་མཚོས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་སྟོབས་ལ་ཐུབ་པ་མེད་པས་ཀུན་ཏུ་སྣང་བའི་དཔལ་ཞེས་བྱ་བ་བཞུགས་<line/>
སོ༑ ༑དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན། འཇིག་རྟེན་གྱི་ཁམས་འོད་འཕྲོ་སྣང་བ་དྲི་མ་མེད་པ་ཞེས་བྱ་བ་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་བཅུ་དྲུག་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཉོན་མོངས་ཤིང་རྣམ་པར་དག་པ། ནོར་བུའི་རྒྱལ་པོ་རིན་པོ་ཆེ་མི་ཟད་པ་འགྱེད་པའི་ས་མཚམས་ཅན།<line/>
</page>
<page index="328" id="165A">༄༅། །སྤོས་དང་འོད་འཕྲོ་བ་སྣ་ཚོགས་ཅན་གྱི་པདྨོའི་རྒྱ་མཚོ་ལ་རབ་ཏུ་གནས་པ། དབྱིབས་རུས་སྦལ་གྱི་མགོ་ལྟར་འདུག་པ། ནོར་བུ་འོད་ཀྱི་དཀྱིལ་འཁོར་རྣམ་<line/>
པར་སྣང་བའི་འཁོར་ལོའི་ཙནྡན་གྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་གྱི་ཉི་མ་དྲི་མ་མེད་པའི་སྤྱན་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་<line/>
གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རིན་པོ་ཆེའི་འབྱུང་གནས་ཀྱིས་རབ་ཏུ་བརྒྱན་པའི་སྙིང་པོ་ཞེས་བྱ་བ། འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་བཅུ་བདུན་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ། དབྱིབས་སེམས་ཅན་ཐམས་ཅད་ཀྱི་ལུས་ལྟར་འདུག་པ།<line/>
ནོར་བུའི་རྒྱལ་པོའི་རྒྱན་གྱི་ས་མཚམས་ཅན། ནོར་བུའི་རྒྱལ་པོ་འོད་ཀྱི་སྙིང་པོ་འབྱུང་བའི་རྒྱ་མཚོ་ལ་རབ་ཏུ་གནས་པ། དབྱིབས་ཡན་ལག་བརྒྱད་དུ་འདུག་པ། ཁོར་ཡུག་ཐམས་ཅད་ཀྱི་<line/>
རིན་པོ་ཆེའི་རྒྱན་དང༌། མེ་ཏོག་དང་ཤིང་གི་དྲ་བས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆགས་པ་མེད་པའི་ཡེ་ཤེས་ཕྱོགས་ཀུན་ཏུ་རྣམ་པར་སྣང་བའི་འོད་ཅེས་བྱ་བ་<line/>
བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན། འཇིག་རྟེན་གྱི་ཁམས་རྡུལ་དང་བྲལ་བ་ཞེས་བྱ་བ། འཇིག་རྟེན་གྱི་ཁམས་སངས་<line/>
</page>
<page index="329" id="165B">རྒྱས་ཀྱི་ཞིང་བཅོ་བརྒྱད་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རྒྱན་གྱི་རྣམ་པ་ཐམས་ཅད་ཀྱི་ས་མཚམས་ཅན། མེ་ཏོག་གི་སེངྒེའི་ཁྲི་རྒྱ་མཚོ་ལ་རབ་ཏུ་གནས་པ།<line/>
དབྱིབས་མུ་ཏིག་གི་ཕྲེང་བ་བསྐྱིལ་བ་ལྟ་བུར་འདུག་པ། ནོར་བུའི་རྒྱལ་པོ་རིན་པོ་ཆེ་ཐམས་ཅད་ཀྱི་སྤོས་ཀྱི་འོད་ཀྱི་དཀྱིལ་འཁོར་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་<line/>
པ་དཔལ་ཚད་མེད་པའི་ཚུལ་དཔལ་གྱི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་<line/>
གྱི་ཁམས་ཕྱོགས་ཡོངས་སུ་དག་ཅིང་སྣང་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་དགུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་<line/>
ཤིང་རྣམ་པར་དག་པ། ནོར་བུའི་རྒྱལ་པོ་རིན་པོ་ཆེའི་སྤྲིན་མི་ཟད་པ་རབ་ཏུ་འགྱེད་པའི་ས་མཚམས་ཅན། སྤོས་དང་འོད་འཕྲོ་བ་ཁ་དོག་མཐའ་ཡས་པའི་རི་རབ་ཀྱི་རྒྱ་མཚོ་ལ་རབ་<line/>
ཏུ་གནས་པ། དབྱིབས་ནོར་བུའི་ཟེ་བ་འཁྱིལ་བ་ལྟར་འདུག་པ། ནོར་བུའི་རྒྱལ་པོའི་དབང་པོའི་འོད་ཀྱི་དཀྱིལ་འཁོར་འབར་བ་ཁ་དོག་མཐའ་ཡས་པ་རབ་ཏུ་འབར་བའི་སྤྲིན་གྱིས་ཀུན་ནས་ཡོག་<line/>
པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་དང་ནམ་མཁའ་ཀུན་ཏུ་སྣང་བའི་འོད་ཅེས་བྱ་བ་བཞུགས་སོ། །དེའི་སྟོང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་<line/>
</page>
<page index="330" id="166A">༄༅། །ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རིན་པོ་ཆེའི་འོད་འཕྲོ་འཁྱིལ་བའི་དཔལ་ཡང་དག་པར་འབྱུང་བ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་<line/>
ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་རྣམ་པར་དག་པ། རིན་པོ་ཆེའི་ཉི་ཟླ་རྣམ་པར་སྣང་བའི་ས་མཚམས་ཅན། དབྱིབས་ལྷའི་དབང་པོ་<line/>
ཐམས་ཅད་ལྟར་འདུག་པ། ནོར་བུའི་རྒྱལ་པོའི་རྒྱ་མཚོ་ལ་རབ་ཏུ་གནས་པ། རྒྱན་གྱི་རྣམ་པ་དུ་མ་དང༌། རིན་པོ་ཆེ་སྣ་ཚོགས་ཐམས་ཅད་དང༌། རྡོ་རྗེའི་རྒྱལ་མཚན་གྱི་སྤྲིན་གྱིས་<line/>
ཀུན་ནས་ཡོག་པ། ནོར་བུ་སྒྲོན་མའི་འབྲུའི་དྲ་བས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་མཚན་བསོད་ནམས་ཀྱི་སྤྲིན་གྱིས་ཤིན་ཏུ་འཕགས་པའི་གཟི་བརྗིད་ཅེས་<line/>
བྱ་བ་བཞུགས་སོ། །འཇིག་རྟེན་གྱི་ཁམས་ཀྱི་རྒྱུད་ཕྱོགས་ཀུན་ནས་རིན་པོ་ཆེ་འབར་བའི་འོད་རྣམ་པར་སྣང་བ་ཞེས་བྱ་བ་དེ་ནི། འཇིག་རྟེན་གྱི་ཁམས་འབྱམས་ཀླས་པ་གཞན་དང་<line/>
གཞན་ལ་རབ་ཏུ་གནས་པ། དབྱིབས་གཞན་དང་གཞན་དུ་འདུག་པ། ལྷུན་གཞན་དང་གཞན་ཅན། ཕྱོགས་འབྱམས་ཀླས་པ། གཞན་དང་གཞན་ལ་ལྟ་བ། རྣམ་པ་གཞན་དང་<line/>
གཞན་གྱིས་འཇུག་པ། རྒྱན་གཞན་དང་གཞན་ཅན། གཞན་དང་གཞན་གྱིས་རྒྱས་པར་འགེངས་པ། གཞན་དང་གཞན་དུ་ཡོངས་སུ་འདུ་བ། གཞན་དང་གཞན་གྱི་རྣམ་པར་མ་འདྲེས་པ།<line/>
</page>
<page index="331" id="166B">རྣམ་པར་འཕྲུལ་པ་དང༌། བྱིན་གྱི་རླབས་གཞན་ཅན། སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཀུན་ནས་ཡོངས་སུ་བསྐོར་བ་སྟེ། འདི་ལྟར་འཇིག་རྟེན་གྱི་ཁམས་<line/>
ཀུན་ནས་བསྐོར་བ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཡོངས་སུ་བསྐོར་བའོ། །འཇིག་རྟེན་གྱི་ཁམས་ཀྱི་ཆུ་ཀླུང་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་<line/>
ཕྲ་བ་སྙེད་ཀྱིས་ཀུན་ནས་ཡོངས་སུ་བསྐོར་བའོ། །འཇིག་རྟེན་གྱི་ཁམས་ཀུན་ནས་བསྐོར་བ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀུན་ནས་<line/>
འཁྱིལ་བ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀྱི་འཁོར་ལོ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀྱི་<line/>
དཀྱིལ་འཁོར་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀྱི་ཤིང་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་<line/>
ཀྱི་ཕུང་པོ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀྱི་རྡོ་རྗེའི་རྒྱལ་མཚན་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་<line/>
གྱི་ཁམས་ཕྱོགས་འབྱམས་ཀླས་པས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཁང་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌།<line/>
</page>
<page index="332" id="167A">༄༅། །འཇིག་རྟེན་གྱི་ཁམས་པདྨོ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཁྱད་ཁྱུད་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་<line/>
སྙེད་དང༌། འཇིག་རྟེན་གྱི་ཁམས་འབྱམས་ཀླས་པ་སེམས་ཅན་སྣ་ཚོགས་ཀྱི་གཟུགས་དང་ལུས་ཀྱི་དབྱིབས་ལྟར་འདུག་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་<line/>
རྟེན་གྱི་ཁམས་འབྱམས་ཀླས་པ་སངས་རྒྱས་ཀྱི་མཚན་གྱི་དབྱིབས་ལྟར་འདུག་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་འོད་ཀྱི་དཀྱིལ་འཁོར་<line/>
སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀྱི་སྤྲིན་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་ཀྱི་དྲ་བ་སངས་<line/>
རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང༌། འཇིག་རྟེན་གྱི་ཁམས་འབྱམས་ཀླས་པ་ས་ལ་མངོན་པར་ལྟ་བའི་དབྱིབས་ལྟར་འདུག་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་<line/>
བ་སྙེད་དང༌། འཇིག་རྟེན་གྱི་ཁམས་འབྱམས་ཀླས་པ་དམིགས་པ་ཐམས་ཅད་ཀྱི་དབྱིབས་ལྟར་འདུག་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཡོངས་སུ་བསྐོར་<line/>
བ་སྟེ༑ དེ་དག་ལ་སོགས་པ་འཇིག་རྟེན་གྱི་ཁམས་འབྱམས་ཀླས་པ་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཡོངས་སུ་བསྐོར་བའོ། །འཇིག་རྟེན་གྱི་<line/>
</page>
<page index="333" id="167B">ཁམས་འབྱམས་ཀླས་པ་དེ་དག་རེ་རེ་ཞིང་ཡང་འཇིག་རྟེན་གྱི་ཁམས་འབྱམས་ཀླས་པ་རྣམ་པར་གདགས་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཡོངས་སུ་བསྐོར་<line/>
བའོ༑ ༑འཇིག་རྟེན་གྱི་ཁམས་འབྱམས་ཀླས་པ་སངས་རྒྱས་ཀྱི་ཞིང་བརྗོད་དུ་མེད་པ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་རེ་རེ་ཞིང་ཡང་འཇིག་རྟེན་གྱི་ཁམས་འབྱམས་ཀླས་པའི་རྣམ་པར་<line/>
གདགས་པ་ཤིན་ཏུ་བསྟན་པ་ནི། སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དེ། སྤོས་ཆུའི་རྒྱ་མཚོ་ཟེ་བ་མཐའ་ཡས་པའི་འོད་ཟེར་ཡིད་དུ་འོང་བ་ཞེས་བྱ་བ་ཆུ་ཀླུང་གི་འཁོར་<line/>
དང་བཅས་པ། ཆུ་ཀླུང་གི་གློང་དང་བཅས་པའི་ཁོངས་ན་འདུག་གོ །སྤོས་ཆུའི་རྒྱ་མཚོ་ཟེ་བ་མཐའ་ཡས་པའི་འོད་ཟེར་ཡིད་དུ་འོང་བ་དེ་དང་འདབས་ཆགས་སུ་ཤར་ཕྱོགས་ལོགས་ན་<line/>
སྤོས་ཆུའི་རྒྱ་མཚོ་གང་ཆེན་མཚོ་དྲི་མ་མེད་པའི་འོད་ཟེར་གྱི་སྙིང་པོ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་ཞིང་ཀུན་ནས་འཁྱིལ་བ་རྣམ་པར་སྣང་བ་ཞེས་བྱ་བ་སྤོས་དང༌།<line/>
རིན་པོ་ཆེའི་རྒྱལ་པོ་ཐམས་ཅད་ལ་རབ་ཏུ་གནས་པའི་རྒྱན་དང་ལྡན་པའི་པདྨོ་ཆེན་པོ་ལ་རབ་ཏུ་གནས་པ། བྱང་ཆུབ་སེམས་དཔའི་སྤྱོད་པའི་སྒྲ་རྒྱ་མཚོ་མངོན་པར་སྒྲུབ་པའི་ང་རོའི་ལྷུན་ཅན་<line/>
ཡོད་དོ༑ ༑དེ་དག་ཐམས་ཅད་ཀྱི་འོག་ན་འཇིག་རྟེན་གྱི་ཁམས་ཁྱིམ་གྱི་རྒྱན་གྱིས་བརྒྱན་པའི་རྒྱལ་མཚན་ཞེས་བྱ་བ། སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་<line/>
</page>
<page index="334" id="168A">༄༅། །ཀྱི་འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེ་ཐམས་ཅད་ཀྱི་རྒྱན་གྱི་གང་ཆེན་མཚོ་ལ་རབ་ཏུ་གནས་པ། འཁོར་ཀུན་ནས་གྲུ་བཞིར་འདུག་པ།<line/>
པདྨོ་འོད་ཟེར་གྱི་དྲ་བའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་དཔལ་རྣམ་པར་སྣང་བའི་མཛོད་སྤུའི་འོད་ཅེས་བྱ་བ་བཞུགས་སོ། །དེའི་སྟེང་འཇིག་<line/>
རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་ཟེ་བའི་དཔལ་གྱི་སྙིང་པོ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གཉིས་<line/>
ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རིན་པོ་ཆེ་ཐམས་ཅད་ཀྱི་མེ་ཏོག་གི་ཟེ་བ་རྒྱ་མཚོ་ལ་རབ་ཏུ་གནས་པ། དབྱིབས་ཀུན་ནས་དཀྱིལ་འཁོར་དུ་འདུག་པ་མུ་ཏིག་གྲོང་<line/>
ཁྱེར་དཔལ་གྱི་དཔལ་གྱི་སེངྒེའི་ཁྲིའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཐམས་ཅད་རྒྱ་མཚོ་མཐའ་ཡས་པའི་བློ་གྲོས་ཞེས་བྱ་བ་བཞུགས་སོ།།<line/>
དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་སྤྲུལ་པའི་སྤོས་ཞིམ་པོ་དཔལ་གྱི་དཀྱིལ་འཁོར་ཅེས་བྱ་བ། འཇིག་རྟེན་<line/>
གྱི་ཁམས་སངས་རྒྱས་ཀྱི་ཞིང་གསུམ་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ། རིན་པོ་ཆེ་ཐམས་ཅད་ཀྱི་རྒྱན་དང་དྲིལ་བུའི་<line/>
</page>
<page index="335" id="168B">དྲ་བ་རྒྱ་མཚོ་ལ་རབ་ཏུ་གནས་པ། རྡོ་རྗེའི་དབྱིབས་ལྟར་འདུག་པ། རྒྱན་སྣ་ཚོགས་ཀྱི་འོད་ཀྱི་དཀྱིལ་འཁོར་གྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་<line/>
མཚན་ཉིད་སྤྲུལ་པ་མེད་པར་ཀུན་ནས་སྣང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
ས་གཞིའི་ཁ་དོག་དང་འོད་ཡིད་དུ་འོང་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གཞིའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། སྤོས་ཆུ་<line/>
ཁ་དོག་མཐའ་ཡས་པ་རིན་པོ་ཆེའི་ཚོན་དང་ལྡན་པའི་རྒྱ་མཚོ་ལ་རབ་ཏུ་གནས་པ། དབྱིབས་ནོར་བུའི་འཁོར་ལོ་ལྟར་འདུག་པ། མུ་ཏིག་ཉི་མའི་ཚུལ་ཀུན་ཏུ་སྣང་བའི་འོད་ཀྱི་ཁང་པ་<line/>
བརྩེགས་པའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་འཁོར་ལེགས་པར་བྱུང་བ་རྣམ་པར་སྣང་མཛད་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་དགེ་བའི་ལས་ཀྱིས་ཁྱབ་པ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་ལྔའི་རྡུལ་ཤིན་ཏུ་ཕྲ་བ་སྙེད་<line/>
ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ཤིང་རྣམ་པར་དག་པ། སྤོས་དང་རྡོ་རྗེ་རྒྱ་མཚོ་ལ་རབ་ཏུ་གནས་པ། པདྨོའི་དབྱིབས་ལྟར་འདུག་པ། འོད་ཟེར་རྡུལ་དང་བྲལ་བ།<line/>
</page>
<page index="336" id="169A">༄༅། །དང༌། སྤོས་ཆུའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་ཤུགས་ཀྱིས་དགྱེས་པ་མི་ཟད་པའི་བློ་གྲོས་ཞེས་བྱ་བ་<line/>
བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མེ་ཏོག་དཔལ་གྱི་གཟི་བརྗིད་ཀྱི་དཀྱིལ་འཁོར་<line/>
ཅེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་དྲུག་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་དག་ཅིང་ཀུན་ནས་ཉོན་མོངས་པ། ནོར་བུ་རིན་པོ་ཆེ་ཐམས་ཅད་ཀྱིས་<line/>
བརྟན་པར་བསྒྲུབས་པའི་རྒྱ་མཚོ་ལ་རབ་ཏུ་གནས་པ། ཟུར་གསུམ་གྱི་དབྱིབས་སུ་འདུག་པ། བྱང་ཆུབ་སེམས་དཔའི་ནོར་བུའི་ཅོད་པན་གྱི་འོད་དང་འོད་ཟེར་གྱིས་ཀུན་ནས་<line/>
ཡོག་པ་ཡོད་དེ། དེ་ན་དེ་བཞིན་གཤེགས་པ་དགེ་བ་དྲི་མ་མེད་པ་ཀུན་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་<line/>
ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རིན་པོ་ཆེའི་པདྨོས་བརྒྱན་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བདུན་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་<line/>
བསྐོར་བ། གཅིག་ཏུ་དག་པ། པདྨོའི་རྒྱན་ཐམས་ཅད་ཀྱི་རྒྱ་མཚོ་ལ་རབ་ཏུ་གནས་པ། ཟླ་བ་ཁམ་པའི་དབྱིབས་ལྟར་འདུག་པ། རིན་པོ་ཆེ་ཐམས་ཅད་ཀྱི་མེ་ཏོག་གི་དཀྱིལ་<line/>
</page>
<page index="337" id="169B">འཁོར་གྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་སྤྱན་རྣམ་པར་དག་པ་མེ་ཏོག་གི་དཔལ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་<line/>
ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་འོད་འཕྲོ་བའི་དབྱིངས་དྲི་མ་མེད་པས་ཡང་དག་པར་བསགས་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་<line/>
ཞིང་བརྒྱད་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ཤིང་རྣམ་པར་དག་པ། རིན་པོ་ཆེའི་འོད་མང་པོའི་རྒྱ་མཚོ་ལ་རབ་ཏུ་གནས་པ། རིན་པོ་ཆེ་<line/>
རིམ་གྱིས་གཞོལ་བའི་འོད་འཕྲོ་བ་སྣང་བའི་དབྱིབས་ལྟར་འདུག་པ། རྟག་ཏུ་སྤོས་ཀྱི་ཆར་འབེབས་པའི་ལུས་སྣ་ཚོགས་ཀྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་<line/>
པ་སྟོབས་ལ་ཐུབ་པ་མེད་པའི་བློ་གྲོས་ཤིན་ཏུ་འབྱུང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་<line/>
རྟེན་གྱི་ཁམས་ཚངས་པའི་འོད་བཟང་པོ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་དགུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་<line/>
མོངས་པ་རིན་པོ་ཆེའི་གོས་ཀྱི་རྒྱལ་མཚན་གྱི་རྒྱ་མཚོ་ལ་རབ་ཏུ་གནས་པ། དགའ་བ་འཁྱིལ་བའི་དབྱིབས་ལྟར་འདུག་པ། མེ་ཏོག་ཐམས་ཅད་ཀྱི་རྒྱན་གྱི་བླ་རེའི་སྤྲིན་གྱིས་ཀུན་ནས་ཡོག་<line/>
</page>
<page index="338" id="170A">༄༅། །པ་ཡོད་དེ། དེ་ན་དེ་བཞིན་གཤེགས་པ་ནམ་མཁའ་ཡངས་པའི་སྤྱན་ཟླ་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་<line/>
གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་དབྱངས་རྡུལ་དང་མཉམ་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་<line/>
འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེ་སྣ་ཚོགས་ཀྱི་ཆུའི་རྒྱ་མཚོ་ལ་རབ་ཏུ་གནས་པ། མིག་འཕྲུལ་གྱི་དབྱིབས་ལྟར་འདུག་པ། སིལ་སྙན་ཐམས་ཅད་<line/>
ཀྱི་སྒྲ་དང༌། ནོར་བུའི་རྒྱལ་པོའི་གདུགས་ཀྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་གསེར་ཤིན་ཏུ་འབར་བའི་རི་རབ་མར་མེ་ཞེས་བྱ་བ་བཞུགས་<line/>
སོ༑ ༑དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རིན་པོ་ཆེའི་ཁ་དོག་གིས་བརྒྱན་པ་ཞེས་བྱ་བ། འཇིག་རྟེན་<line/>
གྱི་ཁམས་སངས་རྒྱས་ཀྱི་ཞིང་བཅུ་གཅིག་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ཤིང་རྣམ་པར་དག་པ། བརྒྱ་བྱིན་གྱི་ལུས་ཀྱི་དབྱིབས་ལྟར་<line/>
འདུག་པ། ནོར་བུའི་རྒྱལ་པོའི་རྒྱ་མཚོ་ལ་རབ་ཏུ་གནས་པ། ཉི་མའི་སྤྲུལ་པའི་མེ་ཏོག་གི་རྒྱལ་མཚན་གྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་<line/>
</page>
<page index="339" id="170B">ཀྱི་དཔལ་ཤིན་ཏུ་འཕགས་པས་ཆོས་ཀྱི་དབྱིབས་སུ་རབ་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་<line/>
འཇིག་རྟེན་གྱི་ཁམས་འོད་བཟང་པོ་གསེར་གྱི་ཁ་དོག་ཅེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་གཉིས་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་<line/>
པར་དག་ཅིང་ཀུན་ནས་ཉོན་མོངས་པ། རིན་པོ་ཆེའི་རྒྱན་ཐམས་ཅད་ཀྱི་རྒྱ་མཚོ་ལ་རབ་ཏུ་གནས་པ། མཁར་གྱི་དབྱིབས་ལྟར་འདུག་པ། སྙིང་པོ་བྱང་ཆུབ་ཀྱི་མེ་ཏོག་རིན་པོ་ཆེ་<line/>
ཤིན་ཏུ་རྒྱས་པའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེའི་སྒྲོན་མ་ཀུན་ཏུ་སྣང་བའི་དཔལ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྣམ་པར་སྣང་བའི་འོད་ཟེར་འཁོར་ལོ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་གསུམ་<line/>
གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེའི་གོས་ཀྱི་གློང་གི་རྒྱ་མཚོ་ལ་རབ་ཏུ་གནས་པ། མེ་ཏོག་གི་ཟེ་བའི་དབྱིབས་ལྟར་འདུག་པ།<line/>
ནོར་བུའི་རྒྱལ་པོ་སངས་རྒྱས་ཀྱི་གསུང་དང་དབྱངས་སྒྲོག་པའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་དཔལ་འབར་བའི་པདྨོ་ལ་རྣམ་པར་རོལ་པས་ཤིན་ཏུ་རྣམ་<line/>
</page>
<page index="340" id="171A">༄༅། །པར་སྣང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རིན་<line/>
པོ་ཆེའི་སྙིང་པོས་བསྒྲུབས་པའི་དམ་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་བཞིའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་<line/>
མོངས་ཤིང་རྣམ་པར་དག་པ། རིན་པོ་ཆེའི་ཕྲེང་བའི་རྒྱ་མཚོ་ལ་རབ་ཏུ་གནས་པ། གླིང་བཞིའི་དབྱིབས་ལྟར་འདུག་པ། རིན་པོ་ཆེའི་འོད་འཕྲོ་བ་རབ་ཏུ་སྟུག་པོ་འབྱུང་བའི་<line/>
ནོར་བུའི་རྒྱལ་པོའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་བསོད་ནམས་མི་ཟད་པའི་མེ་ཏོག་ཤིན་ཏུ་རྒྱས་པའི་གཟི་བརྗིད་ཅེས་བྱ་བ་བཞུགས་སོ། །<line/>
དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མེ་ལོང་གི་མདོག་ལྟར་རྣམ་པར་སྣང་བ་ཞེས་བྱ་བ། འཇིག་རྟེན་གྱི་<line/>
ཁམས་སངས་རྒྱས་ཀྱི་ཞིང་བཅོ་ལྔའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ། རྡོ་རྗེའི་པདྨོ་རྒྱ་མཚོ་ལ་རབ་ཏུ་གནས་པ། ལྷ་<line/>
མ་ཡིན་གྱི་ལུས་ཀྱི་དབྱིབས་ལྟར་འདུག་པ། བྱང་ཆུབ་སེམས་དཔའི་ལུས་མིག་ཡོར་གྱི་སྤྲིན་རིན་པོ་ཆེའི་ཅོད་པན་རབ་ཏུ་འབར་བའི་ལུས་ཅན་གྱིས་ཀུན་ནས་ཡོག་པ་ཡོད་དེ། དེ་<line/>
</page>
<page index="341" id="171B">ན་དེ་བཞིན་གཤེགས་པ་སྤྱོད་པའི་སྟོབས་བདུད་རྩིའི་སྒྲ་དབྱངས་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་<line/>
རྟེན་གྱི་ཁམས་ཙནྡན་མཆོག་ལྟར་ཡིད་དུ་འོང་བའི་ཟླ་བས་བརྒྱན་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་དྲུག་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ།<line/>
གཅིག་ཏུ་དག་པ། རྡོ་རྗེ་ལྟར་མ་ཁྲེགས་པའི་ཙནྡན་རིན་པོ་ཆེའི་རྒྱ་མཚོ་ལ་རབ་ཏུ་གནས་པ། ཡན་ལག་བརྒྱད་དུ་རྣམ་པར་བཀོད་པའི་དབྱིབས་ལྟར་འདུག་པ། མུ་ཏིག་གི་མེ་ཏོག་མང་<line/>
པོ་ཤིན་ཏུ་རྒྱས་པའི་ནོར་བུའི་རྒྱལ་པོའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་དམ་པ་ཐུགས་སུ་ཆུད་པས་ཤིན་ཏུ་འཕགས་པའི་དཔལ་གྱི་གཟི་<line/>
བརྗིད་ཡང་དག་པར་འབྱུང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་གཞི་དྲི་མ་<line/>
མེད་ཅིང་ཀུན་ཏུ་སྣང་བ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་བདུན་གྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཉོན་མོངས་ཤིང་རྣམ་པར་<line/>
དག་པ༑ རིན་པོ་ཆེའི་འོད་ཁ་དོག་མཐའ་ཡས་པའི་རྒྱ་མཚོ་ལ་རབ་ཏུ་གནས་པ། སྤོས་ཆུའི་ཀློང་གི་དབྱིབས་ལྟར་འདུག་པ། དྲི་ཞིམ་པོའི་འོད་ཀྱི་དཀྱིལ་འཁོར་གྱི་སྤྲིན་གྱིས་ཀུན་ནས་<line/>
</page>
<page index="342" id="172A">༄༅། །ཡོག་པ་ཡོད་དེ། དེ་ན་དེ་བཞིན་གཤེགས་པ་འོད་ཀུན་ཏུ་གསལ་བའི་དབྱངས་ནམ་མཁའ་རྣམ་པར་སྣང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་<line/>
གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མེ་ཏོག་གི་མདོག་བཟང་པོས་རབ་ཏུ་བརྒྱན་པ་ཞེས་བྱ་བ། འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་བཅོ་བརྒྱད་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་ཉོན་མོངས་པ། མེ་ཏོག་སྣ་ཚོགས་ཀྱི་རྒྱ་མཚོ་ལ་རབ་ཏུ་གནས་པ་སངས་རྒྱས་<line/>
དྲན་པའི་ཀློང་གི་དབྱིབས་སུ་འདུག་པ། སིལ་སྙན་གྱི་སྒྲ་དབྱངས་ཐམས་ཅད་འབྱུང་བའི་ནོར་བུའི་རྒྱལ་པོའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཀུན་<line/>
ཏུ་ཞལ་སྟོན་པས་ཤིན་ཏུ་འཕགས་པའི་འོད་ཅེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྟུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མཚན་<line/>
གྱིས་རབ་ཏུ་བརྒྱན་པའི་དཔལ་གྱི་དབྱངས་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུ་དགུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རྣམ་པར་དག་ཅིང་ཀུན་ནས་<line/>
ཉོན་མོངས་པ། གསེར་གྱི་སེངྒེའི་ཁྲི་རྒྱ་མཚོ་ལ་རབ་ཏུ་གནས་པ། སེངྒེའི་ཁྲིའི་དབྱིབས་ལྟར་འདུག་པ། སེངྒེའི་ཁྲི་པདྨོ་ཁ་དོག་སྣ་ཚོགས་ཀྱི་སྙིང་པོ་ཅན་གྱི་སྤྲིན་གྱིས་ཀུན་ནས་<line/>
</page>
<page index="343" id="172B">ཡོག་པ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་མུ་མེད་པར་རྣམ་པར་སྣང་བས་གྲགས་པའི་འོད་ཅེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་<line/>
ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རི་རབ་དཔལ་གྱི་སྒྲོན་མ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་<line/>
འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེའི་གོས་དང་སྤོས་ཀྱི་རྒྱལ་མཚན་རྒྱ་མཚོ་ལ་རབ་ཏུ་གནས་པ། སངས་རྒྱས་ཀྱི་ཕྱག་གི་དཀྱིལ་འཁོར་གྱི་དབྱིབས་སུ་འདུག་པ།<line/>
ནོར་བུའི་རྒྱལ་པོ་ཉི་མའི་འཁོར་ལོ་བསམ་གྱིས་མི་ཁྱབ་པ་རྣམ་པར་སྣང་བའི་ཁང་པ་བརྩེགས་པའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་འོད་ཟེར་གྱི་སྒྲོན་<line/>
མ་ནམ་མཁའ་ཀུན་ཏུ་སྣང་བ་ཞེས་བྱ་བ་བཞུགས་སོ། །དེ་དང་འདབས་ཆགས་སུ་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་འོད་ཀྱི་དཀྱིལ་འཁོར་མི་ཟད་པ་འབྱུང་བ་ཞེས་བྱ་བ་ཡོད་དེ།<line/>
དེ་ལ་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་རྒྱལ་མཚན་གྱི་གཙུག་རྣམ་པར་བྲེས་པ་ཞེས་བྱ་བ། སངས་རྒྱས་ཐམས་ཅད་ཀྱི་ཡོན་ཏན་རྒྱ་མཚོའི་སྒྲའི་ལྷུན་ཅན་རབ་ཏུ་གནས་སོ། །དེ་ཐམས་<line/>
ཅད་ཀྱི་འོག་ན་འཇིག་རྟེན་གྱི་ཁམས་མེ་ཏོག་ཡིད་དུ་འོང་བ་སྣང་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ།<line/>
</page>
<page index="344" id="173A">༄༅། །ནོར་བུའི་རྒྱལ་པོ་ཤིང་གི་སྙིང་པོའི་རྒྱ་མཚོ་ལ་རབ་ཏུ་གནས་པ། ནོར་བུའི་དཀྱིལ་འཁོར་རིན་པོ་ཆེ་དམ་པ་ཐམས་ཅད་ལས་བྱང་ཆུབ་སེམས་དཔའི་ལུས་སུ་སྤྲུལ་པའི་སྤྲིན་གྱིས་ཀུན་ནས་<line/>
ཡོག་པ་ཡོད་དེ། དེ་ན་དེ་བཞིན་གཤེགས་པ་ཞལ་མཐོང་ན་དགའ་བ་པདྨོ་སྣང་བ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་<line/>
འདས་པ་ན་འཇིག་རྟེན་གྱི་ཁམས་རྒྱན་མཐུན་པར་བྲེས་པས་བརྒྱན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རིན་ཆེན་རི་རབ་སྒྲོན་མ་ཞེས་བྱ་བ་བཞུགས་སོ། །དེའི་སྟེང་འཇིག་<line/>
རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྒྱན་གྱི་འོད་རིན་པོ་ཆེ་ཐམས་ཅད་ཀྱི་ཁ་དོག་ཏུ་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་ཆོས་ཀྱི་དབྱིངས་ཤིན་ཏུ་སྤྲུལ་པའི་དབྱངས་ཀྱི་དཔལ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་<line/>
རྟེན་གྱི་ཁམས་སྤོས་ཀྱི་སྙིང་པོ་རྡོ་རྗེའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་འོད་ཟེར་རྡོ་རྗེ་རྣམ་པར་སྣང་བའི་དབྱངས་ཀྱི་ཡན་ལག་སྒྲ་དབྱངས་ཞེས་བྱ་བ་བཞུགས་སོ། །<line/>
གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རྙོག་པ་མེད་པའི་དབྱངས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བརྩོན་འགྲུས་ཀྱི་སྟོབས་ལ་ཐུབ་པ་མེད་པའི་ཟླ་བ་ཞེས་བྱ་བ་<line/>
</page>
<page index="345" id="173B">བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་པདྨོས་རབ་ཏུ་བརྒྱན་པས་ཤིན་ཏུ་དྲི་མ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་གྲོང་ཁྱེར་གྱི་བློ་གྲོས་<line/>
རབ་ཏུ་སྒྲོག་པའི་སྒྲ་དབྱངས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་བདེ་བ་སྐྱེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕྱོགས་བཅུར་སྙན་པ་རྣམ་པར་གྲགས་<line/>
པའི་ཡེ་ཤེས་སྒྲོན་མ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་གཞི་དྲི་མ་མེད་ཅིང་དྲི་མ་དང་བྲལ་བའི་དྲ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སེངྒེའི་འོད་<line/>
ཟེར་ཡོན་ཏན་རྒྱ་མཚོ་ཡོངས་སུ་རྒྱས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ནགས་ཚལ་གྱི་རྒྱལ་མཚན་རྣམ་པར་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་ཡེ་ཤེས་ཀྱི་མེ་ཏོག་པདྨོ་ཀུན་ཏུ་རྒྱས་པའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྒྱན་དུ་མས་རབ་ཏུ་བརྒྱན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་སྤྱན་གྱིས་ཀུན་ཏུ་ཁྱབ་པ་ཆོས་ཀྱི་དབྱིངས་ཀྱི་དཔལ་གྱི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེ་ལས་བསྒྲུབས་པའི་རྒྱན་ཀུན་ཏུ་སྣང་བ་ཞེས་<line/>
བྱ་བ་ཡོད་དེ། དེ་ན་དེ་བཞིན་གཤེགས་པ་བློ་གྲོས་དམ་པ་བཟང་པོའི་དེད་དཔོན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་<line/>
</page>
<page index="346" id="174A">༄༅། །སྙེད་འདས་པ་ན་འཇིག་རྟེན་གྱི་ཁམས་ཟེ་བའི་རྒྱལ་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་འོད་མཛད་པ་ཟླ་བའི་དཔལ་ཞེས་བྱ་བ་བཞུགས་སོ། །<line/>
དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མཛོད་དྲི་མ་མེད་པའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་ཚངས་པ་རྣམ་པར་སངས་རྒྱས་པའི་གཟི་བརྗིད་ཅེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་འོད་ཀྱི་ལྷུན་ཅན་ཞེས་བྱ་བ་ཡོད་དེ། དེ་<line/>
ན་དེ་བཞིན་གཤེགས་པ་ཐམས་ཅད་མཁྱེན་པ་ཉིད་ཀྱི་སྟོབས་ནམ་མཁའི་སྒྲོན་མ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་གློག་གི་ཕྲེང་བ་རབ་<line/>
ཏུ་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕ་རོལ་ཏུ་ཕྱིན་པ་ཐམས་ཅད་ཀྱི་བསོད་ནམས་རྒྱ་མཚོའི་མཚན་ཉིད་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་<line/>
འཇིག་རྟེན་གྱི་ཁམས་འཁོར་ལོའི་ཚོན་གྱིས་ཀུན་ཏུ་ཁྱབ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆགས་པ་ཐམས་ཅད་རྣམ་པར་འདུལ་བས་དགའ་བ་མཛད་པ་ཞེས་བྱ་བ་<line/>
བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་ཟེ་བ་ཡིད་དུ་འོང་བའི་རྒྱལ་མཚན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་གྲགས་པ་ཆེན་པོ་དང་ཡོན་ཏན་ཡངས་<line/>
</page>
<page index="347" id="174B">པའི་དབྱངས་རྣམ་པར་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་བསམ་གྱིས་མི་ཁྱབ་པའི་རྒྱན་གྱིས་ཀུན་ཏུ་བརྒྱན་པས་མཛེས་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་ཡེ་ཤེས་མ་འདྲེས་པའི་འོད་ཟེར་ཡོན་ཏན་རྒྱ་མཚོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
འོད་མི་ཟད་པའི་རྒྱལ་མཚན་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེ་ཐམས་ཅད་<line/>
ཀྱི་ཆུའི་རྒྱ་མཚོ་ལ་རབ་ཏུ་གནས་པ། པདྨོའི་རྒྱན་གྱི་དབྱིབས་ལྟར་འདུག་པ། ནོར་བུའི་རྒྱལ་པོ་པདྨོ་སྣང་བའི་བླ་རེའི་དྲ་བས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་<line/>
དབྱིངས་ཚད་མེད་པ་དྲི་མ་མེད་པའི་འོད་ཅེས་བྱ་བ་བཞུགས་སོ། །དེའི་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་རྡོ་རྗེའི་དཔལ་རིན་པོ་ཆེ་འོད་འཕྲོ་བ་རབ་ཏུ་སྣང་བ་ཞེས་བྱ་བ་ཡོད་དེ། དེ་ལ་<line/>
འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་འོད་ཀྱིས་རབ་ཏུ་བརྒྱན་པའི་སྙིང་པོ་ཞེས་བྱ་བ་དེ་ན་དེ་བཞིན་གཤེགས་པ་ཐམས་ཅད་ཀྱི་མཚན་གྱི་འཁོར་ལོ་རྗེས་སུ་སྒྲོག་པའི་ལུས་ཅན་རབ་ཏུ་<line/>
གནས་ཏེ། དེ་ཐམས་ཅད་ཀྱི་འོད་ན་འཇིག་རྟེན་གྱི་ཁམས་རིན་པོ་ཆེའི་འོད་འཕྲོ་བ་པདྨོ་རབ་ཏུ་འགྱེད་པ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་<line/>
</page>
<page index="348" id="175A">༄༅། །གྱིས་བསྐོར་བ། གཅིག་ཏུ་དག་པ། རིན་པོ་ཆེ་ཐམས་ཅད་ཀྱི་ཁ་དོག་ལྟ་བུའི་ཆུའི་ཀློང་རྒྱ་མཚོ་ལ་རབ་ཏུ་གནས་པ། རིན་པོ་ཆེའི་གོ་ཆ་དང་མཛོད་སྤུའི་དབྱིབས་ལྟར་<line/>
འདུག་པ། དམིགས་པ་དང༌། ཁང་པ་བརྩེགས་པ་ཐམས་ཅད་ཀྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེ་རྣམ་པར་དག་པའི་འོད་ཅེས་བྱ་བ་བཞུགས་<line/>
སོ༑ ༑དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་གཟི་བརྗིད་འོད་འཕྲོ་བའི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་རྣམ་པར་འཕྲུལ་པ་ལ་ཆགས་པ་མེད་པའི་འོད་ཀྱི་བློ་གྲོས་ཞེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་འཁོར་ལོ་གཞི་མཉམ་<line/>
པའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེའི་འོད་ཟེར་ཀུན་ཏུ་འབྱུང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཙནྡན་གྱི་ཤིང་གི་ཟེ་བའི་<line/>
རྒྱལ་མཚན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དམིགས་པ་ཐམས་ཅད་རྣམ་པར་དག་པས་གཏི་མུག་མེད་པའི་འོད་ཟེར་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་<line/>
གྱི་ཁམས་སངས་རྒྱས་ཀྱི་ཞིང་གི་ཡོན་ཏན་གྱི་དཀྱིལ་འཁོར་རྣམ་པར་ཕྱེ་བའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཞལ་མཐོང་ན་དགའ་བ་ཡངས་པ་སྐྱེ་བ་ཚངས་པའི་དབྱངས་<line/>
</page>
<page index="349" id="175B">ཐུགས་སུ་ཆུད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་སྲབ་པའི་རྒྱན་རབ་ཏུ་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་ལ་རྣམ་པར་<line/>
རོལ་པའི་ཡེ་ཤེས་ཤིན་ཏུ་ཡངས་པའི་དཔལ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཁ་དོག་དང་དབྱིབས་མུ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་ཡེ་ཤེས་ཐོགས་པ་མེད་པ་ཡང་དག་པར་འབྱུང་བའི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་འཕྲོ་བའི་སྤྲིན་སྟུག་པོའི་རྒྱལ་མཚན་ཞེས་བྱ་བ་ཡོད་དེ།<line/>
དེ་ན་དེ་བཞིན་གཤེགས་པ་ཕྱིར་མི་ལྡོག་པའི་ཆོས་ཀྱི་འཁོར་ལོ་རབ་ཏུ་སྒྲོག་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་རྒྱན་སྣ་ཚོགས་ཡོངས་སུ་དག་པའི་<line/>
དཀྱིལ་འཁོར་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་གཟུགས་ཡོངས་སུ་སྦྱངས་པའི་མཚན་གྱི་མེ་ཏོག་ཤིན་ཏུ་རྒྱས་པའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་<line/>
འཇིག་རྟེན་གྱི་ཁམས་འབྱུང་བ་ཤིན་ཏུ་འབྱམས་ཀླས་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཉི་མའི་སྤྱན་ཆགས་པ་མེད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་<line/>
རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྡོ་རྗེའི་གདན་བརྟན་པ་བསྒྲུབས་པས་དཔལ་རབ་ཏུ་འབྱུང་བ་ཞེས་བྱ་བ་ཡོད་དེ། དེ་ན་<line/>
</page>
<page index="350" id="176A">༄༅། །དེ་བཞིན་གཤེགས་པ་ཆོས་ཀྱི་དབྱིངས་ལ་ཡེ་ཤེས་ཀྱི་སྐུ་ཤིན་ཏུ་འཕགས་པའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་<line/>
ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་ཕྱོགས་ཤིན་ཏུ་རྒྱས་པ་རྨོངས་པ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྐྱེས་བུ་མཁས་པའི་<line/>
སྒྲོན་མ་རབ་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་པདྨོའི་ནགས་ཚལ་ཟབ་མོའི་སྒྲ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་ཐམས་<line/>
ཅད་ཀྱིས་ཐམས་ཅད་མཁྱེན་པའི་སྤྱོད་པ་ཟབ་མོ་རྣམ་པར་སྣང་མཛད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཁ་དོག་དང་འོད་ཐ་དད་པ་ཞེས་བྱ་བ་ཡོད་དེ། དེ་<line/>
ན་དེ་བཞིན་གཤེགས་པ་ཀུན་ཏུ་སྣང་བའི་མེ་ཏོག་གི་སྤྲིན་གྱི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་སྒོ་སྣ་ཚོགས་ཀྱི་རྒྱལ་མཚན་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་ཀུན་ནས་མཆོག་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ནོར་བུའི་མཛོད་སྤུས་བསྒྲུབས་<line/>
པའི་ཟེ་བའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དབྱངས་ཀུན་ཏུ་རབ་ཏུ་སྒྲོག་པའི་གསུང་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤུགས་ཟབ་<line/>
</page>
<page index="351" id="176B">མོའི་གང་ཆེན་མཚོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་འོད་ཟེར་ཕྱོགས་སུ་གསལ་བས་སེམས་ཅན་གྱི་རྒྱན་གྱི་རྒྱལ་པོ་རབ་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་<line/>
རྟེན་གྱི་ཁམས་རི་རབ་ཀྱི་རྩེ་མོ་འབར་བའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་མཉམ་པའི་ཡེ་ཤེས་མཆོག་གིས་ཆོས་ཀྱི་དབྱིངས་ལ་མངོན་པར་འཕགས་པའི་<line/>
དབྱངས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་གསེར་གྱི་པདྨོ་དྲི་མ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བསོད་ནམས་དྲི་མ་མེད་པའི་མཛོད་<line/>
ཀུན་ནས་སྣང་བའི་འོད་ཅེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་ནོར་བུས་<line/>
བསྒྲུབས་པའི་སྙིང་པོ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རྒྱན་དང༌། སྤོས་<line/>
དང༑ ནོར་བུ་དང༌། ཤིང་ཐམས་ཅད་ཀྱི་རྒྱ་མཚོ་ལ་རབ་ཏུ་གནས་པ། དབྱིབས་དཔལ་གྱི་བེའུ་ལྟར་འདུག་པ། འོད་ཀྱི་དཀྱིལ་འཁོར་རྣམ་པར་དག་པའི་སྤྲིན་གྱིས་ཀུན་ནས་<line/>
ཡོག་པ་ཡོད་དེ། དེ་ན་དེ་བཞིན་གཤེགས་པ་འོད་ཀུན་ཏུ་འབྱུང་བས་དཔལ་ཆེན་པོའི་དྲ་བ་རྣམ་པར་སྣང་བའི་དཔལ་ཞེས་བྱ་བ་བཞུགས་སོ། །དེ་ནས་ལྷོ་ཕྱོགས་ལོགས་ན་<line/>
</page>
<page index="352" id="177A">༄༅། །སྤོས་ཆུའི་རྒྱ་མཚོ་རིན་པོ་ཆེ་ཨིནྡྲ་ནཱི་ལས་རབ་ཏུ་བརྒྱན་པའི་རྒྱན་ཅན་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་སྣང་བས་ཕྱོགས་<line/>
རྣམ་པར་འབྱེད་པ་ཞེས་བྱ་བ་སྤོས་ཐམས་ཅད་ཀྱིས་རབ་ཏུ་བརྒྱན་པའི་རྒྱན་གྱི་པདྨོའི་སྤྲིན་ལ་རབ་ཏུ་གནས་པ། སངས་རྒྱས་ཀྱི་སྤྱོད་པ་དང༌། གསུང་མཐའ་དང་དབུས་མེད་པའི་<line/>
ལྷུན་ཅན་མངོན་པར་འབྱུང་བ་ཡོད་དེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་ཡོན་ཏན་གྱི་མཛོད་ཕྱོགས་སུ་མི་ཟད་པའི་དཀྱིལ་འཁོར་ཅེས་བྱ་བ། འཇིག་རྟེན་གྱི་<line/>
ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེ་སྣ་ཚོགས་ཀྱི་མཛོད་ཁ་དོག་མཐའ་ཡས་པའི་རྒྱ་མཚོ་ལ་<line/>
རབ་ཏུ་གནས་པ། ཟུར་དུ་མའི་དབྱིབས་སུ་འདུག་པ། རྒྱན་མིག་འཕྲུལ་ལྟ་བུ་ཐམས་ཅད་ཀྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་རྣམ་པར་སྣང་མཛད་<line/>
པདྨོའི་སྤྱན་རྣམ་པར་སྣང་བའི་འོད་ཅེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
དགེ་བའི་ཚོགས་ཀྱིས་རབ་ཏུ་གྲོལ་བའི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བླ་ན་མེད་པའི་སེངྒེའི་བློ་གྲོས་ཆེན་པོ་ཞེས་བྱ་བ་བཞུགས་སོ། །དེའི་སྟེང་འཇིག་<line/>
</page>
<page index="353" id="177B">རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་པདྨོའི་གདན་ཡོངས་སུ་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་<line/>
སུ་དཔལ་གྱི་འོད་ཟེར་འབྱམས་ཀླས་པས་རྣམ་པར་སྣང་བའི་རྒྱལ་པོ་ཞེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་རྒྱལ་མཚན་སྒྲ་མཉམ་པར་སྒྲོག་<line/>
པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་ཤིན་ཏུ་རྒྱ་ཆེ་བའི་གྲགས་པས་ཀུན་ཏུ་ཁྱབ་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ནོར་བུ་རྡོ་རྗེ་ལྟར་<line/>
བརྟན་པའི་རྒྱན་གྱི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པའི་ཉི་མ་ལྟར་ཤིན་ཏུ་འཕགས་པའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་<line/>
ཟླ་བ་དབང་ཕྱུག་གི་མེ་ཏོག་གི་ཟེ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབང་ཕྱུག་ཡེ་ཤེས་ཀྱི་དཔལ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་<line/>
ཁམས་ཚོན་གྱི་འཁོར་ལོའི་གཞི་དང་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགའ་བ་ཡངས་པ་དྲི་མ་མེད་པའི་འོད་ཚངས་པའི་དབྱངས་ཞེས་བྱ་བ་བཞུགས་སོ། །དེའི་<line/>
སྟེང་ན་འཇིག་རྟེན་གྱི་ཁམས་སྒྲ་སྣ་ཚོགས་ཀྱི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྟོབས་ཆེན་པོའི་དཔལ་བཟང་པོའི་དེད་དཔོན་ཞེས་བྱ་བ་བཞུགས་སོ། །དེའི་སྟེང་<line/>
</page>
<page index="354" id="178A">༄༅། །ན་འཇིག་རྟེན་གྱི་ཁམས་བལྟ་ན་དོན་ཡོད་པའི་ཟླ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་ཀྱི་སྟོབས་རི་རབ་ཀྱི་གཟི་བརྗིད་ཅེས་བྱ་བ་<line/>
བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཚད་མེད་པའི་རྒྱན་དང་དབྱིབས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགེ་བའི་ཟླ་བ་སྨོན་ལམ་གྱི་ཚུལ་གྱི་འོད་ཟེར་ཅེས་<line/>
བྱ་བ་བཞུགས་སོ། །བམ་པོ་བཅུ་པ། གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་མེ་ཏོག་སྣ་ཚོགས་རབ་ཏུ་བཀྱེ་བའི་དབྱངས་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་ཆོས་རྒྱ་མཚོའི་སྨོན་ལམ་རབ་ཏུ་སྒྲོག་པའི་དབྱངས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེ་ཐམས་ཅད་ཀྱི་ཀློང་གིས་རབ་ཏུ་བརྒྱན་པ་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་རིན་པོ་ཆེའི་མཚན་གྱིས་ཡང་དག་པར་བརྒྱན་པའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྲ་<line/>
ཞིང་མི་ཤིགས་པའི་གཞི་ཡོངས་སུ་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྒྲ་དབྱངས་ཀྱི་གསུང་སྙན་དམ་པའི་ལྷ་ཞེས་བྱ་བ་བཞུགས་སོ། །དེའི་སྟེང་ན་འཇིག་<line/>
རྟེན་གྱི་ཁམས་གཞི་ཐམས་ཅད་ནས་འོད་ཀྱི་སྤྲུལ་པ་བཟང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བརྩོན་འགྲུས་ཞི་བ་མཆོག་གི་བློ་གྲོས་ཞེས་བྱ་བ་བཞུགས་སོ། །དེའི་<line/>
</page>
<page index="355" id="178B">སྟེང་ན་འཇིག་རྟེན་གྱི་ཁམས་རྒྱན་ཤིན་ཏུ་བསྲུངས་པས་སྤྱོད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་འགྲོ་བ་མངོན་སུམ་དུ་དགའ་བར་ལྟ་བ་ཞེས་བྱ་བ་བཞུགས་སོ། །དེའི་སྟེང་ན་<line/>
འཇིག་རྟེན་གྱི་ཁམས་ཨིནྡྲ་ནཱི་ལ་དང༌། ཙནྡན་གྱི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་མི་སྒུལ་བ་ཟབ་པ་འོད་ཟེར་རྣམ་པར་སྣང་བ་བསམ་གྱིས་མི་ཁྱབ་པའི་བློ་གྲོས་<line/>
ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཁ་དོག་རྒྱ་མཚོ་སྣ་ཚོགས་སྟོན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཀུན་ཏུ་འོད་རབ་ཏུ་འགྱེད་པ་བསམ་གྱིས་མི་ཁྱབ་<line/>
པའི་དོན་མངོན་པར་མཛེས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཕྱོགས་བཅུའི་སྤྲུལ་པ་ཤིན་ཏུ་འབར་བའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
ཡོན་ཏན་གྱི་གཟི་བརྗིད་དམ་པ་མཉམ་པ་མེད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རི་རབ་ཀྱི་སྤྲིན་གྱི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
ཤུགས་ཀྱི་འོད་ཚངས་པའི་སྤྱན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་པདྨོ་རྣམ་པར་<line/>
སྣང་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། སྤོས་དང༌། ནོར་བུའི་ཆར་ཁ་དོག་མཐའ་<line/>
</page>
<page index="356" id="179A">༄༅། །ཡས་པ་འབེབས་པའི་རྒྱ་མཚོ་ལ་རབ་ཏུ་གནས་པ། ཀུན་ནས་ཟླུམ་པ། རྒྱན་དང་ཐེག་པ་མང་པོས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་<line/>
རྣམ་པར་གྲོལ་བ་བརྩོན་འགྲུས་ཉི་མའི་འོད་ཟེར་ཞེས་བྱ་བ་བཞུགས་སོ། །དེ་ནས་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་རྡོ་རྗེ་བརྟན་པས་བསྒྲུབས་པ་གཞིའི་འཁོར་ལོ་ཞེས་བྱ་བ་ཡོད་དེ།<line/>
དེའི་འཇིག་རྟེན་གྱི་ཁམས་ཀྱི་རྒྱུད་མིག་འཕྲུལ་རྣམ་པར་ཕྱེ་བའི་དྲ་བའི་བྱེ་བྲག་ཅེས་བྱ་བ་བྱང་ཆུབ་སེམས་དཔའ་ཀུན་ཏུ་བཟང་པོའི་ཡེ་ཤེས་ཐམས་ཅད་ཡང་དག་པར་འབྱུང་བའི་<line/>
དབྱངས་ཀྱི་ལྷུན་ཅན་ཡོད་དེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་པདྨོའི་དྲ་བ་འཁོར་ལོའི་སྤྲིན་ཅེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་<line/>
ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། མན་ཤེལ་གྱི་མེ་ཏོག་སྣ་ཚོགས་ཀྱི་རྒྱལ་མཚན་གྱི་རྒྱ་མཚོས་བརྟན་པ། རི་རབ་ཀྱི་དབྱིབས་ལྟར་འདུག་པ། ནོར་<line/>
བུའི་རྒྱལ་པོ་སངས་རྒྱས་ཐམས་ཅད་ཀྱི་ཡུལ་མིག་འཕྲུལ་ལྟ་བུའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་སྐུ་ཀུན་ནས་རྣམ་པར་སངས་རྒྱས་པའི་<line/>
བློ་གྲོས་ཞེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་འོད་ཟེར་ཕྲ་མོ་མི་ཟད་པའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགོངས་<line/>
</page>
<page index="357" id="179B">པ་དམ་པའི་མཆོག་ཤིན་ཏུ་ཡངས་པའི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དཔལ་གྱི་ཆུ་བོ་ཀུན་ནས་སྣང་བ་རབ་ཏུ་འགྱེད་པ་ཞེས་བྱ་བ་ཡོད་དེ། དེ་ན་<line/>
དེ་བཞིན་གཤེགས་པ་བསོད་ནམས་ཆེན་པོ་བླ་ན་མེད་པའི་སྤྲིན་མི་ཟད་པའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤིང་དང་མེ་ཏོག་ཉེ་བར་གྱུར་པའི་རྒྱལ་<line/>
མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་དང་ཆོས་ཀྱི་དབྱིངས་མུ་མེད་པའི་གསུང་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མུ་ཏིག་གིས་ཡོག་<line/>
པའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་སེངྒེའི་ཕ་རོལ་ཏུ་ཕྱིན་པས་རྣམ་པར་བསྒྱིངས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མཐའ་ཡས་པའི་<line/>
འཁོར་ལོར་དབྱངས་རབ་ཏུ་གཏོང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཐམས་ཅད་མཁྱེན་པའི་སྟོབས་དང༌། བརྩོན་འགྲུས་ཤིན་ཏུ་ཐུགས་སུ་ཆུད་པའི་བློ་གྲོས་ཞེས་བྱ་བ་<line/>
བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤིང་མཛེས་པའི་ཕུང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྒོ་ཀུན་ནས་རྣམ་པར་དམིགས་པར་འགྲོ་བ་མངོན་དུ་སྟོན་པ་<line/>
ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སེངྒེའི་དཔལ་གྱི་འོད་དྲ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་གསེར་གྱི་འོད་དྲི་མ་མེད་པ་ཉི་མའི་འོད་འཕྲོ་<line/>
</page>
<page index="358" id="180A">༄༅། །བའི་སྤྲིན་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
རིན་པོ་ཆེ་མང་པོ་རྣམ་པར་བཀོད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དབང་པོ་དམ་པའི་བློ་གྲོས་ཀྱི་དཔལ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་<line/>
གཞི་སྣང་ཞིང་དྲི་མ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་མཐུ་སྟོབས་དང་དྲི་མ་མེད་པའི་ཟླ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་<line/>
སངས་རྒྱས་ཀྱི་ཡོན་ཏན་དང༌། བསྔགས་པ་རབ་ཏུ་འགྱེད་པའི་དབྱངས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ནམ་མཁའ་ལྟ་བུར་མཚན་ཉིད་ཀུན་ཏུ་རྣམ་པར་སངས་<line/>
རྒྱས་པའི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་འཕྲོ་མཐོན་པོའི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕྱོགས་བཅུའི་སྤྲུལ་པ་<line/>
རྒྱ་ཆེན་པོའི་སྤྲིན་གྱི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྙིང་པོས་བརྒྱན་པའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་མཉམ་པ་<line/>
མེད་པར་མཁས་པས་སྤྱོད་པ་རྣམ་པར་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་<line/>
</page>
<page index="359" id="180B">གྱི་ཁམས་རིན་པོ་ཆེ་ཐམས་ཅད་ཀྱི་རྒྱན་གྱི་ཀློང་རབ་ཏུ་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་འགྲོ་བ་བསམ་གྱིས་མི་ཁྱབ་པ་ལ་ཐུགས་བརྩེ་བའི་རྣམ་པར་ཐར་པ་མངོན་པར་མཁྱེན་<line/>
པའི་རྒྱལ་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཁྱིམ་དགའ་བས་རབ་ཏུ་བརྒྱན་པའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དོན་ཐམས་ཅད་གྲུབ་པའི་རི་རབ་ཅེས་<line/>
བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྡུལ་དང་བྲལ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་མཉན་པ་དང༌། རྣམ་པར་རིག་པ་དང༌། མཐོང་བ་དོན་ཡོད་པ་ཞེས་བྱ་བ་<line/>
བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མེ་ཏོག་དང༌། ནོར་བུ་མང་པོའི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡིད་དུ་འོང་བའི་དབྱངས་ཀྱི་དཔལ་ཞེས་བྱ་བ་བཞུགས་<line/>
སོ༑ ༑དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་སྒོ་ཀུན་ཏུ་ལྟ་བའི་སྤྲིན་གྱི་སྙིང་པོ་ཞེས་བྱ་བ་འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། ལུས་དང་ཁྱིམ་སྣ་ཚོགས་ཀྱི་སྤོས་ཀྱི་ཆུ་པོ་ལ་རབ་ཏུ་གནས་པ། རྣམ་པར་རྒྱལ་བ་རབ་ཏུ་ཕྱེ་བའི་<line/>
ཁང་པ་བརྩེགས་པའི་དབྱིབས་ལྟར་འདུག་པ། རིན་པོ་ཆེ་ཐམས་ཅད་ཀྱི་སྒྲོན་མའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་རང་བྱུང་དམ་པའི་ས་དང༌། མངོན་པར་<line/>
</page>
<page index="360" id="181A">༄༅། །ཤེས་པའི་རྒྱལ་པོ་ཞེས་བྱ་བ་བཞུགས་སོ། །དེའི་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་པདྨོའི་དྲ་བའི་དབང་པོ་ཤིན་ཏུ་རྒྱས་པ་ཞེས་བྱ་བ་ཡོད་དེ། དེ་ན་<line/>
འཇིག་རྟེན་གྱི་ཁམས་ཀྱི་རྒྱུད་ཕྱོགས་སུ་ཡོངས་སུ་གཞོལ་བའི་འོད་ཅེས་བྱ་བ་སྤོས་དང༌། རིན་པོ་ཆེ་ཐམས་ཅད་ཀྱིས་རབ་ཏུ་བརྒྱན་པ། པདྨོ་ལ་རབ་ཏུ་གནས་པ། སངས་རྒྱས་<line/>
ཐམས་ཅད་ཀྱི་ཡེ་ཤེས་ཀྱི་སྤྱོད་ཡུལ་གྱི་འོད་དང་དབྱངས་ཀྱི་ལྷུན་ཅན་མངོན་པར་བྱུང་སྟེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་རིན་པོ་ཆེའི་རྒྱ་མཚོ་སེམས་ཅན་གང་<line/>
ཆེན་མཚོའི་འོད་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། མུ་ཏིག་གི་སྦུབས་ཀྱི་དབྱིབས་<line/>
ལྟར་འདུག་པ། ནོར་བུ་ཐམས་ཅད་ཀྱི་ཕྲེང་བ་བསྐྱིལ་བའི་རྒྱ་མཚོ་ལ་རབ་ཏུ་གནས་པ། ནོར་བུའི་རྒྱལ་པོ་ཕྱོགས་ཀྱི་སྤྲིན་རབ་ཏུ་སྣང་བའི་དཀྱིལ་འཁོར་གྱི་སྤྲིན་གྱིས་ཀུན་ནས་<line/>
ཡོག་པ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་བསམ་གྱིས་མི་ཁྱབ་པ་རྣམ་པར་སྣང་བ་དམ་པའི་ཟླ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་སྤོས་ཀྱི་དཀྱིལ་འཁོར་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྟོབས་ཚད་མེད་པའི་དཔལ་ཞེས་<line/>
</page>
<page index="361" id="181B">བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་མཛེས་པར་སྣང་བའི་ཚོན་གྱི་འཁོར་ལོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་རབ་ཏུ་སྣང་<line/>
བའི་དབྱངས་ཀྱི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དབྱངས་ཀྱི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་པདྨོའི་འོད་ཕྱག་བཟང་པོ་རབ་<line/>
ཏུ་བརྐྱང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤུགས་བརྟན་པའི་དཀྱིལ་འཁོར་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕྱིར་མི་ལྡོག་པའི་ཡོན་ཏན་རྒྱ་<line/>
མཚོའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་ཀྱི་རྒྱན་གྱིས་སྤྱོད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཀུན་ཏུ་རྒྱལ་བ་ཐམས་ཅད་མཁྱེན་པའི་<line/>
ཤུགས་དམ་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སེངྒེའི་ཁྲིའི་ཚུལ་རྣམ་པར་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སེངྒེའི་འོད་ཟེར་ཚད་མེད་<line/>
པའི་སྟོབས་ཀྱི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་འོད་ཟེར་གྱི་མཚན་ཉིད་ཀྱིས་བརྒྱན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་ཆོས་ཐམས་ཅད་ཡོངས་སུ་དག་པར་སྟོན་པའི་རིག་བྱེད་མཆོག་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མར་མེ་དུ་མ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
</page>
<page index="362" id="182A">༄༅། །པ་མྱ་ངན་དང་རྣམ་པར་བྲལ་བའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་དབྱངས་ལ་མངོན་སུམ་ཞེས་བྱ་བ་<line/>
ཡོད་དེ༑ དེ་ན་དེ་བཞིན་གཤེགས་པ་རང་བྱུང་དམ་པའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཡོངས་སུ་དག་ཅིང་དྲི་མ་མེད་པར་སྤྲུལ་པ་ཞེས་བྱ་བ་<line/>
ཡོད་དེ༑ དེ་ན་དེ་བཞིན་གཤེགས་པ་གསེར་གྱི་པདྨོ་སྣང་བའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཕྱོགས་ཀུན་གྱི་དབྱིངས་སུ་རབ་ཏུ་འཇུག་པ་ཞེས་བྱ་<line/>
བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་རབ་ཏུ་གཟིགས་པས་བསྒྱིངས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་འགྲོ་བའི་དཔལ་ཤིན་<line/>
ཏུ་འབར་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཤིང་མིའམ་ཅིའི་རྒྱལ་པོ་རབ་ཏུ་འབར་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤོས་ཀྱི་འོད་<line/>
ཟེར་ཕྱོགས་ཀུན་ཏུ་རྣམ་པར་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྤོས་ཀྱི་མར་མེ་ཤིན་ཏུ་སྤྲུལ་པའི་རྒྱལ་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་<line/>
ཁམས་མེ་ཏོག་གི་ཆུ་བོ་ཚད་མེད་པའི་དཀྱིལ་འཁོར་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་རྒྱལ་བའི་ཡོན་ཏན་སྒོ་ཀུན་ནས་སྟོན་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་<line/>
</page>
<page index="363" id="182B">རྟེན་གྱི་ཁམས་ཀུན་ནས་དགེ་བ་སྣ་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཐམས་ཅད་མཉམ་པ་ཉིད་ཀྱིས་རྣམ་པར་འཕྲུལ་བའི་རྒྱལ་པོ་ཞེས་བྱ་བ་བཞུགས་སོ། །དེའི་<line/>
སྟེང་ན་འཇིག་རྟེན་གྱི་ཁམས་གསེར་གྱི་འོད་རྒྱ་མཚོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕྱོགས་སུ་སྤྲུལ་པ་ཡངས་པའི་དབང་ཕྱུག་ཅེས་བྱ་བ་བཞུགས་སོ། །དེའི་སྟེང་ན་འཇིག་<line/>
རྟེན་གྱི་ཁམས་མེ་ཏོག་གི་ཟེ་བའི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་གྲོལ་བའི་འོད་བསམ་གྱིས་མི་ཁྱབ་པའི་བློ་གྲོས་ཞེས་བྱ་བ་བཞུགས་སོ། །དེའི་<line/>
སྟེང་ན་འཇིག་རྟེན་གྱི་ཁམས་དབང་པོའི་སེངྒེའི་ཁྲི་རི་བོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རྒྱལ་བའི་སྟོབས་རབ་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་<line/>
གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་ཁ་དོག་མཐའ་ཡས་པར་རིན་པོ་ཆེ་རྣམ་པར་སྣང་བ་ཞེས་བྱ་བ་ཡོད་དེ། འཇིག་རྟེན་གྱི་<line/>
ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། ཀུན་ནས་གྲུ་བཞིར་འདུག་པ། ཤིང་དང༌། མེ་ཏོག་དང༌། ནགས་ཚལ་<line/>
གྱི་གཞི་རྒྱ་མཚལ་རབ་ཏུ་གནས་པ། ནོར་བུའི་རྒྱལ་པོ་ཁ་དོག་མཐའ་ཡས་པའི་ཆར་འདེབས་པའི་མིག་འཕྲུལ་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་རྣམ་པར་<line/>
</page>
<page index="364" id="183A">༄༅། །སྣང་བ་འགྲོ་བའི་དཀྱིལ་འཁོར་དམ་པའི་དབྱངས་ཞེས་བྱ་བ་བཞུགས་སོ། །དེ་ནས་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་རིན་པོ་ཆེ་དང༌། སྤོས་ཀྱི་མཛོད་<line/>
རབ་ཏུ་བསགས་པ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་རྒྱན་དང་འོད་ཐམས་ཅད་འབྱུང་བ་ཞེས་བྱ་བ་སངས་རྒྱས་ཀྱི་ཆོས་ཀྱི་འཁོར་ལོ་ཐམས་ཅད་རབ་ཏུ་སྒྲོག་པའི་<line/>
ལྷུན་ཅན་མངོན་པར་བྱུང་སྟེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་སྣ་ཚོགས་འབྱུང་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་<line/>
སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རྡོ་རྗེའི་དབྱིབས་ལྟར་འདུག་པ། རྡོ་རྗེའི་རྒྱལ་མཚན་སྣ་ཚོགས་ལ་རབ་ཏུ་གནས་པ། རྡོ་རྗེ་དང་རིན་པོ་ཆེའི་འོད་ཀྱི་དཀྱིལ་འཁོར་<line/>
གྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་པདྨོའི་ཟེ་བ་འཕགས་པའི་སྤྱན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་<line/>
ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་བལྟ་ན་དགའ་བའི་སྒྲ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགའ་བ་དང་སྤྲོ་བ་ཡང་དག་པར་<line/>
འབྱུང་བ་ཞེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་མཚན་གྱིས་ཡང་དག་པར་བརྒྱན་པའི་རྒྱལ་མཚན་ཞེས་བྱ་བ་ཡོད་དེ། དེ་<line/>
</page>
<page index="365" id="183B">ན་དེ་བཞིན་གཤེགས་པ་ཐམས་ཅད་མཁྱེན་པ་ཉིད་ཀྱི་སྤྱོད་ཡུལ་དང༌། སྤྱོད་པའི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྣམ་པར་སྣང་བའི་ཟེ་བ་སྣ་ཚོགས་<line/>
ཀྱི་གཞི་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དྲི་མ་མེད་ཅིང་ཞི་བའི་དབྱངས་ཡིད་དུ་འོང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤྲུལ་པ་འོད་བཟང་པོ་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ནམ་མཁའི་དབྱིངས་དྲི་མ་མེད་པའི་ཡེ་ཤེས་ཟླ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྣམ་པར་ཕྱེ་བ་རྣམ་པ་<line/>
སྣ་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བསོད་ནམས་རྒྱ་མཚོའི་སྤྲིན་སྟུག་པོའི་མཚན་གྱི་མེ་ཏོག་ཤིན་ཏུ་རྒྱས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་<line/>
ཁམས་རྒྱན་ཐམས་ཅད་ཀྱིས་བརྒྱན་པའི་སྒྲ་སྙན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགའ་བར་མཛད་པའི་གཙོ་བོ་སྤྲིན་གྱི་དབྱངས་ཞེས་བྱ་བ་བཞུགས་སོ། །དེའི་<line/>
སྟེང་འཇིག་རྟེན་གྱི་ཁམས་པདྨོའི་ཚལ་གྱི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ང་རོ་རྣམ་པར་གྲགས་པའི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་<line/>
འཇིག་རྟེན་གྱི་ཁམས་རིན་པོ་ཆེ་ཐམས་ཅད་ཀྱི་འོད་རབ་ཏུ་འགྱེད་པའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྤྱན་རས་གཟིགས་པའི་སྤྱན་གྱིས་མཐུ་རྣམ་པར་ཕྱུང་བ་ཞེས་<line/>
</page>
<page index="366" id="184A">༄༅། །བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤུགས་བཟང་པོའི་ཟེ་བ་དྲི་མ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་མི་ཟད་<line/>
པའི་ཡེ་ཤེས་རྡོ་རྗེའི་དཔལ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་པདྨོའི་གྲོང་ཁྱེར་གྱི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཀུན་ཏུ་སྤྱན་ཉི་མའི་<line/>
སྙིང་པོ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤིང་གི་ཕུང་པོ་ཚད་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཐམས་ཅད་ཀྱི་འབྲུག་<line/>
སྒྲའི་གསུང་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྣམ་པར་རོལ་པ་བརྗོད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་ཚད་མེད་པའི་མེ་<line/>
ཏོག་ཤིན་ཏུ་རྒྱས་པའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཨུཏྤ་ལའི་འདབ་མ་ལ་བརྟེན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
བསོད་ནམས་ཐམས་ཅད་ཀྱི་རི་བོ་ཤིན་ཏུ་འཕགས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རླུང་མཉམ་པར་འཛིན་པ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་དབང་པོ་ཉི་མའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྣང་བ་ཡོངས་སུ་སྟོན་པའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
</page>
<page index="367" id="184B">པ་འོད་ཟེར་གསལ་བ་སྐུའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤོས་ཀྱི་སྒྲ་རྡོ་རྗེ་རྣམ་པར་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ས་དམ་པའི་མཚན་<line/>
ཉིད་ཀྱི་མེ་ཏོག་ཤིན་ཏུ་རྒྱས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མིག་འཕྲུལ་གྱི་<line/>
རྒྱན་ལ་རབ་ཏུ་གནས་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། སྟེགས་བུ་རྒྱ་མཚོའི་དབྱིབས་<line/>
ལྟར་འདུག་པ། རྒྱན་ཐམས་ཅད་ཀྱི་རྒྱ་མཚོ་ལ་རབ་ཏུ་གནས་པ། འོད་ཟེར་གྱི་ཁང་པ་བརྩེགས་པའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་སྤྲིན་བཟང་<line/>
པོས་མི་བཞེངས་པ་སྟོན་པ་ཞེས་བྱ་བ་བཞུགས་སོ། །དེ་ནས་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་རིན་པོ་ཆེ་དང་ལྡན་པའི་རྒྱན་ཅེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་<line/>
དྲི་མ་མེད་ཅིང་ཡོངས་སུ་གསལ་བ་ཞེས་བྱ་བ་རྡུལ་ཐམས་ཅད་ལས་སངས་རྒྱས་ཀྱི་ཞིང་གི་རྣམ་པར་འཕྲུལ་པ་ཤིན་ཏུ་སྒྲོག་པའི་ལྷུན་ཅན་མངོན་པར་བྱུང་སྟེ། དེ་ཐམས་ཅད་ཀྱི་འོག་ན་<line/>
འཇིག་རྟེན་གྱི་ཁམས་གཞི་མཉམ་པ་དྲི་མ་མེད་པ་རྣམ་པ་སྣ་ཚོགས་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། རིན་པོ་ཆེའི་<line/>
</page>
<page index="368" id="185A">༄༅། །འབྱུང་གནས་ཀྱི་དབྱིབས་ལྟར་འདུག་པ། གཅིག་ཏུ་དག་པ། རིན་པོ་ཆེ་ཐམས་ཅད་ཀྱི་འོད་ཀྱི་དཀྱིལ་འཁོར་གྱི་རྒྱ་མཚོ་ལ་རབ་ཏུ་གནས་པ། ཙནྡན་<line/>
དང༌། ནོར་བུ་དང༌། མུ་ཏིག་གི་གདུགས་སྣ་ཚོགས་ཀྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཐུག་པ་མེད་ཅིང་མཉམ་པ་མེད་པའི་དཔལ་ཞེས་བྱ་བ་བཞུགས་<line/>
སོ༑ ༑དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རབ་ཏུ་འབར་བ་སྣ་ཚོགས་ཀྱིས་རྣམ་པར་བརྒྱན་པ་ཞེས་<line/>
བྱ་བ་ཡོད་དེ། དེ་ན་དེ་བཞིན་གཤེགས་པ་དགེ་བའི་བློ་གྲོས་པདྨོ་མངོན་པར་མཁྱེན་པའི་རྒྱལ་པོ་ཞེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་<line/>
ཚོན་གྱི་མཚན་ཉིད་འཁོར་ལོའི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕྱོགས་བཅུར་ཡོན་ཏན་རྒྱ་ཆེན་པོ་རྣམ་པར་གྲགས་པའི་འོད་ཟེར་མི་ཟད་པ་ཞེས་བྱ་བ་<line/>
བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་འཕྲོ་བ་རབ་ཏུ་བརྟན་པ་རིན་པོ་ཆེའི་སྙིང་པོའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་ཆེན་པོ་བལྟ་<line/>
ན་དགའ་བ་མཉན་ན་དོན་ཡོད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དཔལ་གྱི་མེ་ཏོག་ལེགས་པར་བསགས་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
</page>
<page index="369" id="185B">སྟོབས་དང་ཡེ་ཤེས་ཚད་མེད་པའི་གཙོ་བོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དགེ་བ་སྣ་ཚོགས་ཀྱི་ཚོན་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
ཚངས་པའི་དཔལ་ཡང་དག་པར་འབྱུང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤོས་ཀྱི་སྤྲུལ་པ་ཀུན་ཏུ་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
སྤོས་ཀྱི་གླང་པོ་ཕྱག་ན་རྡོ་རྗེ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྣང་བའི་གཙུག་ཕུད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དོན་གྲུབ་པ་ཤིན་<line/>
ཏུ་གྲགས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་ཕྲེང་བ་རྒྱ་མཚོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རྣམ་པར་སྣང་མཛད་འཕྲུལ་པ་<line/>
ལས་མངོན་པར་བྱུང་བའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མེ་<line/>
ཏོག་དཔལ་གྱི་མར་མེའི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་གྱི་སྒྲོན་མ་ཤིན་ཏུ་ཆགས་པ་མེད་པའི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་<line/>
འཇིག་རྟེན་གྱི་ཁམས་ཚུལ་བཟང་པོའི་སྒོ་སྣ་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕ་རོལ་ཏུ་ཕྱིན་པ་དྲི་མ་མེད་པའི་ཟླ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་<line/>
</page>
<page index="370" id="186A">༄༅། །རྟེན་གྱི་ཁམས་ཙནྡན་གྱི་ཟེ་བའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་ཀྱི་གསུང་ཚད་མེད་པའི་བློ་གྲོས་ཞེས་བྱ་བ་བཞུགས་<line/>
སོ༑ ༑དེའི་སྟེང་ན་འཇིག་རྟེན་གྱི་ཁམས་མིག་འཕྲུལ་གྱི་དྲ་པ་ཤིན་ཏུ་མཛེས་པའི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྒྲོན་མ་ཤིན་ཏུ་འཕགས་པའི་འོད་<line/>
ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མེ་ཏོག་ཡོངས་སུ་དག་པའི་གློང་གི་དཀྱིལ་འཁོར་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་ཉི་<line/>
མའི་འོད་ཟེར་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤིན་ཏུ་མཛེས་པའི་དཔལ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་རྒྱ་མཚོ་མཐའ་དང་<line/>
དབུས་མེད་པའི་ཆོས་ཀྱི་འཁོར་ལོ་རབ་ཏུ་སྒྲོག་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེ་པདྨོའི་ནགས་ཚལ་ཡང་དག་པར་གནས་པ་ཞེས་བྱ་བ་ཡོད་དེ།<line/>
དེ་ན་དེ་བཞིན་གཤེགས་པ་ཡེ་ཤེས་བསམ་གྱིས་མི་ཁྱབ་པ་ལ་འཇུག་པ་ཡང་དག་པར་སྟོན་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྡོ་རྗེ་རིན་པོ་ཆེ་ལྟར་གཞི་<line/>
མཉམ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེའི་དཔལ་གྱི་འོད་གཟི་བརྗིད་ཀྱི་རྒྱལ་བོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤོས་དང༌། ནོར་བུ་<line/>
</page>
<page index="371" id="186B">ཤིན་ཏུ་མང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བསོད་ནམས་རྒྱ་མཚོ་མི་ཟད་པའི་རྒྱན་དམ་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་ཤིན་ཏུ་ཕྲ་བ་འགྱེད་<line/>
པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྟོབས་གཞལ་དུ་མེད་པའི་དབྱངས་ཀུན་ཏུ་བརྗོད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་<line/>
རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་བརྟན་པར་བསྒྲུབས་པ་ཕྱོགས་ཐམས་ཅད་དུ་རབ་ཏུ་སྣང་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་<line/>
ཤིན་ཏུ་ཕྲ་བ་སྙེད་ཀྱི་རྡུལ་ཉི་ཤུའི་འཁོར་གྱིས་བསྐོར་བ། གཅིག་ཏུ་དག་པ། རིན་པོ་ཆེ་ཡིད་བཞིན་གྱི་རྒྱལ་པོ་ཡན་ལག་བརྒྱད་དུ་རྣམ་པར་ཕྱེ་བའི་འཁོར་ལོ་རྒྱ་མཚོ་ལ་རབ་ཏུ་གནས་<line/>
པ༑ རིན་པོ་ཆེའི་རྒྱན་ཐམས་ཅད་དང༌། བླ་རེའི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཀུན་ཏུ་སྤྱན་ཡོངས་སུ་གསལ་བའི་སྒྲོལ་མ་ཞེས་བྱ་བ་བཞུགས་སོ། །<line/>
དེ་ནས་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་རིན་པོ་ཆེའི་རྡོ་རྗེ་ལྟར་བརྟན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཆོས་ཀྱི་དབྱིངས་ཀྱིས་སྤྱོད་པ་ཞེས་བྱ་བ། བྱང་ཆུབ་<line/>
སེམས་དཔའ་ཐམས་ཅད་ཀྱི་ཆོས་ཀྱི་ཚུལ་དང༌། ས་ཤིན་ཏུ་སྒྲོག་པའི་ལྷུན་ཅན་རབ་ཏུ་གནས་ཏེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་གཟི་བརྗིད་ཤིན་ཏུ་དག་པ་ཞེས་བྱ་<line/>
</page>
<page index="372" id="187A">༄༅། །བ༑ འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། མུ་ཏིག་བསྐྱིལ་བའི་དབྱིབས་སུ་<line/>
འདུག་པ། རིན་པོ་ཆེ་ཐམས་ཅད་ཀྱི་ཁ་དོག་ལྟ་བུའི་མུ་ཏིག་གི་ཕྲེང་བའི་རྒྱ་མཚོ་ལ་རབ་ཏུ་གནས་པ། ནོར་བུའི་རྒྱལ་པོ་བྱང་ཆུབ་སེམས་དཔའི་གཙུག་ཕུད་རབ་ཏུ་སྣང་བའི་སྤྲིན་<line/>
གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་ཤིན་ཏུ་འཕགས་པས་རབ་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་ཡིད་དུ་འོང་བས་ཁྱབ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབང་ཕྱུག་སྤྱོད་<line/>
པའི་བློ་གྲོས་ཞེས་བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རིན་པོ་ཆེའི་སེངྒེའི་ཁྲིས་བརྒྱན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་<line/>
ཀླུ་འབྲུག་ཆེན་པོས་གསལ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྡོ་རྗེའི་གདན་བརྟན་པ་ཡང་དག་པར་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་སེངྒེའི་ཁྲི་པདྨོ་གནོན་པའི་ལྟེ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དཔལ་གྱི་དབྱངས་པདྨོ་ཅན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
</page>
<page index="373" id="187B">པ་ཡེ་ཤེས་ཀྱི་ཕུང་པོ་རྣམ་པར་སངས་རྒྱས་པའི་འོད་ཟེར་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རབ་ཏུ་རྣམ་པར་ཕྱེ་བ་ཞེས་བྱ་པ་ཡོད་དེ། དེ་ན་དེ་བཞིན་གཤེགས་<line/>
པ་ས་འཛིན་གཟི་བརྗིད་བཟང་པོའི་རྒྱན་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དགའ་བ་དང་བདེ་བའི་སྒྲ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཤིན་<line/>
ཏུ་ཡང་དག་པར་གནས་པའི་ཆོས་ཀྱི་སྒྲོན་མའི་རྒྱལ་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མིག་འཕྲུལ་གྱི་ནོར་བུའི་མཛོད་ཀྱི་སྙིང་པོ་ཞེས་བྱ་བ་ཡོད་དེ། དེ་ན་<line/>
དེ་བཞིན་གཤེགས་པ་བལྟ་ན་དོན་ཡོད་ཅིང་དགའ་བར་མཛད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ས་སྣ་ཚོགས་ཀྱི་སྙིང་པོ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་འོད་འཕྲོ་བའི་ཚོགས་ཀྱི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་གསེར་གྱི་འོད་ཀྱི་འཁོར་ལོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་སེམས་ཅན་གྱི་སྤྱོད་པ་དག་པར་མཛད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རི་རབ་རྣམ་པར་བྲེས་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡོན་<line/>
ཏན་ཐམས་ཅད་ཀྱི་སྤྲིན་ཀུན་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤིང་གི་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་མཚན་རིན་པོ་ཆེའི་མེ་<line/>
</page>
<page index="374" id="188A">༄༅། །ཏོག་ཤིན་ཏུ་རྒྱས་པའི་ཟླ་བའི་བློ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འཇིགས་པ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་འོད་དམ་པའི་གསེར་གྱི་སྒྲོན་མ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཀླུའི་གྲགས་པ་དཔལ་གྱི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་ཆོས་རྒྱ་མཚོ་ཐམས་ཅད་རྣམ་པར་གཟིགས་པ་ཐ་དད་པ་མེད་པའི་འོད་ཟེར་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ནོར་བུའི་གོ་ཆ་ཡོངས་སུ་འབྱུང་བ་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྤྲུལ་པའི་ཉི་མ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འོད་འཕྲོ་བས་རབ་ཏུ་བརྒྱན་པའི་སྒྲོན་མ་ཞེས་<line/>
བྱ་བ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེའི་གདུགས་ཀྱི་དཔལ་རྣམ་པར་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤོས་ཀྱི་ན་བུན་གྱི་<line/>
འོད་ཟེར་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་བློ་གྲོས་དམ་པས་དགོངས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་འཁོན་མེད་པའི་སྒོ་ཞེས་<line/>
བྱ་བ་ཡོད་དེ། དེ་ན་དེ་བཞིན་གཤེགས་པ་བརྩོན་འགྲུས་ཀྱི་དཔལ་བློ་གྲོས་རྒྱ་མཚོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྒྱན་ཐམས་ཅད་ཀྱི་རྒྱལ་<line/>
</page>
<page index="375" id="188B">མཚན་གྱིས་བརྒྱན་པའི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགོངས་པ་པདྨོས་ཀུན་ཏུ་རྣམ་པར་འཕྲུལ་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མཛོད་སྤུས་བསྒྲུབས་པའི་མཚན་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་<line/>
ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། ཟླ་བ་ཁམ་པའི་དབྱིབས་ལྟར་འདུག་པ། རིན་པོ་ཆེའི་མེ་ཏོག་གི་རི་རབ་ལ་རབ་ཏུ་གནས་པ། ནོར་བུའི་<line/>
རྒྱལ་པོ་རྒྱན་ཐམས་ཅད་འབར་བའི་འོད་ཀྱི་སྤྲིན་གྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་སྤྱན་རྣམ་པར་དག་པ་ཞེས་བྱ་བ་བཞུགས་སོ། །དེ་ནས་ལྷོ་ཕྱོགས་<line/>
ལོགས་ན་སྤོས་ཆུའི་རྒྱ་མཚོ་ལྷའི་གྲོང་ཁྱེར་རིན་པོ་ཆེའི་ཤིང་ཐགས་ཀྱིས་བརྒྱན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་མར་མེའི་འོད་ཟེར་སྣང་བ་ཞེས་བྱ་བ།<line/>
རྣམ་པར་སྣང་མཛད་གཞན་དང་གཞན་ཐམས་ཅད་ཀྱི་ཆོས་ཀྱི་འཁོར་ལོ་ཐ་མ་དད་པའི་དབྱངས་ཀྱི་ལྷུན་ཅན་རབ་ཏུ་གནས་ཏེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་རིན་<line/>
པོ་ཆེའི་ཟླ་བ་འོད་འཕྲོ་བ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། རྒྱན་ཐམས་ཅད་ཀྱི་<line/>
</page>
<page index="376" id="189A">༄༅། །དབྱིབས་ལྟར་འཇུག་པ། རིན་པོ་ཆེའི་རྒྱན་རྒྱ་མཚོ་ཐམས་ཅད་ལ་རབ་ཏུ་གནས་པ། བཻཌཱུཪྻ་དང༌། དངུལ་གྱི་སེངྒེའི་ཁྲི་སྤྲིན་གྱིས་ཀུན་ནས་ཡོག་པ་ཡོད་<line/>
དེ༑ དེ་ན་དེ་བཞིན་གཤེགས་པ་ཟླ་བའི་འོད་ལྟར་བདག་པོ་མེད་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་<line/>
འདས་པ་ན་འཇིག་རྟེན་གྱི་ཁམས་རིན་པོ་ཆེའི་འོད་ཀྱི་རི་བོ་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་མི་ཟད་པའི་རྒྱ་མཚོ་རིན་པོ་ཆེའི་རྒྱལ་མཚན་ཞེས་<line/>
བྱ་བ་བཞུགས་སོ། །གཞུང་དེ་བཞིན་དུ་དེའི་སྟེང་ན་འཇིག་རྟེན་གྱི་ཁམས་རྒྱལ་མཚན་གྱི་སྒོ་སྣ་ཚོགས་ཀྱི་འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་མེ་ཏོག་གི་<line/>
འབྱུང་གནས་རྒྱ་ཆེན་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མེ་ཏོག་ཤིན་ཏུ་རྒྱས་པའི་ནོར་བུ་རབ་ཏུ་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་སྐྱེས་བུ་དམ་པའི་དབང་པོའི་དཔལ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྒྲ་སྐད་སྣ་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཐམས་ཅད་<line/>
མཁྱེན་པ་ཉིད་ཀྱི་འཁོར་ལོ་རྣམ་པར་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཤིང་མིའམ་ཅིའི་དབྱངས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
</page>
<page index="377" id="189B">པ་ཀླུའི་གྲགས་པ་བསོད་ནམས་ཚད་མེད་པའི་གཟི་བརྗིད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྣང་བ་དག་པས་འོད་མཐའ་ཡས་པ་ཞེས་བྱ་བ་ཡོད་དེ། དེ་ན་<line/>
དེ་བཞིན་གཤེགས་པ་ཡོན་ཏན་རིན་པོ་ཆེའི་ཟེ་བའི་འོད་ཟེར་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་དབྱངས་དམ་པའི་དཔལ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་སྟོབས་ཀྱི་རྒྱན་ཐམས་ཅད་ཀྱི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རིན་པོ་ཆེ་རྣམ་པར་ཕྱེ་བ་རབ་ཏུ་མང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་<line/>
པ་རིན་པོ་ཆེའི་རིའི་རི་རབ་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཡོངས་སུ་སྣང་བའི་གཙུག་གི་རི་རབ་ཀྱི་དབྱངས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྤྱོད་<line/>
པ་ཐམས་ཅད་ཀྱི་འོད་ཤིན་ཏུ་འཕགས་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སྤོས་ཀྱི་ཆར་པ་ཕྲ་མོའི་གདུགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཕ་<line/>
རོལ་ཏུ་ཕྱིན་པ་ཐམས་ཅད་ལ་ཆགས་པ་མེད་པའི་རྒྱ་མཚོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མེ་ཏོག་གི་དྲ་བ་སེངྒེས་རྒྱལ་བ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་རིན་པོ་ཆེ་འོད་འཕྲོ་བའི་སྒོའི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་རྡོ་རྗེའི་མེ་ཏོག་ཤིན་ཏུ་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་<line/>
</page>
<page index="378" id="190A">༄༅། །གཤེགས་པ་སྨོན་ལམ་ཐམས་ཅད་ཀྱིས་ཡང་དག་པར་འཕགས་པའི་འོད་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཆོས་ཐམས་ཅད་ཀྱི་སའི་<line/>
འོད་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཐམས་ཅད་ཀྱི་དོན་ཤིན་ཏུ་ཡངས་པའི་གཙུག་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མུ་ཏིག་གི་བྱེ་མས་<line/>
གཞི་མཉམ་པའི་རྒྱན་ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་འོད་ཟེར་གྱི་དྲ་བ་མཆོག་གི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་བཻཌཱུཪྻའི་ཟེ་བ་ཤིན་ཏུ་<line/>
འབྱུང་བ་བསམ་གྱིས་མི་ཁྱབ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེ་བརྩེགས་པའི་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་ཁམས་འོད་ཚད་<line/>
མེད་པའི་འཁོར་ལོ་བཟང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་ལ་ཐུབ་པ་མེད་པ་རྒྱ་མཚོའི་སྙིང་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཕྱོགས་<line/>
རྨོངས་པ་མེད་པར་ལྟ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དོན་ཐམས་ཅད་ཡོངས་སུ་སྦྱངས་པའི་ཡོན་ཏན་དཔལ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་<line/>
དགའ་བ་ཚངས་པའི་དབྱངས་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། སངས་རྒྱས་ཀྱི་ཕྱག་གི་དབྱིབས་<line/>
</page>
<page index="379" id="190B">ལྟར་འདུག་པ། རིན་པོ་ཆེའི་འོད་ཟེར་གྱི་དྲ་བའི་གློང་གི་རྒྱ་མཚོ་ལ་རབ་ཏུ་གནས་པ། རྒྱན་ཐམས་ཅད་དང་བྱང་ཆུབ་སེམས་དཔའི་ལུས་ཀྱིས་ཀུན་ནས་ཡོག་པ་ཡོད་དེ། དེ་ན་དེ་བཞིན་གཤེགས་པ་<line/>
འོད་ལ་ཐོགས་པ་མེད་པས་ཆོས་ཀྱི་དབྱིངས་རྣམ་པར་སྣང་མཛད་ཅེས་བྱ་བ་བཞུགས་སོ། །སྤོས་ཆུའི་རྒྱ་མཚོ་གང་ཆེན་མཚོ་དྲི་མ་མེད་པའི་འོད་འཕྲོ་བའི་སྙིང་པོ་ཞེས་བྱ་བ་དེ་དང་འདབས་ཆགས་སུ་<line/>
ཤར་ཕྱོགས་ལོགས་ན་སྤོས་ཆུའི་རྒྱ་མཚོ་སྤྲུལ་པའི་ལུས་བཟང་པོ་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཐ་དད་པར་རབ་ཏུ་གནས་པ་ཞེས་བྱ་བ་མངོན་པར་བྱུང་སྟེ། དེ་<line/>
དང་འདབས་ཆགས་སུ་སྤོས་ཆུའི་རྒྱ་མཚོ་རྡོ་རྗེའི་མིག་གི་རྒྱལ་མཚན་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་ཆོས་དབྱིངས་ལ་ཡང་དག་པར་འཇུག་པའི་རྒྱན་ཅེས་བྱ་བ་མངོན་པར་<line/>
བྱུང་ངོ༌། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་པདྨོའི་ཚུལ་རྣམ་པར་བཀོད་པ་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་ཕྱོགས་བཅུར་སྤྲུལ་པ་རབ་ཏུ་འབྱུང་བ་ཞེས་བྱ་བ་<line/>
མངོན་པར་བྱུང་ངོ༌། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་རྒྱལ་པོའི་དཀྱིལ་འཁོར་ཅེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་པདྨོའི་ལོ་མ་སྤྲིན་སྟུག་པོ་<line/>
ཞེས་བྱ་བ་མངོན་པར་བྱུང་ངོ༌། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སྤྲུལ་པའི་སྤོས་ཀྱི་འོད་འཕྲོ་བས་ཀུན་ཏུ་བརྒྱན་པ་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་རྣམ་<line/>
</page>
<page index="380" id="191A">༄༅། །པར་སྣང་མཛད་ཀྱི་སྤྲུལ་པ་རྒྱུ་བ་ཞེས་བྱ་བ་མངོན་པར་བྱུང་ངོ༌། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་གྲམ་བུ་འཛམ་བུའི་རྒྱལ་མཚན་ཞེས་བྱ་བ་<line/>
ཡོད་དེ༑ དེ་ལས་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་བྱིན་གྱི་རླབས་ཀྱི་ཡུལ་ཞེས་བྱ་བ་མངོན་པར་བྱུང་ངོ༌། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཁ་དོག་ཀུན་ཏུ་འབར་<line/>
བའི་གཟི་བརྗིད་ཅེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་རྣམ་པར་སྣང་མཛད་ཀྱི་འོད་དམ་པ་ཞེས་བྱ་བ་མངོན་པར་བྱུང་ངོ༌། །དེ་དང་འདབ་ཆགས་སུ་ཤར་ཕྱོགས་ལོགས་<line/>
ན་སྤོས་ཆུའི་རྒྱ་མཚོ་རྒྱན་ཐམས་ཅད་ཀྱིས་ཡུལ་བརྒྱན་པ་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་རིན་པོ་ཆེ་འོད་འཕྲོ་བའི་ལྕེ་རབ་ཏུ་སྣང་བ་ཤིན་ཏུ་འཕྲོ་བ་ཞེས་བྱ་<line/>
བ་མངོན་པར་བྱུང་སྟེ། དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཤར་ཕྱོགས་ལོགས་ཀྱི་ཁོར་<line/>
ཡུག་གི་མཚམས་ན་སྤོས་ཆུའི་རྒྱ་མཚོ་གཞི་དང་སྙིང་པོ་ཤེལ་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་གྲོལ་བའི་འོད་ཅེས་བྱ་བ་འཇིག་རྟེན་གྱི་ཁམས་རྒྱ་མཚོ་ཡོངས་<line/>
སུ་དག་པའི་བསྐལ་པ་རྒྱ་མཚོའི་དབྱངས་ཀྱི་ལྷུན་ཅན་མངོན་པར་བྱུང་སྟེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་དྲི་མ་མེད་ཅིང་ཡིད་དུ་འོང་བའི་རྒྱལ་མཚན་ཞེས་བྱ་བ་འཇིག་<line/>
</page>
<page index="381" id="191B">རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་མངོན་པར་འཕགས་པའི་ཏིང་ངེ་འཛིན་དང༌།<line/>
བརྩོན་འགྲུས་ཀྱི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དབུས་ན་<line/>
འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་སྤོས་ཀྱི་རྒྱལ་མཚན་གྱི་རྒྱན་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་<line/>
རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་བསྒྲིབས་པ་མེད་པའི་སྒྲོན་མ་ཞེས་བྱ་བ་བཞུགས་སོ། །དེའི་སྟེང་<line/>
ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གསུམ་གྱི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་འོད་ཟེར་གྱི་མཛོད་<line/>
རབ་ཏུ་འགྱེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་བསྒྲིབས་པ་མེད་པའི་རི་རབ་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་ཐམས་ཅད་<line/>
ཀྱི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དང་པོ་ལ་འཇིག་རྟེན་གྱི་ཁམས་ལུས་དམ་པའི་སྤོས་གྱ་ནོམ་པ་ཞེས་བྱ་བ། འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་<line/>
</page>
<page index="382" id="192A">༄༅། །རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་བྱང་ཆུབ་ཀྱི་ཡན་ལག་མེ་ཏོག་འབྱུང་གནས་ཞེས་བྱ་བ་<line/>
བཞུགས་སོ། །སྤོས་ཆུའི་རྒྱ་མཚོའི་འོད་ཀྱི་དཀྱིལ་འཁོར་དྲི་ཞིམ་པོ་མི་ཟད་པ་འབྱུང་བ་ཞེས་བྱ་བ་དེ་དང་འདབས་ཆགས་སུ་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་གཟི་བརྗིད་བཟང་པོ་དཔལ་<line/>
དང་ལྡན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་གཞི་གསལ་ཞིང་དྲི་མ་མེད་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སྣང་བ་དང་གཟི་<line/>
བརྗིད་ཀྱིས་ཁེབས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྒྱན་མཐའ་ཡས་པ་ལ་གཞོལ་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་<line/>
མཚོ་རིན་པོ་ཆེ་ཤིན་ཏུ་རྣམ་པར་ཕྱེ་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སྤོས་དང་རིན་པོ་ཆེའི་ཆོས་ཡང་དག་པར་གནས་པ་ཞེས་བྱ་བ་རབ་ཏུ་གནས་སོ། །དེ་དང་འདབས་<line/>
ཆགས་སུ་སྤོས་ཆུའི་རྒྱ་མཚོ་སངས་རྒྱས་ཀྱི་གསུང་ཞི་བའི་དབྱངས་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རབ་ཏུ་རྣམ་པར་ཕྱེ་བའི་གནས་ཡོངས་སུ་འབྱུང་བ་ཞེས་བྱ་བ་རབ་ཏུ་<line/>
གནས་སོ། །དེ་དང་འདབས་ཆགས་སུ་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་སྤོས་ཀྱི་རྒྱལ་མཚན་རི་རབ་ཀྱི་སྙིང་པོ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཞིང་ཡོངས་སུ་<line/>
</page>
<page index="383" id="192B">གསལ་བར་སྣང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཙནྡན་ཤིན་ཏུ་ཡིད་དུ་འོང་བའི་འོད་ཟེར་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་མེ་ཏོག་གི་<line/>
ཀློང་གི་འོད་ཟེར་གྱི་དཀྱིལ་འཁོར་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་བྱིན་གྱི་རླབས་ཀྱི་རླུང་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རིན་པོ་<line/>
ཆེའི་འོད་ཟེར་གྱི་སྤྲིན་འདལ་བའི་རྒྱལ་མཚན་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་བརྒྱ་བྱིན་གྱི་གདོང་དང་ལུས་ཤིན་ཏུ་བསྒྲུབས་པ་ཞེས་བྱ་བ་ཡོད་དེ། དེ་<line/>
ལ་འཇིག་རྟེན་གྱི་ཁམས་ཀྱི་རྒྱུད་མུ་ཏིག་གི་རྒྱ་མཚོའི་སྙིང་པོ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་ལྷོ་ཕྱོགས་ལོགས་ན་སྤོས་ཆུའི་རྒྱ་མཚོ་གནས་ཤིན་ཏུ་མཉམ་པར་ཡང་དག་<line/>
པར་བསྒྲུབས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་བཻ་ཌཱུཪྻའི་གྲམ་བུ་སྣ་ཚོགས་བཀྲམ་པ་ཞེས་བྱ་བ་རབ་ཏུ་གནས་ཏེ། དེ་དག་ལ་སོགས་པ་སྤོས་ཆུའི་རྒྱ་མཚོ་སངས་<line/>
རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ལྷོ་ཕྱོགས་ལོགས་ཀྱི་མཚམས་ན་སྤོས་ཆུའི་རྒྱ་མཚོ་ཤིང་གི་ཟེ་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཡངས་<line/>
བའི་ཞིང་ཡང་དག་པར་འབྱུང་བ་ཞེས་བྱ་བ་སངས་རྒྱས་ཐམས་ཅད་བདུད་ཀྱི་འཁོར་ཡོངས་སུ་འདུལ་བའི་གསུང་གི་ལྷུན་ཅན་ཞེས་བྱ་བ་རབ་ཏུ་གནས་སོ། །དེ་ཐམས་ཅད་ཀྱི་འོག་ན་འཇིག་རྟེན་གྱི་<line/>
</page>
<page index="384" id="193A">༄༅། །ཁམས་ཀྱི་རྒྱུད་སྐར་མདའ་འོད་འཕྲོ་བ་ཞེས་བྱ་བ་གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་འཇིག་རྟེན་གྱིས་མཆོད་པ་ཡོན་ཏན་རྒྱ་མཚོ་ཞེས་བྱ་བ་བཞུགས་<line/>
སོ༑ ༑དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དབུས་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་བྱ་བ་<line/>
གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་རིན་པོ་ཆེ་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རིན་པོ་ཆེའི་སྤྲིན་སེངྒེའི་སྟོབས་ཞེས་བྱ་བ་བཞུགས་སོ། །དེའི་སྟེང་ན་འཇིག་<line/>
རྟེན་གྱི་ཁམས་སངས་རྒྱས་ཀྱི་ཞིང་གསུམ་གྱི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་གོས་ཀྱི་རྒྱལ་མཚན་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་རྒྱ་མཚོའི་རྒྱལ་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་བདུན་གྱི་རྡུལ་ཤིན་ཏུ་ཕྲ་བ་སྙེད་<line/>
འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དང་པོ་ལ་འཇིག་རྟེན་གྱི་ཁམས་རིན་པོ་ཆེའི་ཕྲེང་བ་སེངྒེའི་རྣམ་པར་སྣང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་པདྨོ་ཤིན་ཏུ་སྤྲུལ་<line/>
པའི་རྒྱལ་མཚན་ཞེས་བྱ་བ་བཞུགས་སོ། །སྤོས་ཆུའི་རྒྱ་མཚོ་རྡོ་རྗེའི་འོད་ཟེར་འབར་བ་འོད་འཕྲོ་བའི་སྒྲོན་མ་ཞེས་བྱ་བ་དེ་དང་འདབས་ཆགས་སུ་སྤོས་ཆུའི་རྒྱ་མཚོ་རྒྱན་རྣམ་པར་བྲེས་པ་ཐམས་<line/>
</page>
<page index="385" id="193B">ཅད་ཀྱིས་རྣམ་པར་ཀླུབས་པའི་རྒྱལ་མཚན་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྒྱན་དམ་པར་རྣམ་པར་དག་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་<line/>
ཆེ་ཐམས་ཅད་ཀྱི་མེ་ཏོག་གིས་རྣམ་པར་སྣང་བའི་རྒྱ་མཚོ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་མཚན་གྱི་རྒྱན་དང་དཔལ་རབ་ཏུ་འབྱུང་བ་ཞེས་བྱ་བ་རབ་ཏུ་གནས་སོ། །དེ་དང་<line/>
འདབས་ཆགས་སུ་སྤོས་ཆུའི་རྒྱ་མཚོ་པདྨོའི་ཟེ་བ་མེ་ཏོག་ཤིན་ཏུ་རྒྱས་པའི་རྒྱན་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་བྱང་ཆུབ་སེམས་དཔའི་རྒྱན་རིན་པོ་ཆེའི་ཅོད་པན་ཤིན་<line/>
ཏུ་འབར་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་གོས་ཀྱིས་ཡུན་རིང་པོ་ནས་བཀབ་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་<line/>
མུ་ཏིག་རྣམ་པར་དག་པ་རིན་པོ་ཆེའི་དཀྱིལ་འཁོར་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་མེ་ཏོག་བཟང་པོ་ཡིད་དུ་འོང་བ་རྣམ་པར་སྣང་བ་ཞེས་བྱ་བ་ཡོད་དེ་<line/>
དེ་ལ་འཇིག་རྟེན་གྱི་ཁམས་ཀྱི་རྒྱུད་སྣང་བའི་སྤྲིན་འོད་ཟེར་རྣམ་པར་བརྒྱན་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ནམ་མཁའི་ཕྱོགས་དང་མཉམ་པར་རྣམ་པར་<line/>
སྣང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རིན་པོ་ཆེ་ཀུན་ཏུ་སྣང་བ་རྣམ་པར་དམིགས་པ་ཤིན་ཏུ་ཟབ་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་<line/>
</page>
<page index="386" id="194A">༄༅། །རྒྱ་མཚོ་མེ་ཏོག་བཟང་པོས་རབ་ཏུ་བརྒྱན་པའི་རྒྱལ་མཚན་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་གསེར་གྱི་མེ་ཏོག་ཟླ་བའི་རྒྱན་ཅེས་བྱ་བ་<line/>
རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སྤོས་དང༌། མུ་ཏིག་དམ་པའི་སྙིང་པོ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་དཔལ་<line/>
གྱིས་ཀུན་ཏུ་སྣང་བ་ཞེས་བྱ་བ་ཡོད་དེ། དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་འཁོར་ལོས་བསྒྲུབས་པའི་འོད་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་<line/>
ཀྱི་རྒྱུད་སྤྲུལ་པ་བཟང་པོ་འབྱུང་བ་སངས་རྒྱས་ཀྱི་ཡུལ་རབ་ཏུ་སྣང་བ་ཞེས་བྱ་བ་རབ་ཏུ་གནས་ཏེ། དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་<line/>
ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ལྷོ་ཕྱོགས་ལོགས་ཀྱི་འཁོར་ཡུག་གི་མཚམས་ན་སྤོས་ཆུའི་རྒྱ་མཚོ་གཞི་འཁོར་ལོ་ཚད་མེད་པས་བརྒྱན་པ་ཞེས་བྱ་བ་<line/>
ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཚད་མེད་པ་སྣྲེལ་ཞི་ཞེས་བྱ་བ་ཞིང་གི་རྒྱུད་ཡོན་ཏན་སྣ་ཚོགས་ཐམས་ཅད་ཤིན་ཏུ་སྟོན་པའི་སྒྲའི་ལྷུན་ཅན་རབ་ཏུ་གནས་ཏེ། དེ་<line/>
ཐམས་ཅད་ཀྱི་འོག་ན་འཇིག་རྟེན་གྱི་ཁམས་རྡོ་རྗེ་མེ་ཏོག་གིས་ཁྱབ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་མཚན་མི་ཟད་པའི་འོད་ཟེར་སྒོ་ཀུན་ནས་སྒྲོག་པ་ཞེས་བྱ་བ་བཞུགས་<line/>
</page>
<page index="387" id="194B">སོ༑ ༑དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་གཞི་མཉམ་པ་ཡོད་<line/>
པ་དེ་ན་འཇིག་རྟེན་གྱི་ཁམས་རིན་པོ་ཆེའི་གོས་ཀྱི་རྒྱལ་མཚན་འབྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བསོད་ནམས་ཀྱི་སྤྲིན་ཀུན་ཏུ་དཔལ་གྱི་གཟི་བརྗིད་ཅེས་བྱ་བ་བཞུགས་<line/>
སོ༑ ༑དེའི་སྟེང་ན་འཇིག་རྟེན་གྱི་ཁམས་གཞི་མཉམ་པ་མི་མཇེད་ཅེས་བྱ་བ་ཡོད་པ་དེ་ན་འཇིག་རྟེན་གྱི་ཁམས་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་ཁྱད་པར་གྱི་བློ་གྲོས་རྒྱ་མཚོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཀྱི་རྒྱུད་ཀྱི་དང་པོ་ལ་འཇིག་རྟེན་གྱི་ཁམས་ཉི་མའི་མིག་གི་རྒྱལ་མཚན་ཞེས་བྱ་བ་ཡོད་དེ།<line/>
དེ་ན་དེ་བཞིན་གཤེགས་པ་ཡེ་ཤེས་ཀྱི་ཉི་མ་པདྨོའི་སྤྲིན་ཅེས་བྱ་བ་བཞུགས་སོ། །སྤོས་ཆུའི་རྒྱ་མཚོ་རིན་པོ་ཆེ་ཨིནྡྲ་ནཱི་ལས་རབ་ཏུ་བརྒྱན་པའི་རྒྱན་ཅན་དེ་དང་འདབས་ཆགས་སུ་སྤོས་ཆུའི་<line/>
རྒྱ་མཚོ་གཞུང་ལས་ལྷ་མ་ཡིན་གྱི་གནས་ཤིན་ཏུ་འབྱུང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་སྤོས་ཀྱི་འོད་ཟེར་ཆུའི་ཤུགས་འཛིན་པ་ཞེས་བྱ་བ་རབ་ཏུ་གནས་སོ། །དེ་དང་འདབས་<line/>
ཆགས་སུ་སྤོས་ཆུའི་རྒྱ་མཚོ་སེངྒེའི་རིན་པོ་ཆེས་བསྒྲུབས་པ་རྣམ་པ་སྣ་ཚོགས་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རིན་པོ་ཆེ་ཐམས་ཅད་ཀྱི་ཕྱོགས་ཁྱབ་པར་བྱེད་པ་རྣམ་པར་<line/>
</page>
<page index="388" id="195A">༄༅། །དམིགས་པ་ཞེས་བྱ་བ་རབ་ཏུ་གནས་ཏེ། དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཁ་དོག་གི་སྤྲིན་གྱི་གནས་འབྱུང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་<line/>
ཁམས་ཀྱི་རྒྱུད་རིན་པོ་ཆེའི་རི་བོའི་སྤོ་ལ་དཀྱིལ་འཁོར་རྣམ་པར་བྲེས་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་གཞི་དང༌། སྒོ་པདྨོ་རྣམ་པར་བཀྲམ་<line/>
པ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་རྣམ་པར་སྣང་བའི་ཆོས་ཀྱི་དབྱིངས་བདེ་བའི་རྒྱན་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་མར་<line/>
མེ་ཚུལ་བཟང་པོའི་འོད་རབ་ཏུ་འཕྲོ་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སྤྲུལ་པའི་ཕྱོགས་རྣམ་པར་ལྟ་ཞིང་ཀུན་ཏུ་ཁྱབ་པ་ཞེས་བྱ་བ་རབ་ཏུ་གནས་སོ། །དེ་དང་འདབས་<line/>
ཆགས་སུ་སྤོས་ཆུའི་རྒྱ་མཚོ་བསམ་གྱིས་མི་ཁྱབ་པའི་རྒྱན་ཤིན་ཏུ་བསྟན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཐམས་ཅད་དུ་སྣང་བས་ལེགས་པ་རྣམ་པར་<line/>
གྲགས་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་ཕུང་པོས་ཤིན་ཏུ་བརྒྱན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སྐར་མདའི་<line/>
འོད་ཟེར་རབ་ཏུ་སྣང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེ་རྣམ་པར་དག་པའི་འོད་རབ་ཏུ་འགྱེད་པའི་ཤུགས་ཞེས་བྱ་བ་ཡོད་དེ། དེ་ལ་<line/>
</page>
<page index="389" id="195B">འཇིག་རྟེན་གྱི་ཁམས་ཀྱི་རྒྱུད་རླུང་ཆགས་པ་མེད་པའི་རི་རབ་ཅེས་བྱ་བ་རབ་ཏུ་གནས་སོ། །དེ་དག་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་གོས་དང༌། སྟེགས་བུའི་རྒྱུད་ཅེས་བྱ་བ་ཡོད་དེ། དེ་<line/>
ལ་འཇིག་རྟེན་གྱི་ཁམས་ཀྱི་རྒྱུད་དེ་བཞིན་གཤེགས་པའི་སྐུ་ཤིན་ཏུ་སྣང་བ་སྟོན་པ་ཞེས་བྱ་བ་རབ་ཏུ་གནས་ཏེ། དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་<line/>
རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཁོར་ཡུག་གི་མཚམས་ན་སྤོས་ཆུའི་རྒྱ་མཚོ་ཤིང་སྣ་ཚོགས་ཀྱི་རྒྱལ་མཚན་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་མིག་འཕྲུལ་ལྟ་བུར་ཤིན་<line/>
ཏུ་གནས་པ་ཞེས་བྱ་བ་བྱང་ཆུབ་སེམས་དཔའ་ཐམས་ཅད་ཀྱི་ཡེ་ཤེས་ཀྱི་ས་རབ་ཏུ་གནོན་པའི་སྒྲའི་ལྷུན་ཅན་མངོན་པར་བྱུང་སྟེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་གསེར་གྱི་<line/>
ཁ་དོག་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་སྤོས་ཆུའི་འོད་ཟེར་དཔལ་<line/>
གྱི་གཟི་བརྗིད་ཅེས་བྱ་བ་བཞུགས་སོ། །བམ་པོ་བཅུ་གཅིག་པ། དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་<line/>
དབུས་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་རིན་པོ་ཆེའི་ཤིང་གི་ཟེ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཞལ་ཀུན་ཏུ་སྟོན་<line/>
</page>
<page index="390" id="196A">༄༅། །ཅིང་བསྒྲིབས་པ་མེད་པར་རྣམ་པར་དག་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་<line/>
ཁམས་བཻ་ཌཱུཪྻའི་རྒྱན་སྣ་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབང་ཕྱུག་ཟིལ་གྱིས་མི་ནོན་པའི་བློ་གྲོས་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་<line/>
ཁམས་ཀྱི་རྒྱུད་ཀྱི་དང་པོ་ལ་འཇིག་རྟེན་གྱི་ཁམས་ཚངས་པའི་དབྱངས་ཀྱིས་ལེགས་པར་སྤེལ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་པདྨོའི་འོད་ཀྱི་མེ་ཏོག་ཤིན་ཏུ་རྒྱས་པའི་རྒྱལ་<line/>
པོ་ཞེས་བྱ་བ་བཞུགས་སོ། །སྤོས་ཆུའི་རྒྱ་མཚོ་འཁོར་ལོ་བརྟན་པར་བསྒྲུབས་པ་ཞེས་བྱ་བ་དེ་དང་འདབས་ཆགས་སུ་སྤོས་ཆུའི་རྒྱ་མཚོ་གཞི་སྤྲུལ་པའི་པདྨོས་བརྒྱན་པ་ཞེས་བྱ་བ་ཡོད་དེ།<line/>
དེ་ལ་འཇིག་རྟེན་གྱི་ཁམས་ཀྱི་རྒྱུད་ཞིང་ལ་ཡོངས་སུ་འདུ་བ་རབ་ཏུ་སྟོན་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་གཟི་བརྗིད་འབར་བའི་འོད་<line/>
ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཆོས་ཀྱི་དབྱིངས་རྒྱས་པར་འགེངས་པ་ལ་རྨོངས་པ་མེད་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་<line/>
སྤོས་དང་ནོར་བུའི་ཉི་མ་སྣ་ཚོགས་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཡོངས་སུ་གཞོལ་བར་རྣམ་པར་དམིགས་པ་ལ་འཇུག་པ་ཞེས་བྱ་བ་རབ་ཏུ་གནས་སོ། །དེ་<line/>
</page>
<page index="391" id="196B">དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེ་གཟི་བརྗིད་འབར་བའི་འོད་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སྤྱོད་པ་ཀུན་ནས་རྒྱལ་བའི་གསུང་སྒྲོག་པ་ཞེས་བྱ་བ་རབ་ཏུ་<line/>
གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་དབྱངས་ཟབ་མོ་མུ་མེད་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཐ་དད་པ་མཐའ་དང་དབུས་མེད་པ་ཞེས་བྱ་<line/>
བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སྙིང་པོ་དང་ལྡན་ཞིང་ཤིན་ཏུ་གྲུབ་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཐ་མི་དད་པ་མཐའ་དང་<line/>
དབུས་མེད་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཚངས་པའི་དབྱངས་ཡོངས་སུ་དག་པའི་སྒྲ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་<line/>
རྒྱན་ཐམས་ཅད་ཡོངས་སུ་དག་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཙནྡན་གྱི་དབྱངས་ཤིན་ཏུ་རྣམ་པར་ཕྱེ་བའི་སྟེགས་བུའི་སྙིང་པོ་ཞེས་བྱ་བ་ཡོད་དེ། དེ་<line/>
ལ་འཇིག་རྟེན་གྱི་ཁམས་ཀྱི་རྒྱུད་རྒྱལ་མཚན་ཤིན་ཏུ་བསྒྲེང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སྤོས་ཀྱི་རྒྱལ་པོའི་འོད་ཟེར་གྱིས་ཤིན་ཏུ་བསྒྲུབས་པ་<line/>
ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཞིང་གི་སྟོབས་ཀུན་ཏུ་སྣང་བ་ཡོངས་སུ་སྟོན་པ་ཞེས་བྱ་བ་རབ་ཏུ་གནས་སོ། །སྤོས་ཆུའི་རྒྱ་མཚོ་པདྨོའི་དབང་པོ་མང་པོ་མེ་ཏོག་ཤིན་ཏུ་རྒྱས་<line/>
</page>
<page index="392" id="197A">༄༅། །པ་དེ་དང་འདབས་ཆགས་སུ་སྤོས་ཆུའི་རྒྱ་མཚོ་དངུལ་གྱི་པདྨོ་སྣ་ཚོགས་ཀྱིས་བསྒྲུབས་པའི་རྒྱན་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཡོངས་<line/>
སུ་གསལ་བར་ཀུན་ཏུ་རྒྱུ་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་བཻཌཱཪྻའི་སྤོས་འོད་འཕྲོ་བའི་སྤྲིན་སྟུག་པོ་ཞེས་བྱ་བ་ཡོད་དེ། དེ་ལ་འཇིག་རྟེན་<line/>
གྱི་ཁམས་ཀྱི་རྒྱུད་ཕྱོགས་སུ་དབྱངས་སྒྲོག་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཕྱོགས་ཀུན་ཏུ་གཟི་བརྗིད་ཀྱིས་རྒྱལ་བའི་ཕུང་པོ་འོད་འཕྲོ་བ་ཞེས་བྱ་བ་<line/>
ཡོད་དེ༑ དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་རྣམ་པར་ཕྱེ་བར་འཕྲུལ་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་གསེར་གྱི་རྒྱལ་མཚན་ནོར་བུའི་རྒྱལ་<line/>
པོའི་དཔལ་རབ་ཏུ་འབྱུང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྡོ་རྗེའི་རྩེ་མོ་ཞིང་གི་རྒྱལ་མཚན་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་<line/>
ཐ་དད་པ་མེད་པའི་སྤྲིན་འབར་བ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་ཆོས་ཀྱི་དབྱིངས་ཀྱིས་རྣམ་པར་གནོན་པའི་གཙུག་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་<line/>
སུ་སྤོས་ཆུའི་རྒྱ་མཚོ་རིན་པོ་ཆེའི་མེ་ཏོག་ཟད་མི་ཤེས་པ་ཤིན་ཏུ་རྒྱས་པའི་དཔལ་གྱིས་གཟི་བརྗིད་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་འོད་མཐའ་ཡས་པ་རྡུལ་དང་བྲལ་བ་ཞེས་<line/>
</page>
<page index="393" id="197B">བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རྒྱ་ཆེ་ཞིང་གསེར་ལྟར་ཡོངས་སུ་དག་པ། གྲགས་པའི་དཔལ་གྱི་རྒྱལ་མཚན་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་<line/>
གཞི་ཚོན་དུ་བསྟན་པའི་གནས་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་མིག་ཡོར་རྣམ་པར་སྣང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ལས་ཀྱིས་<line/>
ཀུན་ཏུ་བརྒྱན་ཅིང་རྣམ་པར་ཕྱེ་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སྒྲ་དབྱངས་ཞི་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རབ་ཏུ་བརྒྱུས་<line/>
པ་ལ་མངོན་དུ་ལྟ་བ་ཞེས་བྱ་བ་རབ་ཏུ་གནས་ཏེ། དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཁོར་ཡུག་གི་མཚམས་ན་སྤོས་ཆུའི་<line/>
རྒྱ་མཚོ་འོད་འཕྲོ་བ་སྟུག་པོའི་སྤྲིན་གྱི་རྒྱལ་མཚན་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྒྱན་གྱི་དམིགས་པ་ཐམས་ཅད་ཀྱི་འོད་ཅེས་བྱ་བ། སྙིང་པོ་བྱང་ཆུབ་ཐམས་ཅད་ཀྱི་དེ་<line/>
བཞིན་གཤེགས་པའི་འཁོར་གྱི་དཀྱིལ་འཁོར་གྱི་སྒྲའི་ལྷུན་ཅན་རབ་ཏུ་གནས་སོ། །དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་དགེ་བའི་མིག་སྣ་ཚོགས་ཞེས་བྱ་བ་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་ཕྱོགས་ཐམས་ཅད་རྣམ་པར་སྣང་བ་རྡོ་རྗེའི་ཟླ་བ་ཞེས་བྱ་བ་བཞུགས་སོ།།<line/>
</page>
<page index="394" id="198A">༄༅། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དབུས་ན་འཇིག་རྟེན་གྱི་ཁམས་རྡོ་<line/>
རྗེའི་རྒྱལ་མཚན་ཞེས་བྱ་བ་གཞི་མཉམ་པ་ཡོད་དེ། དེ་ན་འཇིག་རྟེན་གྱི་ཁམས་ཁ་དོག་ཨུཏྤལ་དང་དཔལ་གྱི་བེའུ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་བརྩོན་འགྲུས་ཆེན་པོ་<line/>
བློ་གྲོས་བཟང་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་མཚམས་རྡོ་རྗེ་ལྟར་སྲ་བ་སྣ་ཚོགས་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སཱ་ལའི་རྒྱལ་པོ་རྒྱལ་མཚན་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་བདུན་གྱི་རྡུལ་ཤིན་ཏུ་ཕྲ་བ་<line/>
སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་ཐོག་མ་ལ་འཇིག་རྟེན་གྱི་ཁམས་རྒྱ་མཚོ་དག་པ་སྣ་ཚོགས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཟིལ་གྱིས་མི་ནོན་པར་<line/>
མངོན་པར་འཕགས་པའི་གཟི་བརྗིད་ཅེས་བྱ་བ་བཞུགས་སོ། །སྤོས་ཆུའི་རྒྱ་མཚོ་རིན་པོ་ཆེའི་འབྱུང་གནས་ཀྱི་མཛོད་ཤིན་ཏུ་བསགས་པ་ཞེས་བྱ་བ་དེ་དང་འདབས་ཆགས་སུ་སྤོས་ཆུའི་<line/>
རྒྱ་མཚོ་རིན་པོ་ཆེའི་འོད་སྣང་བས་རྣམ་པར་མཛེས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་གྲགས་པ་དྲི་མ་མེད་པའི་རྒྱན་ཅེས་བྱ་བ་རབ་ཏུ་གནས་སོ། །དེ་དང་འདབས་<line/>
</page>
<page index="395" id="198B">ཆགས་སུ་སྤོས་ཆུའི་རྒྱ་མཚོ་རིན་པོ་ཆེ་ཚད་མེད་པའི་མེད་པའི་མེ་ཏོག་ཤིན་ཏུ་རྒྱས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་མཚན་ཉིད་ནམ་མཁའ་ལྟ་བུ་རྣམ་པར་དཔྱོད་པ་ཞེས་བྱ་བ་རབ་ཏུ་<line/>
གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རྣམ་པར་སྣང་མཛད་ཀྱི་དཔལ་རྣམ་པར་ཡངས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཐོགས་པ་མེད་པར་ཀུན་ཏུ་སྣང་<line/>
བའི་རྒྱན་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཤིང་ཙནྡན་གྱི་ཟེ་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་རྒྱ་མཚོ་མཐའ་ཡས་པར་འཁྱིལ་བའི་ཕྱོགས་<line/>
སུ་རབ་ཏུ་འཇུག་པ་ཞེས་བྱ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་གསེར་རིན་པོ་ཆེའི་རྒྱལ་པོའི་གྲམ་བུ་རབ་ཏུ་འབྱུང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྒྱལ་<line/>
མཚན་གྱི་རྩེ་མོ་ལ་ཞིང་གི་འཁོར་རྒྱུ་བ་ཞེས་བྱ་བ་རབ་ཏུ་གནས་ཏེ། དེ་དང་འདབས་ཆགས་སུ་སྤོས་ཆུའི་རྒྱ་མཚོ་འཁོར་ཀུན་ན་རྡོ་རྗེ་མེ་ཏོག་གི་འབྱུང་གནས་ཡོད་པ་ཞེས་བྱ་བ་ཡོད་དེ། དེ་ལ་འཇིག་<line/>
རྟེན་གྱི་ཁམས་ཀྱི་རྒྱུད་རྣམ་པར་ཕྱེ་བ་བསམ་གྱིས་མི་ཁྱབ་པར་སྟོན་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ནོར་བུའི་ཡིད་བཞིན་གྱི་རྒྱལ་པོའི་འཁོར་ལོ་སྣ་<line/>
ཚོགས་ཀྱི་གཞི་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྣམ་པར་རིག་པ་ཆགས་པ་མེད་པས་སངས་རྒྱས་ལྟ་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་<line/>
</page>
<page index="396" id="199A">༄༅། །རྒྱ་མཚོ་གཞི་རིན་པོ་ཆེའི་ཕྲེང་བས་བསགས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་བློ་གྲོས་དགེ་བ་མཐའ་ཡས་པའི་གཟི་བརྗིད་ཅེས་བྱ་བ་རབ་ཏུ་གནས་<line/>
སོ༑ ༑དེ་དང་འདབས་ཆགས་སུ་སྤོས་ཆུའི་རྒྱ་མཚོ་མུ་ཏིག་སྣ་ཚོགས་ཀྱི་དཀྱིལ་འཁོར་གྱིས་བརྒྱན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་ཡུལ་དང༌། སྨོན་ལམ་<line/>
གྱི་རྒྱུ་མཐུན་པ་ལས་བྱུང་བ་ཞེས་བྱ་བ་རབ་ཏུ་གནས་སོ། །དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཁོར་<line/>
ཡུག་གི་མཚམས་ན་སྤོས་ཆུའི་རྒྱ་མཚོ་འཛམ་བུ་ཆུ་ཀླུང་གི་མཛོད་ཀྱི་དཀྱིལ་འཁོར་ཅེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་ཀུན་ཏུ་སྒྲ་སྒྲོག་པའི་རྒྱལ་མཚན་ཞེས་བྱ་བ་ཐམས་<line/>
ཅད་མཁྱེན་པ་ཉིད་གཞན་དང་གཞན་གྱི་སྒོར་རབ་ཏུ་འཇུག་པའི་དབྱངས་ཀྱི་ལྷུན་ཅན་མངོན་པར་བྱུང་ངོ༌། །དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་མེ་ཏོག་འོད་འཕྲོ་བ་ཞེས་བྱ་བ་འཇིག་<line/>
རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་དཔའ་བས་གསོལ་བ་ཞེས་བྱ་བ་བཞུགས་<line/>
སོ༑ ༑དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་བྱ་བ་གཞི་མཉམ་པ་ཡོད་པ་དེ་ན་འཇིག་<line/>
</page>
<page index="397" id="199B">རྟེན་གྱི་ཁམས་པདྨོ་རྣམ་པར་སྣང་བའི་རྒྱལ་མཚན་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་<line/>
གཤེགས་པ་ཡོན་ཏན་ཐམས་ཅད་ཀྱིས་རྣམ་པར་འཕགས་པའི་སེམས་ཀྱི་རྒྱལ་པོ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་<line/>
འདས་པ་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་སྟོབས་བཅུའི་རྒྱན་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་<line/>
ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ། ཀུན་ནས་ཉོན་མོངས་ཤིང་རྣམ་པར་དག་པ་ཡོད་དེ། དེ་ན་དེ་བཞིན་གཤེགས་པ་ལེགས་པར་བྱུང་བའི་ཡོན་ཏན་ཚད་མེད་པའི་<line/>
རྒྱལ་པོ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཀྱི་རྒྱུད་ཀྱི་དང་པོ་ལ་འཇིག་རྟེན་གྱི་ཁམས་སྤོས་དང་ནོར་བུ་བརྩེགས་པའི་རྒྱལ་མཚན་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་བློ་གྲོས་རྣམ་པར་ཡངས་པའི་སྤྱན་ཞེས་བྱ་བ་བཞུགས་སོ། །སྤོས་ཆུའི་རྒྱ་མཚོ་རིན་པོ་ཆེས་མཐུན་པར་རྣམ་པར་བརྒྱན་པ་དེ་དང་འདབས་ཆགས་སུ་སྤོས་ཆུའི་རྒྱ་མཚོ་འོད་ཟེར་<line/>
གྱི་མཛོད་ཀྱི་རི་བོ་འཛིན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ནམ་མཁའི་སྤྱིན་ཡངས་པ་འབྱུང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་<line/>
</page>
<page index="398" id="200A">༄༅། །ཆུའི་རྒྱ་མཚོ་རྒྱན་སྣ་ཚོགས་ཀྱི་བྱིན་གྱི་རླབས་ཀྱི་སྤྱོད་ཡུལ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་དྲི་མ་མེད་ཅིང་བསྒྲིབས་པ་མེད་པར་རྣམ་<line/>
པར་ཕྱེ་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་པདྨོ་འདབ་མ་སྟུག་པོ་རབ་ཏུ་འཕྱང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་<line/>
རྒྱུད་ལུས་ཀྱི་རྒྱན་དམ་པའི་མར་མེ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེ་ཐམས་ཅད་ཀྱི་རྒྱན་ཤིན་ཏུ་གནས་པ་ཞེས་བྱ་བ་ཡོད་དེ། དེ་ལ་<line/>
འཇིག་རྟེན་གྱི་ཁམས་ཀྱི་རྒྱུད་ཉི་མའི་འོད་ཟེར་གྱི་དྲ་བ་འབྱུང་གནས་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཡང་དག་པར་བསྒྲུབས་པ་ཤིན་ཏུ་མང་བ་ཞེས་བྱ་<line/>
བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རིན་པོ་ཆེའི་ཟེ་བ་བྱིན་གྱི་རླབས་ཀྱི་གནས་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཤིན་ཏུ་གཙང་བའི་སྤྱོད་པ་<line/>
ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ལུས་དམ་པ་རྒྱ་མཚོའི་རྒྱན་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ནོར་བུ་སྣ་ཚོགས་ཀྱི་ཕུང་པོ་འཛིན་<line/>
པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ནམ་མཁའ་རྣམ་པར་དག་པའི་སྙིང་པོ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་གཟི་བརྗིད་དག་ཅིང་<line/>
</page>
<page index="399" id="200B">ཡངས་པས་རྣམ་པར་སྣང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཨིནྡྲ་ནཱི་ལའི་དབྱིབས་ལྟར་འདུག་པ། སྐར་མདའ་ལྟར་སྣང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་<line/>
ཆགས་སུ་སྤོས་ཆུའི་རྒྱ་མཚོ་ཡིད་དུ་འོང་བར་གྲམ་བུའི་ནོར་བུ་མུ་ཏིག་རྣམ་པར་སྣང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་དབྱངས་ཀྱིས་ཀུན་ཏུ་སྒྲོག་པའི་ང་རོ་ལ་དགའ་<line/>
བ་ཞེས་བྱ་བ་རབ་ཏུ་གནས་ཏེ། དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཁོར་ཡུག་གི་མཚམས་<line/>
ན་སྤོས་ཆུའི་རྒྱ་མཚོ་ཨིནྡྲ་ནཱི་ལ་རབ་ཏུ་འགྱེད་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཕྱོགས་ཀུན་ཏུ་སྣང་ཞིང་ཐ་མི་དད་པ་ཞེས་བྱ་བ། བྱང་ཆུབ་སེམས་དཔའ་ཐམས་ཅད་ཀྱི་ཆོས་<line/>
ཡང་དག་པར་འབྱུང་བར་ང་རོ་སྒྲོག་པའི་ལྷུན་ཅན་རབ་ཏུ་གནས་ཏེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་དགེ་བ་དམ་པའི་སྙིང་པོ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་<line/>
གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་ཡོན་ཏན་མཆོག་གི་བློ་གྲོས་དམ་པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དབུས་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་ཡང་དག་པར་གནས་པའི་རྒྱན་ཅེས་བྱ་བ་<line/>
</page>
<page index="400" id="201A">༄༅། །ཡོད་དེ༑ དེ་ན་དེ་བཞིན་གཤེགས་པ་འོད་ལྷག་པར་འཕགས་པས་རབ་ཏུ་སྣང་བ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་<line/>
མཉམ་པ་ཡོད་པ་དེ་ན་འཇིག་རྟེན་གྱི་ཁམས་བཻཌཱུཪྻས་བསྒྲུབས་པ་ཀུན་ནས་འཁོར་ལོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་རི་རབ་མར་མེ་ཞེས་བྱ་བ་བཞུགས་སོ། །དེའི་སྟེང་ན་<line/>
འཇིག་རྟེན་གྱི་ཁམས་ཀྱི་རྒྱུད་ཀྱི་ཐོག་མ་ལ་འཇིག་རྟེན་གྱི་ཁམས་མེ་ཏོག་གི་རྒྱ་མཚོ་རྒྱལ་མཚན་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་<line/>
གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་སྤྲུལ་པ་མི་ཟད་པའི་སྤྲིན་གྱི་མངའ་བདག་ཅེས་བྱ་བ་བཞུགས་སོ། །སྤོས་ཆུའི་རྒྱ་མཚོ་སྒྲ་རྡོ་རྗེ་ལྟར་ཤིན་ཏུ་བརྟན་<line/>
པའི་དབྱངས་ཞེས་བྱ་བ་དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་ཤིང་ཐགས་ཀྱིས་བསྐོར་བ། ཤིན་ཏུ་འཕགས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་<line/>
རིན་པོ་ཆེའི་རྒྱལ་མཚན་ཤིན་ཏུ་འགྲེང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་མེ་ཏོག་གི་རྒྱལ་མཚན་གྱིས་རབ་ཏུ་བརྒྱན་པ་ཞེས་བྱ་བ་ཡོད་དེ། དེ་ལ་<line/>
འཇིག་རྟེན་གྱི་ཁམས་ཀྱི་རྒྱུད་སྣང་བ་ཐམས་ཅད་ཤིན་ཏུ་སྟོན་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་སྤྲིན་དམ་པ་དང་ལྡན་པ་ཞེས་བྱ་བ་<line/>
</page>
<page index="401" id="201B">ཡོད་དོ༑ དེ་ལ་འཇིག་རྟེན་གྱི་ཁམས་ཀྱི་རྒྱུད་གཞི་རིན་པོ་ཆེ་ཐམས་ཅད་ཀྱིས་བརྒྱན་པ། འོད་རྣམ་པར་སྣང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་<line/>
ཤིང་གི་ཟེ་བའི་ཁ་དོག་གི་རྒྱན་ཅེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་དགེ་བའི་ཚོགས་ཀྱི་གཟི་བརྗིད་ཕལ་པོ་ཆེ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་<line/>
རྒྱ་མཚོ་རིན་པོ་ཆེའི་གོས་དམ་པས་ཤིན་ཏུ་བརྒྱན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རྒྱ་མཚོའི་འོད་ཅེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་<line/>
རྒྱ་མཚོ་རིན་པོ་ཆེའི་ཤིང་གི་ཡལ་ག་བརྩེགས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རིན་པོ་ཆེའི་འོད་འཕྲོ་བའི་སྤྲིན་ལ་ཤིན་ཏུ་བརྟེན་པ་ཞེས་བྱ་བ་རབ་ཏུ་གནས་སོ། །<line/>
དེ་དང་འདབས་ཆགས་སུ་སྤོས་ཆུའི་རྒྱ་མཚོ་གཞི་ཡིད་དུ་འོང་བར་སྣང་བ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་ཆགས་པ་མེད་པའི་རྡོ་རྗེ་ཀུན་ཏུ་རྒྱུ་བ་ཞེས་བྱ་བ་རབ་ཏུ་གནས་སོ། །<line/>
དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཀུན་ནས་པདྨོས་བརྒྱན་པ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་རྒྱ་མཚོའི་ངོགས་མཐའ་ཡས་པའི་ཀློང་ཞེས་བྱ་བ་རབ་ཏུ་གནས་<line/>
སོ༑ ༑དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་ཡན་ལག་དམ་པས་རྣམ་པར་བརྒྱན་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཞིང་གི་གཞི་རྣམ་པར་དམིགས་<line/>
</page>
<page index="402" id="202A">༄༅། །པ་ཞེས་བྱ་བ་རབ་ཏུ་གནས་སོ། །དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཁོར་ཡུག་གི་མཚམས་<line/>
ན་སྤོས་ཆུའི་རྒྱ་མཚོ་མི་ཕྱེད་པར་བརྟན་པ་དང་ལྡན་པ་ཞེས་བྱ་བ་ཡོད་དེ། །དེ་ན་འཇིག་རྟེན་གྱི་ཁམས་ཀྱི་རྒྱུད་པདྨོའི་དཀྱིལ་འཁོར་ཤིན་ཏུ་རྣམ་པར་ཕྱེ་བའི་འཁོར་ལོ་ཞེས་བྱ་བ་སངས་<line/>
རྒྱས་ཐམས་ཅད་ཀྱི་སྟོབས་ལ་འཇུག་པ་ཤིན་ཏུ་སྒྲོག་པའི་ལྷུན་ཅན་རབ་ཏུ་གནས་ཏེ། དེ་ཐམས་ཅད་ཀྱི་འོག་ན་འཇིག་རྟེན་གྱི་ཁམས་སྤོས་ཤིན་ཏུ་ཞིམ་པའི་རྒྱ་མཚོ་ཞེས་བྱ་བ་ཡོད་དེ།<line/>
དེ་ན་དེ་བཞིན་གཤེགས་པ་འོད་དང་སྤྲུལ་པ་ཚད་མེད་པའི་རྒྱལ་པོ་ཞེས་བྱ་བ་བཞུགས་སོ། །འཇིག་རྟེན་གྱི་ཁམས་ཀྱི་རྒྱུད་དེའི་དབུས་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་<line/>
བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་རྒྱན་དང་ཚུལ་གྱི་སྒོ་བསམ་གྱིས་མི་ཁྱབ་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་ཚད་མེད་པའི་ཚངས་<line/>
པ་ཞེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་སྣང་བའི་ཕྱོགས་མེ་ཏོག་གི་སྙིང་པོ་ཞེས་བྱ་བ་ཡོད་དེ།<line/>
དེ་ན་དེ་བཞིན་གཤེགས་པ་སེངྒེའི་སྤྱན་འོད་འཕྲོ་བའི་སྤྲིན་ཅེས་བྱ་བ་བཞུགས་སོ། །དེའི་སྟེང་ན་འཇིག་རྟེན་གྱི་ཁམས་ཀྱི་རྒྱུད་ཀྱི་ཐོག་མ་ལ་འཇིག་རྟེན་གྱི་ཁམས་རྒྱ་མཚོའི་དབྱངས་ཞེས་བྱ་<line/>
</page>
<page index="403" id="202B">བ་ཡོད་དེ། དེ་ན་དེ་བཞིན་གཤེགས་པ་ཆུའི་ལྷ་འོད་འཕྲོ་བའི་སྒོ་ཞེས་བྱ་བ་བཞུགས་སོ། །སྤོས་ཆུའི་རྒྱ་མཚོ་ལྷའི་གྲོང་ཁྱེར་དང༌། ནོར་བུའི་ཤིང་ཐགས་ཀྱིས་བརྒྱན་པ་ཞེས་བྱ་བ་དེ་དང་འདབས་<line/>
ཆགས་སུ་སྤོས་ཆུའི་རྒྱ་མཚོ་སྣང་བའི་འཁོར་ལོས་རྣམ་པར་གསལ་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་བརྗོད་དུ་མེད་པའི་ཕྱོགས་ཀྱིས་གནས་ཀྱིས་བརྒྱན་པ་ཞེས་བྱ་བ་རབ་<line/>
ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་ཚོན་གྱི་སྲང་རྣམ་པ་སྣ་ཚོགས་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་བརྒྱུད་པ་དུ་མས་འཇུག་པ་ཞེས་<line/>
བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རྒྱན་ཐམས་ཅད་ཀྱིས་ཀུན་ཏུ་གང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་རིན་པོ་ཆེ་རྣམ་པར་སྣང་བ་<line/>
ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རིན་པོ་ཆེའི་དྲ་བ་རྣམ་པར་ཕྱེ་བ་ཀུན་ཏུ་འབྱུང་བ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་ཚུལ་<line/>
གྱི་མཚམས་སྦྱོར་བ་འབྱུང་བ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་རྒྱལ་མཚན་དམ་པའི་རྒྱན་ཅེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་<line/>
འཇིག་རྟེན་གྱི་ཁམས་རྣམ་པར་དམིགས་པ་རྒྱ་མཚོའི་སྒྲ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་ཉི་མའི་གནས་ཡོངས་སུ་སྦྱོང་བའི་འོད་ཅེས་བྱ་བ་ཡོད་<line/>
</page>
<page index="404" id="203A">༄༅། །དེ༑ དེ་ལ་འཇིག་རྟེན་གྱི་ཁམས་ཀྱི་རྒྱུད་མིག་འཕྲུལ་གྱིས་རྒྱས་པར་འཇུག་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་སྤོས་ཆུའི་རྒྱ་མཚོ་སིལ་སྙན་ཐམས་ཅད་<line/>
ཀྱི་སྒྲ་དབྱངས་ཡིད་དུ་འོང་བ་བརྗོད་པ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་ཀྱི་རྒྱུད་ཀློང་ཐམས་ཅད་ཀྱི་གཏིང་དུ་རབ་ཏུ་འཇུག་པ་ཞེས་བྱ་བ་རབ་ཏུ་གནས་སོ། །དེ་དང་འདབས་ཆགས་སུ་<line/>
སྤོས་ཆུའི་རྒྱ་མཚོ་རྒྱན་དམ་པས་བསྒྲུབས་པ་རྣམ་པ་སྣ་ཚོགས་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་འོད་དྲི་མ་མེད་པའི་སྤྲིན་སྟུག་པོ་འབར་བ་ཞེས་བྱ་བ་རབ་ཏུ་གནས་སོ། །<line/>
དེ་དང་འདབས་ཆགས་སུ་སྤོས་ཆུའི་རྒྱ་མཚོ་མར་མེ་འོད་འཕྲོ་བས་ཀུན་ཏུ་རྒྱས་པ་ཞེས་བྱ་བ་ཡོད་དེ། དེ་ལ་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་སྨོན་ལམ་གྱི་དབྱིབས་ཐ་དད་པར་བྱིན་<line/>
གྱིས་བརླབས་པ་ཞེས་བྱ་བ་རབ་ཏུ་གནས་སོ། །དེ་དག་ལ་སོགས་པ་སྤོས་ཆུའི་རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཤིན་ཏུ་ཕྲ་བ་སྙེད་ཀྱི་ཕྱི་རོལ་ཁོར་ཡུག་<line/>
གི་མཚམས་ན་སྤོས་ཆུའི་རྒྱ་མཚོ་ཕྲེང་བ་དང་གོས་ཀྱིས་ཤིན་ཏུ་བསྒྲུབས་པ་ཞེས་བྱ་བ་ཡོད་དེ། དེ་ལས་འཇིག་རྟེན་གྱི་ཁམས་ཀྱི་རྒྱུད་ཀུན་ནས་སྣང་བའི་གོས་བཟང་པོ་ཤིན་ཏུ་སྤྲུལ་པ་ཞེས་<line/>
བྱ་བ༑ སངས་རྒྱས་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་ཀྱི་མཚན་ཉིད་ཤིན་ཏུ་སྒྲོག་པའི་ལྷུན་ཅན་མངོན་པར་བྱུང་ངོ༌། །དེ་ཐམས་ཅད་ཀྱི་འོག་ན་སྤོས་ཆུའི་རྒྱ་མཚོ་<line/>
</page>
<page index="405" id="203B">དབང་པོའི་མེ་ཏོག་ཟེ་བ་འཁྱིལ་བའི་སྙིང་པོ་ཞེས་བྱ་བ་ཡོད་དེ། དེ་ན་འཇིག་རྟེན་གྱི་ཁམས་རབ་ཏུ་གྲོལ་བས་དགའ་བ་བྱེད་པ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་<line/>
ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་རྣམ་པར་སངས་རྒྱས་པའི་ཡེ་ཤེས་ཀྱིས་ཕམ་པ་མེད་པ་ཞེས་བྱ་བ་བཞུགས་སོ། །དེའི་<line/>
སྟེང་ན་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་ཀྱི་རྒྱུད་ཀྱི་དབུས་ན་འཇིག་རྟེན་གྱི་ཁམས་རྡོ་རྗེའི་རྒྱལ་མཚན་ཞེས་བྱ་བ་<line/>
གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་རིན་པོ་ཆེའི་འབྲུའི་དྲ་བས་བརྒྱན་པ་ཞེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་<line/>
བསྐོར་བ། གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་སྣང་བ་ཚད་མེད་པས་དགྱེས་པ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་<line/>
ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་མི་མཇེད་ཅེས་བྱ་བ་གཞི་མཉམ་པ་ཡོད་པ་དེ་ན་འཇིག་རྟེན་གྱི་ཁམས་རིན་པོ་ཆེའི་གདན་པདྨོ་དང༌། སེངྒེ་ཞེས་བྱ་བ་འཇིག་རྟེན་གྱི་<line/>
ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཀུན་ནས་ཉོན་མོངས་ཤིང་རྣམ་པར་དག་པ་ཡོད་དེ། དེ་ན་དེ་བཞིན་གཤེགས་པ་ཤུགས་དྲི་མ་མེད་<line/>
</page>
<page index="406" id="204A">༄༅། །ཅིང་མཉན་ན་དོན་ཡོད་པ་ཞེས་བྱ་བ་བཞུགས་སོ། །དེའི་སྟེང་འཇིག་རྟེན་གྱི་ཁམས་སངས་རྒྱས་ཀྱི་ཞིང་བདུན་གྱི་རྡུལ་ཤིན་ཏུ་ཕྲ་བ་སྙེད་འདས་པའི་འཇིག་རྟེན་གྱི་ཁམས་<line/>
ཀྱི་རྒྱུད་ཀྱི་སྟེང་ན་འཇིག་རྟེན་གྱི་ཁམས་ཀྱི་རྒྱུད་ཀླུའི་རིན་པོ་ཆེའི་ཁ་དོག་གི་འོད་ཅེས་བྱ་བ་འཇིག་རྟེན་གྱི་ཁམས་སངས་རྒྱས་ཀྱི་ཞིང་ཉི་ཤུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་<line/>
བ༑ གཅིག་ཏུ་དག་པ་ཡོད་དེ། དེ་ན་དེ་བཞིན་གཤེགས་པ་ཆོས་ཀྱི་དབྱིངས་ཡོངས་སུ་གསལ་བར་རྣམ་པར་སྣང་བ་ཞེས་བྱ་བ་བཞུགས་ཏེ། ཀྱེ་དེ་ལྟར་རྒྱལ་བའི་སྲས་དག །སྤོས་ཆུའི་<line/>
རྒྱ་མཚོ་སངས་རྒྱས་ཀྱི་ཞིང་བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ལ་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་ཞིང་བརྗོད་དུ་མེད་པ་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་<line/>
གནས་ཏེ། འཇིག་རྟེན་གྱི་ཁམས་ཀྱི་རྒྱུད་དེ་དག་ཐམས་ཅད་ཀྱང་སྤོས་ཆུའི་རྒྱ་མཚོ་དེ་དག་ལ་ནོར་བུའི་རྒྱལ་པོ་བྱང་ཆུབ་སེམས་དཔའི་ལུས་རྣམ་པར་དམིགས་པའི་མིག་ཡོར་གྱི་རྒྱལ་<line/>
མཚན་གྱིས་རབ་ཏུ་བརྒྱན་པ་དང་ལྡན་པའི་པདྨོ་ལ་རབ་ཏུ་གནས་པ་ཤ་སྟག་གོ །འཇིག་རྟེན་གྱི་ཁམས་ཀྱི་རྒྱུད་རྒྱན་གཞན་དང་གཞན་ཅན་མང་པོ་དང་མཚམས་འདབས་ཆགས་སུ་<line/>
གནས་པ་ཤ་སྟག་གོ །འོད་རིན་པོ་ཆེ་གཞན་དང་གཞན་གྱི་ཁ་དོག་ཏུ་འགྱེད་པ་ཤ་སྟག་གོ། འོད་ཀྱི་དཀྱིལ་འཁོར་གྱི་སྤྲིན་གཞན་དང་གཞན་གྱིས་ཀུན་ནས་ཡོག་པ་ཤ་སྟག་གོ །རྒྱན་རྣམ་<line/>
</page>
<page index="407" id="204B">པར་བྲེས་པའི་འོད་གཞན་དང་གཞན་ཅན་ཤ་སྟག་གོ །བསྐལ་པའི་གྲངས་གཞན་དང་གཞན་དུ་བསྟན་པ་ཤ་སྟག་གོ །སངས་རྒྱས་གཞན་དང་གཞན་སྐྱེ་ཞིང་གཤེགས་པ་ཤ་སྟག་གོ །ཆོས་<line/>
རྒྱ་མཚོའི་སྒྲ་གཞན་དང་གཞན་རབ་ཏུ་བསྒྲགས་པ་ཤ་སྟག་གོ །སེམས་ཅན་གྱི་ལུས་གཞན་དང་གཞན་གྱིས་ཀུན་ཏུ་ཡོག་པ་ཤ་སྟག་གོ །ཕྱོགས་གཞན་དང་གཞན་ལ་འཇུག་པ་མ་འདྲེས་<line/>
པ་ཤ་སྟག་གོ །སངས་རྒྱས་ཀྱི་རྣམ་པར་འཕྲུལ་པ་དང༌། དེ་བཞིན་གཤེགས་པའི་བྱིན་གྱི་རླབས་གཞན་དང་གཞན་ཅན་ཤ་སྟག་གོ །འཇིག་རྟེན་གྱི་ཁམས་ཀྱི་རྒྱུད་དེ་དག་རེ་རེའི་<line/>
འཇིག་རྟེན་གྱི་ཁམས་ཀྱི་མཚམས་ནས་རབ་ཏུ་བྱུང་བའི་འཇིག་རྟེན་གྱི་ཁམས་ཀྱི་དྲ་བ་རྒྱན་སྣ་ཚོགས་ལ་རབ་ཏུ་གནས་པ་ཐམས་ཅད་ཀྱིས་འཇིག་རྟེན་གྱི་ཁམས་རྣམ་པ་སྣ་ཚོགས་ཀྱི་<line/>
ཚུལ་དུ་འཇིག་རྟེན་གྱི་ཁམས་རྒྱ་མཚོ་གཞི་དང༌། སྙིང་པོ་མེ་ཏོག་གི་རྒྱན་གྱིས་བརྒྱན་པ་ཞེས་བྱ་བ་འདི་ཐམས་ཅད་ཡོངས་སུ་གང་ངོ༌། །ཇི་ལྟར་འཇིག་རྟེན་གྱི་ཁམས་གཅིག་གི་རྒྱུད་ནས་བྱུང་<line/>
བ་དེ་བཞིན་དུ་འཇིག་རྟེན་གྱི་ཁམས་ཀྱི་རྒྱུད་རྣམས་དང༌། འཇིག་རྟེན་གྱི་ཁམས་ཀྱི་ས་མཚམས་དང༌། སྒོ་རྣམ་པ་སྣ་ཚོགས་ཀྱི་རྒྱན་ལ་གནས་པའི་འཇིག་རྟེན་གྱི་ཁམས་ཀྱི་དྲ་བ་སྣ་ཚོགས་<line/>
ཐམས་ཅད་ལས་བྱུང་བ་ཀུན་གྱིས་ཀྱང་འཇིག་རྟེན་གྱི་ཁམས་རྒྱ་མཚོ་གཞི་དང༌། སྙིང་པོ་མེ་ཏོག་གི་རྒྱན་གྱིས་བརྒྱན་པ་འདི་ཐམས་ཅད་ཡོངས་སུ་གང་ངོ༌། །དེ་ནས་བྱང་ཆུབ་སེམས་དཔའ་ཀུན་ཏུ་<line/>
</page>
<page index="408" id="205A">༄༅། །བཟང་པོས་ཡང་འཇིག་རྟེན་གྱི་ཁམས་ཀྱི་རྒྱུད་མཐའ་དང༌། དབུས་མེད་པ་དང༌། འཇིག་རྟེན་གྱི་ཁམས་འབྱམས་ཀླས་པའི་ཚུལ་ཤིན་ཏུ་བསྟན་པ་འདི་ཉིད་<line/>
གསལ་བར་བརྗོད་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འཇིག་རྟེན་ཁམས་ནི་རྒྱ་མཚོ་རྣམས།།<line/>
ཡངས་དང་མི་ཡངས་སྣ་ཚོགས་པ། །ནམ་མཁའ་དག་གི་དབྱིངས་ལ་གནས། །ཆོས་ཀྱི་དབྱིངས་ནི་ཐ་མི་དད། །འཇིག་རྟེན་ཁམས་འདི་རྒྱ་མཚོ་ན། །ཞིང་གི་རྒྱུད་ནི་བསམ་མི་ཁྱབ། །ཐ་<line/>
དད་མིན་པར་རྣམ་པར་གནས། །རྣམ་འཕྲུལ་གཞན་དང་གཞན་དག་གོ །རྣམ་ཕྱེ་སྣ་ཚོགས་ཤིན་ཏུ་གནས། །ཁ་དོག་ཐ་དད་རབ་ཏུ་འདུག །ཞིང་གི་རྒྱུད་དག་རྣམ་ཕྱེ་བ། །འཇིག་རྟེན་ཁམས་<line/>
ཀྱི་གང་ཆེན་མཚོ། །ལྷུན་དང་དབྱངས་རྣམས་ཐ་དད་དེ། །སངས་རྒྱས་ཀུན་གྱི་རྣམ་འཕྲུལ་བ། །ཞིང་གི་རྒྱུད་རྣམས་རབ་ཏུ་སྣང༌། །ལས་ཀྱིས་དེ་དག་ཤིན་ཏུ་བྲིས། །རི་རབ་རྒྱ་མཚོའི་དྲ་བ་དང༌། །འཁོར་<line/>
ལོ་ཀློང་གི་དཀྱིལ་འཁོར་དང༌། །པདྨོའི་དབྱིབས་འདྲ་འབྱམས་ཀླས་པ། །དེ་དག་དེ་ཡིས་ཀུན་ནས་བསྐོར། །རྡོ་རྗེའི་རྒྱལ་མཚན་བརྩེགས་པ་དང༌། །རྡོ་རྗེ་ཀུན་ནས་འཁོར་གནས་པ། །འབྱམས་ཀླས་<line/>
བསམ་གྱིས་མི་ཁྱབ་པས། །དེ་དག་རྒྱུད་ནི་ཀུན་ནས་བསྐོར། །འོད་ཀྱི་དྲ་བ་བསམ་མི་ཁྱབ། །མུ་ཏིག་མདོག་ཀྱང་རྒྱ་མཚོ་སྟེ། །ཞིང་གི་རྒྱུ་རྣམས་ཀུན་ཀྱང་འབར། །པདྨོ་ལ་ཡང་ཀུན་གནས་སོ། །རེ་<line/>
</page>
<page index="409" id="205B">རེ་དག་གི་རྒྱུད་ལས་ཀྱང༌། །འོད་ཟེར་དྲ་བ་བསམ་མི་ཁྱབ། །འོད་ཟེར་དག་གི་ཞིང་གྱུར་ཅིང༌། །རྒྱ་མཚོ་ཕྱོགས་རྣམས་ཀུན་ཏུ་འགེངས། །ཞིང་གི་རྒྱུད་རྣམས་ཐམས་ཅད་ཀྱིས། །དམིགས་པ་ཀུན་གྱི་སྒོ་<line/>
ནས་ཀྱང༌། །ཐམས་ཅད་ཚུལ་ལ་འཇུག་པ་ཡིས། །མི་ཟད་ཚུལ་རྣམས་རབ་ཏུ་སྣང༌། །ཞིང་གི་རྣམས་ནི་བསམ་མི་ཁྱབ། །རྒྱུད་རྣམས་མི་ཟད་ཤིན་ཏུ་འབྱུང༌། །རྒྱན་རྣམས་བསྟན་པ་ཐ་དད་དེ། །དྲང་<line/>
སྲོང་ཆེན་པོའི་བྱིན་རླབས་སོ། །ཞིང་གི་རྒྱུད་རྣམས་དེ་དག་ན། །འཇིག་རྟེན་བསམ་གྱིས་མི་ཁྱབ་ཁམས། །ཀུན་ནས་འདུ་ཞིང་རྣམ་པར་འཇིག །འབྱུང་ཞིང་འཇིག་པར་དེ་བཞིན་འགྱུར། །ཇི་ལྟར་ཤིང་ལ་ལོ་<line/>
མ་རྣམས། །འབྱུང་ཞིང་ལྟུང་བར་འགྱུར་བ་ལྟར། །དེ་བཞིན་ཞིང་གི་རྒྱུད་རྣམས་ན། །འཇིག་རྟེན་ཁམས་རྣམས་འབྱུང་བ་ཡིན། །ཇི་ལྟར་ཤིང་གི་སྐྱེ་གནས་ནས། །ཤིང་ཏོག་སྣ་ཚོགས་འབྱུང་བ་ལྟར། །<line/>
དེ་བཞིན་ཞིང་གི་རྒྱུད་རྣམས་ན། །སེམས་ཅན་སྣ་ཚོགས་འབྱུང་བ་ཡིན། །ཇི་ལྟར་ས་བོན་ཁྱད་པར་གྱིས། །འབྲས་བུ་སྣ་ཚོགས་སྣང་བ་ལྟར། །དེ་བཞིན་ལས་ཀྱི་ཁྱད་པར་གྱིས། །སེམས་ཅན་རྣམས་དང་<line/>
ཞིང་བྱུང་ངོ༌། །ཡིད་བཞིན་རིན་ཆེན་རྒྱལ་པོ་རྣམས། །ཁ་དོག་ཀུན་ཏུ་སྣང་བ་ལྟར། །སེམས་ཅན་བསམ་པ་རྣམ་དག་པས། །དེ་བཞིན་ཞིང་རྣམས་རབ་ཏུ་སྣང༌། །ཀླུ་ཡི་རྒྱལ་པོའི་སྤྲིན་གྱི་རྣམས། །ནམ་<line/>
མཁའི་དབྱིངས་ལ་སྟོན་པ་ལྟར། །དེ་བཞིན་སངས་རྒྱས་སྨོན་ལམ་གྱིས། །ཞིང་གི་རྣམས་ནི་འབྱུང་བ་ཡིན། །སྒྱུ་མའི་མཁན་པོ་སྔགས་དག་གིས། །སྒོ་རྣམས་སྣ་ཚོགས་སྟོན་པ་ལྟར། །དེ་བཞིན་<line/>
</page>
<page index="410" id="206A">༄༅། །སེམས་ཅན་ལས་རྣམས་ཀྱིས། །བསམ་གྱིས་མི་ཁྱབ་ཞིང་འབྱུང་ངོ༌། །ཇི་ལྟར་རི་མོའི་གཟུགས་ཀྱི་རྣམས། །རི་མོའི་ལས་ཀྱིས་བྲིས་པ་ལྟར། །དེ་བཞིན་ཞིང་རྣམས་<line/>
འདི་དག་ཀུན། །སེམས་ཀྱིས་རི་མོར་བྲིས་པ་ཡིན། །སེམས་ཅན་ལུས་ཀྱིས་རྣམ་པར་དག །ཇི་ལྟར་སེམས་ཀྱིས་བརྟགས་པ་ལྟར། །དེ་བཞིན་དུ་ནི་ཞིང་གི་མཚམས། །ཐམས་ཅད་ལས་ཀྱིས་རྣམ་<line/>
པར་བྲིས། །ཇི་ལྟར་གཞན་དང་གཞན་གཟུགས་སུ། །སེམས་ཅན་རྣམས་ཀྱི་བསམ་པ་བཞིན། །མགོན་པོ་རྣམས་ནི་སྣང་བ་ལྟར། །དེ་བཞིན་ཞིང་རྣམས་སྣང་བའོ། །པདྨོའི་དྲ་བའི་ཕྱི་རོལ་གྱིས། །<line/>
སེམས་ཅན་ཞིང་གི་མཚམས་དག་ན། །དབྱིབས་དང་ཁ་དོག་གཞན་དང་གཞན། །དྲི་མ་མེད་པ་སྣ་ཚོགས་སྣང༌། །པདྨོའི་དྲ་བ་དེ་དག་ལ། །ཞིང་གི་དྲ་བ་རབ་ཏུ་གནས། །རྒྱན་དང་བསྟན་པ་སྣ་<line/>
ཚོགས་ཏེ། །སེམས་ཅན་སྣ་ཚོགས་མང་པོའི་གནས། །ཞིང་གི་དབྱིངས་རྣམས་ལ་ལ་ནི། །ཀུན་ནས་ཉོན་མོངས་རྣམ་པར་གནས། །སེམས་ཅན་རྣམས་ཀྱི་ཉོན་མོངས་ལས། །ཆོས་ཉིད་<line/>
དེ་དག་ནང་ན་སྣང༌། །ཀུན་ནས་ཉོན་མོངས་རྣམ་དག་ཏུ། །ཞིང་གི་རྒྱུད་ནི་བསམ་མི་ཁྱབ། །སེམས་ཅན་བསམ་པས་རབ་ཏུ་བྱུང༌། །བྱང་ཆུབ་སེམས་དཔའ་རྣམས་ཀྱང་འཁོད། །ལ་ལ་རྣམ་<line/>
དག་ཉོན་མོངས་ཅན། །ཞིང་གི་དབྱིངས་ནི་རྣམ་པར་མང༌། །བྱང་ཆུབ་སེམས་དཔས་རྣམ་པར་སྤྲུལ། །རྒྱ་མཚོའི་ལས་ལས་བྱུང་བ་ཡིན། །ཞིང་རྣམས་ལ་ལའི་འོད་བཏང་བ། །རིན་ཆེན་རང་<line/>
</page>
<page index="411" id="206B">བཞིན་དྲི་མ་མེད། །རྣམ་པ་སྣ་ཚོགས་དྲི་མེད་དག །སངས་རྒྱས་རྣམས་ཀྱིས་ཡོངས་སུ་སྦྱངས། །ཞིང་གི་རྒྱུད་རྣམས་ལ་ལ་ན། །བསྐལ་པའི་མེ་ནི་བསམ་མི་ཁྱབ། །ཀུན་ནས་ཉོན་མོངས་རྣམས་<line/>
ལ་སྟོན༑ ༑ཞིང་གི་དཀྱིལ་འཁོར་ཤིན་ཏུ་སྲ། །ཀླུང་གི་ཕུང་པོ་སྨོན་ལམ་དང༌། །ཆུ་ཡི་ཕུང་ལ་རབ་ཏུ་གནས། །ཞིང་གི་རྣམ་པ་ཤིན་ཏུ་མང༌། །སེམས་ཅན་ལས་ཀྱིས་བསགས་པ་ཡིན། །ཞིང་ན་<line/>
གཞན་དང་གཞན་དག་གི །ཞིང་གི་ཆོས་ཉིད་སྣང་ལ་ལྟོས། །དེ་དག་འབྱུང་བ་གང་ཡང་མེད། །དེ་དག་ལ་ནི་འཇིག་པའང་མེད། །སྐད་ཅིག་སྐད་ཅིག་སེམས་ཀུན་ལ། །སངས་རྒྱས་རྣམས་ཀྱི་བྱིན་<line/>
རླབས་ཀྱིས། །ཞིང་རྣམས་རབ་ཏུ་འབྱུང་བ་རྣམས། །ཤིན་ཏུ་དྲི་མེད་དག་ལ་ལྟོས། །ཞིང་རྣམས་ལ་ལ་ས་ཡི་དངོས། །སྲ་བར་དེ་དག་བྱུང་གྱུར་ཅིང༌། །སྣང་བ་མེད་ཅིང་འོད་ཀྱང་མེད། །སྡིག་པའི་ལས་<line/>
ཀྱི་གནས་ཡིན་ནོ། །ཞིང་རྣམས་ལ་ལ་རྡོ་རྗེའི་དངོས། །ཀུན་ནས་ཉོན་མོངས་འཇིགས་པ་ཆེ། །བདེ་བ་ཆུང་ཞིང་སྡུག་བསྔལ་མང༌། །བསོད་ནམས་ཆུང་བའི་གནས་ཀྱང་ཡིན། །ཞིང་རྣམས་ལ་ལ་ལྕགས་<line/>
ཀྱི་དངོས། །ལ་ལ་ཟངས་ཀྱི་དངོས་སུ་གནས། །སྡིག་པའི་ལས་ཀྱིས་ཀུན་ན་གང༌། །རི་དང་བྲག་གིས་མཉམ་པ་མེད། །འཇིག་རྟེན་དེ་ན་དམྱལ་བ་ཡི། །སེམས་ཅན་སྡུག་བསྔལ་སྐྱབས་མེད་པ། །མུན་པ་<line/>
རྗེས་སུ་རྙེད་གྱུར་ཅིང༌། །མེ་ལྕེ་རྒྱ་མཚོའི་ནང་ན་འབར། །འོན་ཀྱང་བྱོལ་སོང་སྐྱེ་གནས་སུ། །ལུས་ནི་མངོན་པར་འབྱུང་འགྱུར་ཏེ། །བདག་གི་ལས་ཀྱི་ཉེས་པ་ཡིས། །སྡུག་བསྔལ་ཚོར་བ་རབ་ཏུ་མྱོང༌། །<line/>
</page>
<page index="412" id="207A">༄༅། །གཤིན་རྗེའི་འཇིག་རྟེན་རྣམས་ནའང་སྣང༌། །སྐོམ་དང་བཀྲེས་པས་རབ་ཏུ་མནར། །མེ་ཡི་རི་ཡིས་གདུངས་པ་ཡིས། །སྡུག་བསྔལ་ཚོར་བའང་མྱོང་བར་འགྱུར། །ལ་<line/>
ལ་རིན་ཆེན་བདུན་ལས་བྱུང༌། །ལ་ལ་སྣ་ཚོགས་གཟུགས་སུ་གནས། །དགེ་བའི་ལས་ཀྱིས་བྱུང་བ་སྟེ། །སྣ་ཚོགས་ཁྱིམ་གྱིས་རབ་ཏུ་བརྒྱན། །མི་དང་ལྷ་རྣམས་ལ་ལ་ནི། །མཐོ་རིས་དག་གི་<line/>
འཇིག་རྟེན་ན། །དགེ་བའི་བསོད་ནམས་འབྲས་བུར་ལྡན། །དགའ་བདེ་མྱོང་བ་དེ་དག་ལྟོས། །སྤུ་ཡི་རྩེ་མོ་གཅིག་ལ་ཡང༌། །ཞིང་རྣམས་བྱེ་བ་བསམ་མི་ཁྱབ། །སྣ་ཚོགས་དབྱིབས་ཀྱང་ཐ་<line/>
དད་དེ༑ ༑དེ་དག་འདྲེས་པ་གང་ཡང་མེད། །རང་རང་སོ་སོའི་ལས་ཀྱིས་ན། །སེམས་ཅན་ཁམས་རྣམས་བསམ་མི་ཁྱབ། །འདུ་ཤེས་སྣ་ཚོགས་འཛིན་པ་རྣམས། །བདེ་དང་སྡུག་བསྔལ་<line/>
ཉམས་སུ་མྱོང༌། །ཞིང་རྣམས་ལ་ལ་མཐའ་ཡས་འོད། །སེམས་ཅན་མང་དོན་ཀུན་ནས་གནས། །ཡོངས་བྱུང་རྡོ་རྗེ་ཨུཏྤལ། །སྣ་ཚོགས་རྣམ་དག་དྲི་མ་མེད། །ཞིང་རྣམས་ལ་ལ་འོད་<line/>
ཟེར་དངོས། །འོད་ཀྱི་འཁོར་ལ་ཀུན་ནས་གནས། །ཙནྡན་གསེར་ལས་ཡོངས་སུ་བྱུང༌། །འོད་འཕྲོ་སྤྲིན་གྱི་མདོག་དང་མཉམ། །ཞིང་རྣམས་ལ་ལ་ཉི་ཟླའི་དངོས། །སྤོས་ཀྱི་གོས་ཀྱིས་<line/>
ཀུན་ནས་གཡོགས། །ལ་ལ་པདྨོ་གཅིག་ལ་སྟེ། །བྱང་ཆུབ་སེམས་དཔའ་ཡོངས་སུ་རྒྱས། །ལ་ལ་མཚན་གྱི་མདོག་དང་འོད། །ཞིང་རྣམས་རིན་ཆེན་དྲི་མ་མེད། །མིག་འཕྲུལ་འོད་<line/>
</page>
<page index="413" id="207B">ཀྱང་རབ་ཏུ་འགྱེད། །འོད་ཟེར་དྲ་བས་སྣང་བར་བྱས། །ཞིང་རྣམས་ལ་ལ་རྡོ་རྗེ་དང༌། །པདྨོའི་དངོས་སུ་སྤོས་ལ་གནས། །ལ་ལ་ནོར་བུའི་འོད་ཀྱང་ཡིན། །ཞིང་རྣམས་ཡོངས་སུ་དག་ལ་ལྟོས། །མེ་ཏོག་<line/>
ཀློང་ལས་ལ་ལ་བྱུང༌། །བསམ་གྱིས་མི་ཁྱབ་ཞིང་ལ་ལྟོས། །སངས་རྒྱས་སྤྲུལ་པས་ཀུན་ཏུ་ཁྱབ། །བྱང་ཆུབ་སེམས་དཔའི་འོད་དང་མཉམ། །ལ་ལ་མེ་ཏོག་ཤིང་རྣམས་དང༌། །ལོ་མའི་དཀྱིལ་<line/>
འཁོར་སྣ་ཚོགས་ཏེ། །ནོར་བུའི་སྤྲིན་གྱིས་ཀུན་ཏུ་ཁྱབ། །ཞིང་གི་དཀྱིལ་འཁོར་རྣམ་པར་དག །ཞིང་རྣམས་ལ་ལ་པདྨོའི་དངོས། །སྣང་བ་བཟང་པོས་རྣམ་པར་མཛེས། །སངས་རྒྱས་སྤྲུལ་<line/>
པའི་གསུང་ཡང་ཡིན། །ཞིང་གི་དྲ་བ་བསམ་མི་ཁྱབ། །རིན་ཆེན་ཅོད་པན་སྣ་ཚོགས་དང༌། །བྱང་ཆུབ་སེམས་དཔའི་རྒྱན་རྣམས་དང༌། །གདན་ལས་དེ་བཞིན་ལ་ལ་བྱུང༌། །འོད་དང་<line/>
སྤྲུལ་པའང་རབ་ཏུ་འགྱེད། །ཙནྡན་ཕྱེ་མ་སྣ་ཚོགས་དང༌། །མཛོད་སྤུ་རྣམ་པར་སྣང་བའི་འོད། །སངས་རྒྱས་སྤྲིན་གྱི་འོད་ཟེར་རྣམས། །ཞིང་རྣམས་འབྱུང་བ་རབ་ཏུ་བརྗོད། །ལ་ལ་རྒྱན་དང་<line/>
འོད་གཅིག་པར། །ཞིང་རྣམས་དྲི་མ་མེད་པར་སྣང༌། །ལ་ལ་རྐྱེན་རྣམས་ཐམས་ཅད་ཀྱིས། །རྣམ་པ་སྣ་ཚོགས་རབ་ཏུ་བརྒྱན། །ལ་ལ་ཞིང་རྣམས་བཅུ་དག་གི །རྒྱན་གྱིས་མངོན་པར་རབ་ཏུ་<line/>
བརྒྱན༑ ༑ལ་ལ་ཞིང་རྣམས་སྟོང་དག་ཀྱང༌། །རྣམ་པར་བརྒྱན་ཅིང་རབ་ཏུ་གནས། །ཞིང་གི་རྒྱན་མང་བྱེ་བ་ཡིས། །ཞིང་རྣམས་ལ་ལ་རྣམ་པར་བྲིས། །རྒྱན་དང་ཚུལ་རྣམས་ཐ་དད་པར། །སྣ་ཚོགས་<line/>
</page>
<page index="414" id="208A">༄༅། །མིག་ཡོར་ལྟ་བུར་སྣང༌། །བརྗོད་དུ་མེད་པའི་ཞིང་གི་རྣམས། །རྒྱན་གཅིག་ལ་ཡང་རབ་ཏུ་སྣང༌། །འོད་ནི་གཞན་དང་གཞན་བཀྱེ་བ། །སངས་རྒྱས་སྨོན་ལམ་མཐུ་<line/>
ལས་བྱུང༌། །སྨོན་ལམ་རྒྱ་མཚོ་རྣམ་མང་བས། །ཞིང་རྣམས་ལ་ལ་རྣམ་པར་སྦྱངས། །དེ་དག་རྒྱན་མང་ཐམས་ཅད་དུ། །ཞིང་གི་རྒྱ་མཚོ་ཤིན་ཏུ་སྣང༌། །ཀུན་ཏུ་བཟང་པོའི་སྨོན་ལམ་གྱིས།།<line/>
ཞིང་རྣམས་ཡོངས་སུ་གང་སྦྱངས་པ། །དེ་དག་ཀུན་ལ་དུས་གསུམ་གྱི། །ཞིང་གི་རྒྱན་རྣམས་ཀུན་ཀྱང་སྣང༌། །ཞིང་གི་རྒྱུད་ཀྱི་རྣམ་སྤྲུལ་པ། །ཀྱེ་མ་རྒྱལ་སྲས་ཁྱེད་ནི་ལྟོས། །མ་འོངས་པ་ཡི་ཞིང་<line/>
རྣམས་ཀྱང༌། །རྨི་ལམ་བཞིན་དུ་དེ་དག་སྣང༌། །ཇི་སྙེད་ཕྱོགས་བཅུའི་འཇིག་རྟེན་གྱི། །འདས་པའི་ཞིང་རྣམས་རྒྱ་མཚོ་ཡང༌། །ཞིང་གཅིག་ནང་ན་ཐམས་ཅད་སྣང༌། །མིག་ཡོར་བཞིན་དུ་<line/>
སྤྲུལ་པ་ཡིན། །དུས་གསུམ་སངས་རྒྱས་ཐམས་ཅད་ཀྱི། །རྣམ་སྤྲུལ་ཞིང་རྣམས་གང་ཡོད་པ། །ཞིང་གི་རྒྱུད་ནི་འདི་ལ་སྣང༌། །ཀུན་ཀྱང་ནང་ན་ཡོད་པར་གནས། །ཞིང་གི་རྡུལ་གྱི་རྩ་<line/>
མོ་ལ༑ ༑སངས་རྒྱས་ཐམས་ཅད་རྣམ་འཕྲུལ་པ། །ཤོང་བར་དེ་དག་ཀུན་ན་སྣང༌། །མིག་ཡོར་མཚན་ཉིད་མེད་པའོ། །ལ་ལ་རྒྱ་མཚོའི་དབྱིངས་སུ་འདུག །ཞིང་བརྒྱ་མང་པོ་དེ་དག་ལྟོས།།<line/>
རི་རབ་རི་ཡི་དབྱིབས་འདྲ་དང༌། །འཇིག་རྟེན་ཁམས་ནི་བསམ་མི་ཁྱབ། །ཞིང་རྣམས་ལ་ལ་རྣམ་པར་བྲིས། །མིག་ཡོར་དབྱིབས་སུ་གནས་པ་སྟེ། །སྣ་ཚོགས་ཤིང་གི་དབྱིབས་<line/>
</page>
<page index="415" id="208B">སུ་གནས། །སངས་རྒྱས་ཀྱིས་ཀྱང་ཀུན་ཏུ་ཁྱབ། །ཞིང་རྣམས་ནོར་བུའི་འཁོར་ལོའི་དབྱིབས། །ལ་ལ་པདྨོའི་དབྱིབས་སུ་གནས། །ཡན་ལག་བརྒྱད་པ་སྣ་ཚོགས་མང༌། །སྣ་ཚོགས་ཁ་དོག་དྲི་མ་<line/>
མེད༑ ༑ལ་ལ་ཁྲི་ཡི་དབྱིབས་ལྟ་བུ། །གྲ་ཡི་དབྱིབས་དང་ཁྱད་ཁྱུད་དེ། །ལ་ལ་གྲོང་ཁྱེར་དབྱིབས་སུ་འདུག། ཚངས་པའི་ལུས་སུ་རབ་ཏུ་གནས། །ལྷ་ཡི་དབང་པོའི་གཙུག་ཕུད་དབྱིབས། །ཟླ་<line/>
བ་ཁམ་ལྟར་ལ་ལ་གནས། །ནོར་བུའི་རི་ཡི་དབྱིབས་སུ་འཁོད། །ཉི་མའི་དཀྱིལ་འཁོར་དབྱིབས་ཀྱང་འདྲ། །སྤོས་ཆུའི་རྒྱ་མཚོའི་ཀློང་ལྟ་བུར། །འཇིག་རྟེན་ཁམས་རྣམས་རབ་ཏུ་གནས།།<line/>
འོད་ཀྱི་དཀྱིལ་འཁོར་དབྱིབས་འདྲ་བ། །སྔོན་གྱི་སངས་རྒྱས་རྣམས་ཀྱིས་སྦྱངས། །འཁོར་ལོ་བཀྲ་ཤིས་དབྱིབས་ལྟ་བུ། །འཇིག་རྟེན་ལ་ལ་དཀྱིལ་འཁོར་ཏེ། །མཛོད་སྤུའི་སྤྱི་གཙུག་དབྱིབས་<line/>
ལྟ་བུ༑ ༑ལ་ལ་མིག་གི་ཚུལ་ཡང་འདྲ། །སངས་རྒྱས་ཕྱག་གི་དབྱིབས་ལྟ་བུ། །ལ་ལ་རྡོ་རྗེའི་དབྱིབས་སུ་འདུག །འོད་འཕྲོ་རི་ཡི་དབྱིབས་ཀྱང་འདྲ། །བྱང་ཆུབ་སེམས་དཔས་ཀུན་ཏུ་གང༌། །ཞིང་<line/>
རྣམས་ལ་ལ་སེངྒེའི་དབྱིབས། །ནོར་བུའི་གོ་ཆར་མངོན་བསྒྲུབས་པ། །གཟུགས་དང་དབྱིབས་ནི་དུ་མ་སྟེ། །གཟུགས་རྣམས་ཀུན་གྱིས་རབ་ཏུ་གནས། །ཞིང་གི་རྒྱུད་ནི་གཅིག་ལ་ཡང༌། །ཞིང་གི་<line/>
དབྱིབས་རྣམས་མི་ཟད་པ། །རབ་ཏུ་གནས་པ་བྱིན་རླབས་དང༌། །སངས་རྒྱས་སྨོན་ལམ་རྣམས་ཀྱིས་བྱུང༌། །ཞིང་རྣམས་ལ་ལ་བསྐལ་པ་ཙམ། །ལ་ལ་བསྐལ་པ་བཅུ་པ་སྟེ། །ཞིང་རྣམས་ལ་ལ་རྡུལ་<line/>
</page>
<page index="416" id="209A">༄༅། །མཉམ་པའི། །བསྐལ་པ་བྱེ་བར་བརྗོད་པ་ཡིན། །ལ་ལ་བསྐལ་པ་གཅིག་ལ་ཡང༌། །ཞིང་རྣམས་མང་པོ་འབྱུང་བར་སྣང༌། །ཚད་མེད་གྲངས་ཀྱང་མེད་པ་ཡི། །འཇིག་<line/>
པ་དེ་བཞིན་བསམ་མི་ཁྱབ། །ཞིང་རྣམས་ལ་ལ་སངས་རྒྱས་མེད། །ཞིང་རྣམས་ལ་ལ་སངས་རྒྱས་བཅས། །ལ་ལའི་ཞིང་ན་སངས་རྒྱས་གཅིག །ལ་ལ་སངས་རྒྱས་མང་པོའོ། །སངས་རྒྱས་<line/>
མེད་པའི་ཞིང་རྣམས་དང༌། །འཇིག་རྟེན་གཞན་གྱི་ཁམས་སུ་ཡང༌། །སངས་རྒྱས་སྤྲུལ་པ་གཤེགས་མཛད་ཅིང༌། །རྣམ་པར་འཕྲུལ་པ་རབ་ཏུ་སྟོན། །འཕོ་དང་འབྱུང་དང་སྐུ་ཚེ་དང༌། །བྱང་<line/>
ཆུབ་མངོན་པར་འཚང་རྒྱ་དང༌། །བདུད་ཀྱི་སྡེ་དག་འདུལ་བ་དང༌། །ཆོས་ཀྱི་འཁོར་ལོ་བསྐོར་བ་སྟོན། །སེམས་ཅན་བསམ་པ་ཇི་བཞིན་དུ། །གཟུགས་རྣམས་སྣ་ཚོགས་ཀུན་ཀྱང་སྟོན། །ཆོས་<line/>
ཀྱི་འཁོར་ལོ་རབ་བསྐོར་བ། །འཇིག་རྟེན་ཀུན་ན་ཐ་མི་དད། །སངས་རྒྱས་ཞིང་རྣམས་རེ་རེ་ཡང༌། །རྒྱལ་བ་གཅིག་ནི་སྐྱེད་འགྱུར་ཏེ། །ལོ་གྲངས་བྱེ་བ་ཕྲག་སྟོང་དུ། །ཆོས་ཀྱི་དམ་པ་རབ་ཏུ་སྟོན།།<line/>
སེམས་ཅན་སྣོད་དུ་མ་གྱུར་ལ། །སངས་རྒྱས་སྟོན་པ་མི་མཛད་དོ། །སངས་རྒྱས་བསམ་དང་ལྡན་པས་ནི། །དེ་ཉིད་གཅིག་ཀྱང་ཀུན་ཏུ་མཐོང༌། །སངས་རྒྱས་མང་པོའི་ཞིང་གི་རྣམས། །ཞིང་རྣམས་<line/>
རེ་རེ་དག་ཏུ་ཡང༌། །སངས་རྒྱས་བྱེ་བ་བསམ་མི་ཁྱབ། །རྒྱལ་བ་རྣམས་ནི་རབ་ཏུ་སྐྱེ། །རྒྱལ་བ་སོ་སོ་དེ་དག་ན། །སྤྲུལ་པ་མང་པོ་རབ་འགྱེད་ཅིང༌། །ཆོས་ཀྱི་དབྱིངས་ནི་ཁྱབ་མཛད་ནས། །སེམས་<line/>
</page>
<page index="417" id="209B">ཅན་རྒྱ་མཚོ་འདུལ་བ་མཛད། །ཞིང་རྣམས་ལ་ལ་འོད་མེད་དེ། །མུན་པ་འཇིགས་པ་ཤིན་ཏུ་ཆེ། །རེག་ན་སྡུག་བསྔལ་སྤུ་གྲི་འདྲ། །བལྟ་ན་མི་བཟད་སྐྱི་ཡང་གཡའ། །ཞིང་རྣམས་ལ་ལ་ལྷ་འོད་ཅན།།<line/>
ལ་ལ་ཁྱིམ་གྱི་འོད་ཅན་ཏེ། །ལ་ལ་ཉི་ཟླའི་འོད་དང་ལྡན། །ཞིང་གི་དྲ་བ་བསམ་མི་ཁྱབ། །ཞིང་རྣམས་ལ་ལ་རང་གི་འོད། །ཤིང་གི་འོད་ཅན་དྲི་མ་མེད། །གང་དུ་སྡུག་བསྔལ་མི་མཐོང་བ། །དེ་དག་སེམས་<line/>
ཅན་དག་ལས་བྱུང༌། །ལ་ལ་རི་ཡི་འོད་ཅན་ཏེ། །ཞིང་རྣམས་ལ་ལ་ནོར་བུའི་འོད། །ལ་ལ་མར་མེའི་འོད་ཅན་ཏེ། །སེམས་ཅན་རྣམས་ཀྱི་ལས་ཀྱིས་བྱུང༌། །ཞིང་རྣམས་ལ་ལ་སངས་རྒྱས་འོད། །<line/>
བྱང་ཆུབ་སེམས་དཔས་ཀུན་ཏུ་གང༌། །ཞིང་རྣམས་ལ་ལ་པདྨོའི་འོད། །འོད་འཕྲོ་འོད་ཅན་རབ་ཏུ་མཛེས། །ཞིང་རྣམས་ལ་ལ་མེ་ཏོག་འོད། །སྤོས་ཆུའི་འོད་དང་ལྡན་པའང་ཡོད། །སྤོས་<line/>
དང་གདུག་པའི་འོད་འཕྲོ་ཅན། །སྨོན་ལམ་དབང་གིས་རྣམ་པར་སྦྱངས། །ཞིང་རྣམས་ལ་ལ་སྤྲིན་འོད་ཅན། །ནོར་བུའི་གོ་ཆའི་འོད་ཀྱིས་གསལ། །སངས་རྒྱས་བྱིན་གྱིས་བརླབས་ཀྱིས་སྣང༌། །<line/>
ཡིད་དུ་འོང་བའི་སྒྲ་དབྱངས་ལྡན། །རིན་ཆེན་ཅོད་པན་འོད་དང་ལྡན། །རྡོ་རྗེ་གསེར་གྱི་འོད་ཀྱིས་སྣང༌། །ཡོངས་སུ་དག་པའི་སྒྲ་དབྱངས་ཅན། །དེ་དག་ན་ནི་སྡུག་བསྔལ་མེད། །ཐམས་ཅད་རྒྱན་<line/>
གྱི་འོད་ཅན་དང༌། །ཞིང་རྣམས་ལ་ལ་ནོར་བུའི་འོད། །ལ་ལ་སྙིང་པོ་བྱང་ཆུབ་འོད། །འཁོར་རྣམས་ཀུན་ཏུ་རབ་ཏུ་སྣང༌། །སངས་རྒྱས་སྤྲུལ་པའི་སྣང་བ་ཅན། །སངས་རྒྱས་སྤྲིན་གྱིས་མངོན་<line/>
</page>
<page index="418" id="210A">༄༅། །པར་ཡོག །ཀུན་ཏུ་འོད་ཀྱིས་རབ་ཏུ་སྣང༌། །ཆོས་ཀྱི་དབྱིངས་དང་མཉམ་པའི་འོད། །ཞིང་རྣམས་ལ་ལ་འཇིགས་སྒྲ་ཅན། །མི་བཟད་འཇིགས་པའི་ང་རོ་<line/>
ཅན༑ ༑རྩུབ་ཅིང་བརླང་བའི་སྒྲ་རྣམས་དང༌། །ཡིད་མྱོང་འཇིགས་པ་ཆེན་པོ་སྒྲོག །དམྱལ་བ་བྱོལ་སོང་སྐྱེ་གནས་དང༌། །གཤིན་རྗེའི་འཇིག་རྟེན་སྡུག་བསྔལ་རྣམས། །མྱ་ངན་རྒྱ་<line/>
མཚོའི་ཞིང་གི་རྣམས། །ཉོན་མོངས་ལྡན་པའི་སྒྲ་ཡང་འབྱུང༌། །ལ་ལ་དག་ན་ཡིད་འོང་སྒྲ། །དགའ་བར་བྱེད་ཅིང་སྟོན་འདོམས་པ། །དགེ་བའི་ལས་དང་འབྲས་བུའི་དབྱངས། །ཞིང་<line/>
གི་འཁོར་ན་རབ་ཏུ་སྒྲོག །ལ་ལ་བརྒྱ་བྱིན་ལྷ་དབང་དབྱངས། །གཞན་དག་ཚངས་པའི་སྒྲ་དབྱངས་ཏེ། །འཇིག་རྟེན་ཀུན་གྱི་དབྱངས་སུ་ཡང༌། །ལ་ལའི་ཞིང་ན་རབ་ཏུ་གྲགས། །ཞིང་<line/>
རྣམས་ལ་ལ་སྤྲིན་གྱི་སྒྲ། །རིན་ཆེན་རྒྱ་མཚོའི་འོད་ཟེར་དང༌། །ནོར་བུའི་ཤིང་གི་གཟུགས་སྒྲ་དང༌། །རོལ་མོའི་སྒྲ་ཡིས་ཀུན་ཏུ་ཁྱབ། །འོད་ཟེར་གློང་གི་སྒྲ་རྣམས་དང༌། །སངས་<line/>
རྒྱས་སྤྲུལ་པ་མི་ཟད་དང༌། །བྱང་ཆུབ་སེམས་དཔའི་སྒྲ་དག་དང༌། །འོད་ཟེར་སྒྲ་ནི་སྙན་པ་འབྱུང༌། །ཆོས་ཀྱི་འཁོར་ལོའི་སྒྲ་རྣམས་དང༌། །ཁ་ཅིག་ཞིང་ན་བསམ་ཡས་པའི། །སྨོན་<line/>
ལམ་རྒྱ་མཚོའི་ང་རོ་དང༌། །སྤྱོད་པའི་སྒྲ་ཡང་སྙན་པ་འབྱུང༌། །དུས་གསུམ་གཤེགས་པའི་སངས་རྒྱས་ཀྱི། །མཚན་གྱི་དཀྱིལ་འཁོར་མང་པོ་དང༌། །དེ་དག་ཞིང་རྣམས་འབྱུང་བའི་<line/>
</page>
<page index="419" id="210B">སྒྲ༑ ༑ཟད་པ་མེད་པའི་དབྱངས་སུ་སྒྲོག །སངས་རྒྱས་རྣམས་ཀྱི་སྟོབས་སྒྲ་དང༌། །ཚད་མེད་ས་དང་ཕ་རོལ་ཕྱིན། །ཆོས་ཀྱི་རང་བཞིན་སྒྲ་དག་ཀྱང༌། །ཁ་ཅིག་ཞིང་ན་རབ་ཏུ་གྲག །ཀུན་ཏུ་<line/>
བཟང་པོ་སྨོན་ལམ་གྱི། །སྒྲ་ནི་ཞིང་རྣམས་བྱེ་བ་འབྱིན། །བསྐལ་བར་གནས་ཤིང་རབ་ཏུ་སྒྲོག །སྒྲ་དབྱངས་འབྱིན་པ་ཟད་མི་ཤེས། །ཞིང་གི་དབྱིངས་རྣམས་ལ་ལ་ན། །སངས་རྒྱས་རྣམ་<line/>
པར་སྤྲུལ་པ་ཡི། །སྒྲ་ཡིས་ཆོས་ཀྱི་དབྱིངས་བཀང་བ། །དེ་དག་ཀུན་ན་རབ་ཏུ་གྲགས། །ཤིན་ཏུ་རྒྱས་པ་ཆེན་པོའི་མདོ། །སངས་རྒྱས་ཕལ་པོ་ཆེ་ཞེས་བྱ་བ་ལས། འཇིག་རྟེན་གྱི་ཁམས་ཀྱི་<line/>
རྒྱུད་རྣམ་པར་དགོད་པ་ཤིན་ཏུ་བསྟན་པ་ཞེས་བྱ་བ་སྟེ། ལེའུ་དགུ་པའོ།། །།བམ་པོ་བཅུ་གཉིས་པ། རིགས་ཀྱི་བུ་དག །སྔོན་འདས་པའི་བསྐལ་པ་འཇིག་རྟེན་གྱི་ཁམས་<line/>
ཀྱི་རྡུལ་ཤིན་ཏུ་ཕྲ་བ་སྙེད་ཀྱི་ཕ་རོལ་དེ་བས་ཀྱང་ཕ་སྔའི་དུས་དེའི་ཚེ་དེའི་དུས་ན་འཇིག་རྟེན་གྱི་ཁམས་རྒྱ་མཚོ་ཚུལ་དྲི་མ་མེད་པར་ཕྱོགས་ཀུན་ཏུ་སྣང་བ་ཞེས་བྱ་བའི་དབུས་སུ་འཇིག་<line/>
རྟེན་གྱི་ཁམས་དཔལ་གྱི་སྒྲ་ཞེས་བྱ་བ་བྱུང་སྟེ། འཇིག་རྟེན་གྱི་ཁམས་དཔལ་གྱི་སྒྲ་ཞེས་བྱ་བ་དེ་ནི། རིན་པོ་ཆེའི་པདྨོ་མང་པོའི་རྒྱ་མཚོ་ལ་རབ་ཏུ་གནས་པ། རྣམ་པར་དག་ཅིང་ཀུན་<line/>
ནས་ཉོན་མོངས་པ། འཇིག་རྟེན་གྱི་ཁམས་རི་རབ་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ། ཀུན་ནས་ཟླུམ་པའི་དབྱིབས་སུ་འདུག་པ། གཞི་རྒྱན་མཐའ་ཡས་པས་བརྒྱན་<line/>
</page>
<page index="420" id="211A">༄༅། །པ༑ རིན་པོ་ཆེ་སྣ་ཚོགས་ཀྱི་ཤིང་གི་ཁོར་ཡུག་བརྒྱ་ཕྲག་གསུམ་གྱིས་ཀུན་ནས་བསྐོར་བ། རིན་པོ་ཆེའི་རྒྱན་ཐམས་ཅད་ཀྱི་སྤྲིན་གྱིས་ཀུན་ནས་ཡོག་པ། རི་<line/>
རབ་དང༌། གྲོང་ཁྱེར་དང༌། ཁང་ཁྱིམ་དྲི་མ་མེད་ཅིང་འོད་རྣམ་པར་སྣང་བས་བརྒྱན་པ། ཟས་དང༌། སྐོམ་དང༌། གོས་ཀྱི་ལོངས་སྤྱོད་ཡིད་ཀྱིས་བསམ་པས་འབྱུང་བ། རྒྱན་གྱི་རྣམ་<line/>
པ་བརྗོད་པ་སྣ་ཚོགས་དང་ལྡན་པ་ཞིག་སྟེ། འཇིག་རྟེན་གྱི་ཁམས་དཔལ་གྱི་སྒྲ་ཞེས་བྱ་བ་དེའི་དབུས་ན་སྤོས་ཆུའི་རྒྱ་མཚོ་འོད་རྣམ་པར་དག་པ་ཞེས་བྱ་བ་ཡོད་དེ། དེ་ལས་མེ་ཏོག་གི་རི་<line/>
རབ་མེ་ཏོག་འོད་འཕྲོ་བའི་རྒྱལ་མཚན་ཞེས་བྱ་བ་རིན་པོ་ཆེའི་ཁྲི་འཕང་བཅུའི་འཁོར་གྱིས་བསྐོར་ཅིང་བརྒྱན་པ་ཞིག་བྱུང་སྟེ། རི་རབ་དེའི་སྟེང་ན་ནགས་ཚལ་ཆེན་པོ་ཡལ་གའི་<line/>
དཀྱིལ་འཁོར་རིན་པོ་ཆེའི་མེ་ཏོག་རྒྱས་པ་ཞེས་བྱ་བ་སྤོས་ཀྱི་རྒྱལ་མཚན་སྟོང་ཕྲག་དཔག་ཏུ་མེད་པ་ཤིན་ཏུ་བསྒྲེང་བའི་རྒྱན་ཅན་མེ་ཏོག་གི་ཁང་པ་བརྩེགས་པ། དཔག་<line/>
ཏུ་མེད་པའི་ཕྲེང་བ་རྣམ་པར་བྲེས་པ། ནོར་བུའི་ཁང་པ་བརྩེགས་པ་རྣམ་པར་བཀོད་པ། རིན་པོ་ཆེའི་རྡོ་རྗེའི་རྒྱན་མཚན་དཔག་ཏུ་མེད་པས་ཀུན་ནས་བརྒྱན་པ།<line/>
རིན་པོ་ཆེའི་མེ་ཏོག་པུཎྜ་རཱི་ཀ་དཔག་ཏུ་མེད་པའི་ཕྲེང་གིས་ཀུན་ནས་བསྐོར་བ། སྤོས་དང་རིན་པོ་ཆེའི་པདྨོ་མང་པོ་དཔག་ཏུ་མེད་པ་ཐམས་ཅད་ཀྱིས་རབ་ཏུ་བརྒྱན་པ།<line/>
</page>
<page index="421" id="211B">རོལ་མོ་སྣ་ཚོགས་ཀྱི་སྒྲ་ཡིད་དུ་འོང་བའི་སྤྲིན་དཔག་ཏུ་མེད་པས་ཀུན་ནས་རྒྱས་པ། སྤོས་དང་བདུག་པའི་འོད་འཕྲོ་བའི་སྤྲིན་དཔག་ཏུ་མེད་པས་ཀུན་ནས་སྣང་བར་བྱས་པ།<line/>
གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུ་སེམས་ཅན་སྣ་ཚོགས་སྣང་བས་ཀུན་ནས་བསྐོར་བ་སྟེ། འདི་ལྟར་ནགས་ཚལ་ཆེན་པོའི་ཡལ་གའི་དཀྱིལ་འཁོར་རིན་པོ་<line/>
ཆེའི་མེ་ཏོག་རྒྱས་པ་ཞེས་བྱ་བ་དེའི་ཤར་ཕྱོགས་ལོགས་ན་གྲོང་ཁྱེར་ཆེན་པོ་འོད་འཕྲོ་སྣང་བ་ཞེས་བྱ་བ། མིའི་རྒྱལ་པོའི་གནས་གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་འཁོར་<line/>
གྱིས་བསྐོར་བ། རིན་པོ་ཆེའི་འབའ་ཞིག་ལས་བྱས་པ། མཆུ་དང་ཞེང་དུ་དཔག་ཚད་སྟོང་ཕྲག་བདུན་ཡོད་པ། རིན་པོ་ཆེ་སྣ་ཚོགས་ཀྱི་ཤིང་ཐགས་དང་ཕྲུ་མའི་ར་བ་<line/>
བདུན་གྱིས་བརྒྱན་ཅིང་ཀུན་ནས་བསྐོར་བ། རིན་པོ་ཆེའི་འོབས་སྤོས་ཆུས་གང་བ། རིན་པོ་ཆེའི་མེ་ཏོག་ཨུཏྤ་ལ་དང༌། པདྨོ་དང༌། ཀུ་མུ་ད་དང༌། མེ་ཏོག་པུཎྜ་རཱི་ཀས་<line/>
རྣམ་པར་བརྒྱན་པ་བདུན་གྱིས་ཀུན་ནས་བསྐོར་བ། ཤིང་ཏ་ལའི་འཕྲེང་བ་རྒྱན་སྣ་ཚོགས་ཀྱི་ཚོགས་མང་པོ་འབྱིན་པ་བདུན་གྱིས་ཀུན་ནས་བསྐོར་བ། རིན་པོ་ཆེའི་རྒྱན་དང༌། ཁང་པ་<line/>
བརྩེགས་པས་རབ་ཏུ་བརྒྱན་པ། སྟེང་ནས་གསེར་གྱི་དྲ་བ་དང༌། དྲིལ་བུའི་དྲ་བ་དང༌། མེ་ཏོག་གི་ཕྲེང་བའི་དྲ་བ་དང༌། ཨིནྡྲ་ནཱི་ལའི་དྲ་བ་དང༌། རྡོ་རྗེའི་པདྨོའི་དྲ་བས་<line/>
</page>
<page index="422" id="212A">༄༅། །ཀུན་ནས་ཡོག་པ། རིན་པོ་ཆེའི་ཤིང་དྲུང་མེ་ཏོག་གི་དྲ་བ་དང༌། རོལ་མོའི་སྒྲ་མང་པོ་ཐམས་ཅད་ཀྱི་སྤྲིན་ཡིད་དུ་འོང་བས་ཀུན་ཏུ་ཁྱབ་པ། སྤོས་དང་<line/>
ཕྲེང་བ་རྒྱན་སྣ་ཚོགས་ཀྱིས་བརྒྱན་པ་ཡོད་དེ། དེའི་འཁོར་ཀུན་ན་སྒོ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུ་ཡོད་དེ། སྒོ་དེ་དག་ཐམས་ཅད་ཀྱང་རིན་པོ་ཆེ་སྣ་ཚོགས་ཐམས་ཅད་ཀྱིས་<line/>
བྱས་པ་སྟེ། སྒོ་དེ་དག་རེ་རེའི་མདུན་ཡང་རིན་པོ་ཆེའི་རྡོའི་རྒྱལ་མཚན་རྒྱན་ཐམས་ཅད་ཀྱིས་བརྒྱན་པ་བདུན་བདུན་གྱིས་བརྒྱན་པའོ། །བཟའ་ཤིང་གི་ར་བ་བྱེ་བ་ཁྲག་ཁྲིག་བརྒྱ་<line/>
སྟོང་ཕྲག་བཅུས་ཀྱང་ཀུན་ནས་བསྐོར་བ་སྟེ། བཟའ་ཤིང་གི་ར་བ་དེ་དག་ཐམས་ཅད་ཀྱང་སྤོས་དང་རིན་པོ་ཆེའི་ཤིང་སྣ་ཚོགས་ཀུན་ནས་སྤོས་ཀྱི་དྲི་ཀུན་ཏུ་འབྱུང་བ། བྱ་སྣ་ཚོགས་<line/>
ཐམས་ཅད་ཡིད་དུ་འོང་བའི་སྒྲ་འབྱིན་པའོ། །གྲོང་ཁྱེར་ཆེན་པོ་འོད་འཕྲོ་བའི་སྤྲིན་ཅེས་བྱ་བ་དེར་མིར་སྐྱེས་པ་ཐམས་ཅད་ཀྱང་ལས་ཀྱི་རྣམ་པར་སྨིན་པས་རྫུ་འཕྲུལ་ཐོབ་པ་དག་<line/>
སྟེ༑ ནམ་མཁའ་ལས་རྒྱུ་བ། མི་དང་ལྷ་མཉམ་དུ་སྤྱོད་པ། ཡིད་བཞིན་གྱི་ཡུལ་ལ་ལོངས་སྤྱོད་པ་ཤ་སྟག་གོ །དེ་ནས་ལྷོ་ཕྱོགས་ལོགས་ན་ལྷའི་གྲོང་ཁྱེར་ཤིང་གི་མེ་<line/>
ཏོག་སྣ་ཚོགས་ཞེས་བྱ་བ་ཡོད་དོ། །དེ་ནས་ལྷོ་ཕྱོགས་ལོགས་ན་ཀླུའི་གྲོང་ཁྱེར་ཀུན་ཏུ་རྫོགས་པ་ཞེས་བྱ་བ་ཡོད་དོ། །དེ་ནས་ལྷོ་ཕྱོགས་ལོགས་ན་གནོད་སྦྱིན་གྱི་གྲོང་ཁྱེར་རྡོ་<line/>
</page>
<page index="423" id="212B">རྗེའི་དཔལ་སྣ་ཚོགས་ཀྱི་རྒྱལ་མཚན་ཞེས་བྱ་བ་ཡོད་དོ། །དེ་ནས་ལྷོ་ཕྱོགས་ལོགས་ན་དྲི་ཟའི་གྲོང་ཁྱེར་གཞལ་མེད་ཁང་བཟང་པོ་ཞེས་བྱ་བ་ཡོད་དོ། །དེ་དང་འདབས་ཆགས་སུ་<line/>
ལྷ་མ་ཡིན་གྱི་གྲོང་ཁྱེར་འཁོར་ལོའི་ཚོན་ཅེས་བྱ་བ་ཡོད་དོ། །དེ་དང་འདབས་ཆགས་སུ་འདབ་མ་བཟང་པོའི་གྲོང་ཁྱེར་རིན་པོ་ཆེ་སྣ་ཚོགས་བཟང་པོའི་ལྟེ་བ་ཞེས་བྱ་བ་ཡོད་དོ། །དེ་<line/>
དང་འདབས་ཆགས་སུ་བྲམ་ཟེའི་གྲོང་ཁྱེར་རྒྱན་བཟང་པོ་སྣ་ཚོགས་ཞེས་བྱ་བ་ཡོད་དེ། དེ་དག་ལ་སོགས་པ་གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་འཁོར་གྱིས་བསྐོར་<line/>
བའོ༑ ༑གྲོང་ཁྱེར་དེ་དག་རེ་རེ་ཞིང་ཡང་རྒྱན་མང་པོ་དུ་མས་བརྒྱན་པ་ནས་གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་གི་འཁོར་གྱིས་བསྐོར་བའི་བར་དུ་སྟེ། ནགས་ཚལ་ཆེན་པོ་ཡལ་གའི་<line/>
དཀྱིལ་འཁོར་རིན་པོ་ཆེའི་མེ་ཏོག་རྒྱས་པ་ཞེས་བྱ་བ་དེའི་དབུས་ན་སྙིང་པོ་བྱང་ཆུབ་རིན་པོ་ཆེའི་མེ་ཏོག་རྣམ་པར་སྣང་བ་ཞེས་བྱ་བ་རིན་པོ་ཆེ་ཐམས་ཅད་ཀྱི་ཤིང་ཡལ་ག་སྟུག་ཅིང་རྒྱ་<line/>
ཆེ་བའི་དཀྱིལ་འཁོར་རབ་ཏུ་རྒྱས་པས་ཀུན་ནས་བསྐོར་བ། རིན་པོ་ཆེའི་མེ་ཏོག་གཟུགས་དང་དབྱིབས་རྣམ་པ་ཐ་དད་པ་མང་པོ་ཤིན་ཏུ་རྒྱས་པ། སྤོས་དང༌། མེ་མར་རིན་པོ་ཆེ་ཐམས་<line/>
ཅད་ཀྱི་ཁ་དོག་ལྟར་འདུག་པའི་ཕྲེང་བ་མང་པོ་རྒྱ་ཆེན་པོའི་སྤྲིན་ཀུན་ཏུ་བཀྲེས་པ། རིན་པོ་ཆེའི་འོད་ཐུར་ཏུ་འཕྲོ་བས་ཞིང་ཀུན་ཏུ་ཁྱབ་པ། འོད་ཀྱི་དཀྱིལ་འཁོར་རྣམ་པར་དག་པའི་<line/>
</page>
<page index="424" id="213A">༄༅། །སྤྲིན་གྱིས་བརྒྱན་པ། ཕྱོགས་བཅུ་འོད་ཟེར་མང་པོས་རྣམ་པར་སྣང་བར་བྱས་པ། རྒྱན་ཐམས་ཅད་རིན་པོ་ཆེ་སྣ་ཚོགས་མང་པོས་སྤྲས་པ། རོལ་མོ་ཐམས་<line/>
ཅད་ཀྱི་སྒྲ་དབྱངས་ཤིན་ཏུ་འབྱུང་བ། ནོར་བུའི་རྒྱལ་པོ་ཐམས་ཅད་ལས་བྱང་ཆུབ་སེམས་དཔའི་ལུས་འབྱུང་བ། ཕྱོགས་བཅུར་མེ་ཏོག་སྣ་ཚོགས་མང་པོ་རབ་ཏུ་འབྱུང་བ་ཡོད་<line/>
དེ༑ དེའི་མདུན་དུ་པདྨོ་ཆེན་པོ་མེ་ཏོག་གི་ཟེ་བ་འོད་འཕྲོ་བའི་དཀྱིལ་འཁོར་ཅེས་བྱ་བ། རྒྱར་དཔག་ཚད་བྱེ་བ་ཕྲག་བརྒྱ་ཡོད་པ། རྩ་བ་སྤོས་དང༌། རིན་པོ་ཆེ་དང༌། རྡོ་རྗེའི་རྒྱ་<line/>
མཚོ་ལ་ཟུག་པ། ཆུ་བ་རིན་པོ་ཆེ་སྣ་ཚོགས་ཀྱི་ཚོན་གྱིས་རྣམ་པ་སྣ་ཚོགས་སུ་གྱུར་པ། རིན་པོ་ཆེ་རྣམ་པ་ཐ་དད་པ་ཚད་མེད་པའི་འདབ་མ་ཅན། རིན་པོ་ཆེའི་འོད་འཕྲོ་བ་དང༌།<line/>
སྤོས་ཀྱི་ཟེ་བའི་དཀྱིལ་འཁོར་གྱིས་བརྒྱན་པ། སྙིང་པོ་ལ་རིན་པོ་ཆེ་ཁ་དོག་མཐའ་ཡས་པའི་ཚོན་བཀྱེ་བ། པདྨོའི་དཀྱིལ་འཁོར་བརྗོད་དུ་མེད་པ་བྱེ་བ་ཁྲག་ཁྲིག་བརྒྱ་སྟོང་ཕྲག་<line/>
བཅུའི་འཁོར་གྱིས་བསྐོར་བ། ཕྱོགས་བཅུར་འོད་ཀྱི་དཀྱིལ་འཁོར་རྒྱ་ཆེན་པོ་རབ་ཏུ་འགྱེད་པ། ཟེ་བ་ཐམས་ཅད་ལས་ཡིད་དུ་འོང་བའི་སྒྲ་འབྱུང་བ་མངོན་པར་བྱུང་ངོ༌། །འཇིག་<line/>
རྟེན་གྱི་ཁམས་དཔལ་གྱི་སྒྲ་ཞེས་བྱ་བ་དེར་དེ་བཞིན་གཤེགས་པ་རི་རབ་བཅུའི་རྡུལ་ཤིན་ཏུ་ཕྲ་བ་སྙེད་བྱུང་སྟེ། དེ་བཞིན་གཤེགས་པ་རི་རབ་བཅུའི་རྡུལ་ཤིན་ཏུ་ཕྲ་བ་སྙེད་དེ་<line/>
</page>
<page index="425" id="213B">དག་ལས་བསྐལ་པའི་ཐོག་མ་པ་ཐམས་ཅད་ཀྱི་ཐོག་མར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་པའི་དེ་བཞིན་གཤེགས་པ་ནི། ཡོན་ཏན་<line/>
ཐམས་ཅད་ཀྱི་རི་བོ་རི་རབ་ཀྱི་དབྱངས་ཞེས་བྱ་སྟེ། དེས་འཇིག་རྟེན་གྱི་ཁམས་རྒྱ་མཚོའི་ཚུལ་དྲི་མ་མེད་པར་ཕྱོགས་ཀུན་ཏུ་སྣང་བ་ཞེས་བྱ་བ་འདི་ཡོངས་སུ་སྦྱངས་སོ། །ཀྱེ་རྒྱལ་<line/>
བའི་སྲས་དག །འཇིག་རྟེན་གྱི་ཁམས་དཔལ་གྱི་སྒྲ་ཞེས་བྱ་བ་དེར་ལོ་བརྒྱན་དེ་བཞིན་གཤེགས་པ་འབྱུང་ངོ༌། །ཞེས་བྱ་བའི་ཚེ་ནགས་ཚལ་ཆེན་པོ་ཡལ་གའི་དཀྱིལ་འཁོར་རིན་<line/>
པོ་ཆེའི་མེ་ཏོག་རྒྱས་པ་ཞེས་བྱ་བ་དེ་ཡང་རྒྱན་ཐམས་ཅད་ཀྱིས་བརྒྱན་པར་གྱུར་ཏེ། འདི་ལྟར་རིན་པོ་ཆེའི་འོད་འཕྲོའི་སྤྲིན་བསམ་གྱིས་མི་ཁྱབ་པ་རབ་ཏུ་གཏོང་བའི་སྙིང་པོ་ཅན་དུ་<line/>
གྱུར་ནས་སངས་རྒྱས་ཀྱི་ཡོན་ཏན་གྱི་དཀྱིལ་འཁོར་གྱི་སྒྲ་ཡང་རབ་ཏུ་འབྱིན། ཕྱོགས་བཅུ་དག་ཀྱང་འོད་ཟེར་གྱི་དྲ་བས་རྣམ་པར་སྣང་བར་བྱེད། གཞལ་མེད་ཁང་དང༌། ཁང་<line/>
ཁྱིམ་གྱི་རྡུལ་ཐམས་ཅད་ཀྱང་རབ་ཏུ་སྣང་བར་བྱེད། རིན་པོ་ཆེའི་མེ་ཏོག་དང༌། འོད་ཀྱི་དཀྱིལ་འཁོར་གྱི་སྤྲིན་ཡང་རབ་ཏུ་འགྱེད། སེམས་ཅན་ཐམས་ཅད་ཀྱི་སྔོན་གྱི་དགེ་བའི་རྩ་བ་<line/>
ཡངས་པའི་སྒྲ་དང༌། དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་མཚན་གྱི་འཁོར་ལོ་རབ་ཏུ་གཏོང་བའི་སྒྲ་དང༌། བྱང་ཆུབ་སེམས་དཔའ་ཐམས་ཅད་ཀྱི་སྨོན་ལམ་<line/>
</page>
<page index="426" id="214A">༄༅། །དང༌། སྤྱོད་པ་དང༌། འབྱུང་བ་མངོན་པར་སྒྲུབ་པའི་སྒྲ་དང༌། སངས་རྒྱས་ཐམས་ཅད་ཀྱི་ཆོས་ཀྱི་འཁོར་ལོའི་ངེས་པའི་ཚིག་སྣ་ཚོགས་རབ་ཏུ་བསྒྲགས་<line/>
པའི་སྒྲ་དག་ཀྱང་རབ་ཏུ་འབྱིན་ཏོ། །དེ་དག་ནི། དེ་བཞིན་གཤེགས་པ་སྐྱེ་བའི་ལྟས་ཏེ། རྒྱན་དེ་དག་བྱུང་བས་འཇིག་རྟེན་གྱི་ཁམས་དེར་དེ་བཞིན་གཤེགས་པ་འབྱུང་བར་<line/>
འཇིག་རྟེན་གྱི་དབང་པོ་རྣམས་ཀྱིས་ཁོང་དུ་ཆུད་དོ། །དེ་བཞིན་གཤེགས་པ་ལས་མཉམ་པའི་དགེ་བའི་རྩ་བ་ཡོངས་སུ་སྨིན་པ་དང༌། སངས་རྒྱས་བལྟ་བར་མོས་པ་དང༌། སྙིང་པོ་<line/>
བྱང་ཆུབ་ཏུ་མངོན་པར་གཞོལ་བ་དེ་དག་ཐམས་ཅད་ཀྱང་ལྟས་སྔོན་དུ་བྱུང་བས་ཡང་དག་པར་བསྐུལ་ཏོ། །བཅོམ་ལྡན་འདས་དེ་བཞིན་གཤེགས་པ་ཡོན་ཏན་ཐམས་ཅད་ཀྱི་<line/>
རི་བོ་རི་རབ་ཀྱི་དཔལ་ཞེས་བྱ་བ་མཉམ་པ་ཉིད་ཀྱིས་ཆོས་ཀྱི་དབྱིངས་ཀུན་ཏུ་ཁྱབ་པའི་སྐུ་ཅན། སངས་རྒྱས་ཀྱི་ཞིང་ཐམས་ཅད་དུ་ཡོངས་སུ་སྐྱེ་བ་རབ་ཏུ་འཕྲོས་པ། སྐུ་སྙིང་<line/>
པོ་བྱང་ཆུབ་ཐམས་ཅད་ལ་བཞུགས་པ། གཟུགས་ཀྱི་སྐུ་མཐའ་དང་དབུས་མེད་པ། རྣམ་པར་དག་པ། འཇིག་རྟེན་གྱི་ཁམས་ཐམས་ཅད་དུ་མངོན་པར་འཕགས་ཤིང་ཟིལ་<line/>
གྱིས་གནོན་པ། མཚན་རིན་པོ་ཆེའི་མེ་ཏོག་ཐམས་ཅད་ཤིན་ཏུ་རྒྱས་པ། སེམས་ཅན་ཐམས་ཅད་ཀྱི་གནས་སུ་གཟུགས་བརྙན་རབ་ཏུ་འབྱུང་བ། འགྲོ་བ་ཐམས་ཅད་ལ་<line/>
</page>
<page index="427" id="214B">མངོན་དུ་སྟོན་པ། སངས་རྒྱས་ཀྱི་སྤྲུལ་པ་ཁ་དོག་མཐའ་ཡས་པའི་སྤྲིན་གྱི་དྲ་བ་རབ་ཏུ་འགྱེད་པ། འཇིག་རྟེན་གྱི་ཁམས་ཐམས་ཅད་ཀྱི་འོད་ཀྱི་དཀྱིལ་འཁོར་གྱི་སྤྲིན་གྱིས་ཁྱབ་<line/>
པར་མཛད་པ། འོད་ཟེར་གྱི་དྲ་བ་ཁ་དོག་མཐའ་ཡས་པ་རབ་ཏུ་གཏོང་བ་དེ། པདྨོ་ཆེན་པོ་དེ་ལ་མངོན་པར་བྱུང་བར་གྱུར་ཏོ། །ཇི་ལྟར་སྤོས་ཆུའི་རྒྱ་མཚོ་རྣམ་པར་དག་པའི་འོད་ལ་རབ་<line/>
ཏུ་གནས་པའི་རི་རབ་མེ་ཏོག་གི་འོད་འཕྲོ་བས་བརྒྱན་པའི་རྒྱལ་མཚན་གསེར་ཤིན་ཏུ་འབར་བའི་རྒྱན་ཅེས་བྱ་བའི་རྩེ་མོ་ལ་ནགས་ཚལ་ཆེན་པོ་ཡལ་གའི་དཀྱིལ་འཁོར་རིན་པོ་ཆེའི་མེ་<line/>
ཏོག་རྒྱས་པར་སངས་རྒྱས་ཀྱི་གདན་ལ་བཞུགས་པ་དེ་བཞིན་དུ་འཇིག་རྟེན་གྱི་ཁམས་དཔལ་གྱི་སྒྲ་ཀུན་ཏུ་ཡང་རི་རབ་བྱེ་བ་སྟོང་ཕྲག་དྲུག་ཅུ་རྩ་བརྒྱད་ཀྱི་རྩེ་མོ་ལ་བཞུགས་པར་ཀུན་ནས་<line/>
སྣང་ངོ༌། །འཇིག་རྟེན་གྱི་ཁམས་རྒྱ་མཚོ་ཀུན་ཏུ་ཚུལ་རྒྱ་ཆེ་བ་ཀུན་གྱི་འཇིག་རྟེན་གྱི་ཁམས་ཀྱི་རྒྱུད་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་འབྱམས་ཀླས་<line/>
པ་དག་གི་གླིང་བཞི་པ་ཐམས་ཅད་ནའང་སྙིང་པོ་བྱང་ཆུབ་ལ་བཞུགས་པར་སྣང་ངོ༌། །དེ་ནས་བཅོམ་ལྡན་འདས་དེ་བཞིན་གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་དཔལ་གྱི་<line/>
སྤྲིན་གྱི་སྨིན་མཚམས་ཀྱི་མཛོད་སྤུ་ནས་འོད་ཟེར་དགེ་བའི་རྩ་བ་ཐམས་ཅད་ཡོངས་སུ་སྐྱེད་པ་ཞེས་བྱ་བ་འོད་ཟེར་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་<line/>
</page>
<page index="428" id="215A">༄༅། །རབ་ཏུ་བཀྱེ་སྟེ། འཇིག་རྟེན་གྱི་ཁམས་ཐམས་ཅད་ཁྱབ་པར་མཛད་ནས་འདུལ་བ་ཐམས་ཅད་ཡང་དག་པར་བསྐུལ་ཏོ། །བཅོམ་ལྡན་འདས་དེ་བཞིན་<line/>
གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་དཔལ་གྱི་སྤྲིན་གྱིས་འོད་ཟེར་དེ་དག་བཀྱེ་མ་ཐག་ཏུ་དེའི་མོད་ལ་སེམས་ཅན་ཐམས་ཅད་ཀྱི་ཉོན་མོངས་པ་ཐམས་ཅད་ཀྱང་རབ་<line/>
ཏུ་ཞི་བར་གྱུར། སྒྲིབ་པའི་དྲ་བ་ཐམས་ཅད་ཀྱང་ཤིན་ཏུ་བསལ། སངས་རྒྱས་བལྟ་བའི་སྒྲིབ་པའི་རི་ཐམས་ཅད་ཀྱང་རྣམ་པར་བཅོམ། སེམས་ཅན་ཐམས་ཅད་ཀྱི་རྙོག་<line/>
པ་ཡང་རྣམ་པར་དག །དགེ་བའི་རྒྱ་མཚོ་ཐམས་ཅད་ཀྱང་རབ་ཏུ་བྱུང༌། མོས་པ་ཡངས་པའི་དཀྱིལ་འཁོར་ཡང་ཡོངས་སུ་དག །མི་ཁོམ་པ་དང༌། ངན་སོང་དང༌། ངན་འགྲོའི་<line/>
གཡང་ས་དང༌། འཇིགས་པ་ཐམས་ཅད་ཀྱང་རྣམ་པར་བསལ། ལུས་དང་སེམས་ཀྱི་གནོད་པ་ཐམས་ཅད་ཀྱང་རབ་ཏུ་ཞི། སངས་རྒྱས་མཐོང་བས་དགའ་བའི་ཤུགས་ཀྱང་<line/>
རྣམ་པར་དག །ཐམས་ཅད་མཁྱེན་པ་ཉིད་ལ་རབ་ཏུ་གཞོལ་བ་ཡང་ཤིན་ཏུ་ཐོབ་པར་གྱུར་ཏེ། དེ་དག་འོད་ཟེར་དེས་ཡང་དག་པར་བསྐུལ་བ་དང༌། འཇིག་རྟེན་གྱི་དབང་པོ་ཐམས་<line/>
ཅད་འཁོར་བརྒྱ་སྟོང་དུ་མ་དག་གིས་བསྐོར་ཅིང་བཅོམ་ལྡན་འདས་གང་ན་བ་དེར་འདོང་བར་གྱུར་ཏོ། །ཀྱེ་རྒྱལ་བའི་སྲས་དག །དེ་ལ་གྲོང་ཁྱེར་ཆེན་པོ་འོད་འཕྲོ་བའི་འོད་ཅེས་<line/>
</page>
<page index="429" id="215B">བྱ་བ་དེར་རྒྱལ་པོ་བལྟ་ན་དགའ་བ་ཤིན་ཏུ་གཙང་བའི་བློ་གྲོས་ཞེས་བྱ་བ། གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་བདག་པོ་བྱུང་སྟེ། དེ་ལ་བུད་མེད་བསོད་ནམས་ཀྱི་དཔལ་<line/>
ལ་སོགས་པ་སྟོང་ཕྲག་སུམ་ཅུ་རྩ་བདུན་ཡོད་དོ། །དེ་ལ་བུ་གཟི་བརྗིད་ཆེན་པོ་ལ་སོགས་པ་ལྔ་བརྒྱ་ཡོད་དོ། །རྒྱལ་པོའི་བུ་གཟི་བརྗིད་ཆེན་པོ་ལ་ཡང་བུད་མེད་བལྟ་ན་བཟང་བ་ལ་<line/>
སོགས་པ་སྟོང་ཕྲག་བཅུ་ཡོད་དོ། །དེ་ནས་རྒྱལ་བུ་གཞོན་ནུ་གཟི་བརྗིད་ཆེན་པོས་སངས་རྒྱས་ཀྱི་རྣམ་པར་འཕྲུལ་པ་མཐོང་ནས་སྔོན་གྱི་དགེ་བའི་རྒྱུས་ཆོས་བཅུ་ཁོང་དུ་ཆུད་པར་<line/>
གྱུར་ཏོ༑ ༑བཅུ་གང་ཞེ་ན། འདི་ལྟ་སྟེ། སངས་རྒྱས་ཐམས་ཅད་ཀྱི་ཡོན་ཏན་གྱི་དཀྱིལ་འཁོར་ཅེས་བྱ་བའི་ཏིང་ངེ་འཛིན་ཁོང་དུ་ཆུད་དོ། །འདི་ལྟ་སྟེ། སངས་རྒྱས་ཀྱི་ཆོས་ཀྱི་དབྱིངས་<line/>
ལ་སྒོ་ཀུན་ནས་རབ་ཏུ་འཇུག་པ་ཞེས་བྱ་བའི་ཏིང་ངེ་འཛིན་ཁོང་དུ་ཆུད་དོ། །འདི་ལྟ་སྟེ། ཚུལ་ཡངས་པའི་སྤྲིན་གྱི་སྙིང་པོ་ཞེས་བྱ་བ་ཤེས་རབ་ཀྱི་ཕ་རོལ་ཏུ་ཕྱིན་པ་ཁོང་དུ་ཆུད་དོ། །<line/>
འདི་ལྟ་སྟེ། འགྲོ་བ་ཐམས་ཅད་འདུལ་བའི་རྒྱན་ཆེན་པོ་ཞེས་བྱ་བའི་བྱམས་པ་ཆེན་པོ་ཁོང་དུ་ཆུད་དོ། །འདི་ལྟ་སྟེ། སྒྲའི་སྤྲིན་གྱིས་ཀུན་ནས་རྒྱས་པར་བྱེད་པ་ཞེས་བྱ་བའི་སྙིང་རྗེ་<line/>
ཆེན་པོ་ཁོང་དུ་ཆུད་དོ། །འདི་ལྟ་སྟེ། ཡོན་ཏན་མཐའ་དང་དབུས་མེད་པས་ཡང་དག་པར་འཕགས་པ་ཞེས་བྱ་བའི་དགའ་བ་ཆེན་པོ་ཁོང་དུ་ཆུད་དོ། །འདི་ལྟ་སྟེ། ཆོས་ཐམས་ཅད་ཇི་ལྟ་<line/>
</page>
<page index="430" id="216A">༄༅། །བ་བཞིན་དུ་རྟོགས་པ་ཞེས་བྱ་བའི་བཏང་སྙོམས་ཆེན་པོ་ཁོང་དུ་ཆུད་དོ། །འདི་ལྟ་སྟེ། ཚུལ་གྱི་གཞི་རྒྱ་ཆེན་པོ་རྒྱ་མཚོའི་སྙིང་པོ་ཞེས་བྱ་བའི་མངོན་པར་<line/>
ཤེས་པ་ཆེན་པོ་ཁོང་དུ་ཆུད་དོ། །འདི་ལྟ་སྟེ། མོས་པ་རྒྱ་མཚོའི་སྟོབས་དང་ཤུགས་རྣམ་པར་འཕེལ་བར་བྱེད་པ་ཞེས་བྱ་བའི་སྨོན་ལམ་གྱི་ཚུལ་གྱི་སྒོ་ཆེན་པོ་ཁོང་དུ་ཆུད་དོ། །<line/>
འདི་ལྟ་སྟེ། ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་འོད་ལ་ཡང་དག་པར་གཞོལ་བའི་ཤུགས་ཞེས་བྱ་བའི་སོ་སོ་ཡང་དག་པར་རིག་པའི་ཡེ་ཤེས་ཆེན་པོའི་སྒོ་ཁོང་དུ་ཆུད་དོ། །<line/>
དེ་ནས་རྒྱལ་པོ་གཞོན་ནུ་གཟི་བརྗིད་ཆེན་པོ་ཞེས་བྱ་བ་དེ། ཆོས་ཀྱི་སྣང་བ་ཆེན་པོ་ཐོབ་ནས་སངས་རྒྱས་ཀྱི་བྱིན་གྱི་རླབས་ཀྱིས་འཁོར་གྱི་ཚོགས་ཐམས་ཅད་ལ་ཚིགས་སུ་བཅད་<line/>
དེ་སྨྲས་པ། ཉི་མ་མང་པོ་སྟོང་གི་རྣམས། །མཁའ་ལ་མངོན་པར་འཕགས་པ་བཞིན། །སྙིང་པོ་བྱང་ཆུབ་དྲི་མེད་ལ། །སངས་རྒྱས་འོད་ནི་ཤིན་ཏུ་སྣང༌། །བསྐལ་པ་བྱེ་བ་སྟོང་<line/>
དག་གིས། །མགོན་པོ་འཇིག་རྟེན་བྱུང་བ་ནི། །སངས་རྒྱས་ཡང་དག་སྐྱེས་པ་རྣམས། །རྒྱལ་བ་ཀུན་ནི་རབ་ཏུ་སྣང༌། །ལྟོས་ཤིག་སངས་རྒྱས་འོད་ཟེར་ལ། །སངས་རྒྱས་སྤྲིན་ནི་<line/>
བསམ་མི་ཁྱབ། །གནས་རྣམས་ཀུན་ན་ཀུན་ཀྱང་སྣང༌། །དེ་བཞིན་གཤེགས་པ་མཉམ་པར་བཞག །འོད་འཕྲོའི་སྤྲིན་རྣམས་རབ་བཀྱེ་བ། །འོད་ཟེར་སྤྲིན་ལ་ཟད་མི་ཤེས། །འཇིག་<line/>
</page>
<page index="431" id="216B">རྟེན་འདི་དག་སྣང་བར་བྱེད། །སངས་རྒྱས་རྣམ་པར་འཕྲུལ་ལ་ལྟོས། །སངས་རྒྱས་རྣམས་ཀྱི་སྐུ་དག་ལས། །འོད་ཟེར་རྣམས་ནི་དྲི་མེད་པ། །སེམས་ཅན་ཀུན་དང་མཉམ་པའི་ལུས།།<line/>
ཕྱོགས་དང་ཕྱོགས་མཚམས་རྒྱས་འགེངས་ལྟོས། །སངས་རྒྱས་གསུང་ནི་ཡིད་འོང་བ། །འགྲོ་བ་ཀུན་ཏུ་རབ་ཏུ་བསྒྲགས། །འགྲོ་ཀུན་དབྱངས་ཀྱི་ཡན་ལག་ཏུ། །སངས་རྒྱས་ཡོན་ཏན་<line/>
རྣམ་པར་བརྗོད། །སངས་རྒྱས་འོད་ཀྱིས་ཕོག་པ་ཡིས། །སེམས་ཅན་ཀུན་ཀྱང་བདེ་བར་གྱུར། །སྡུག་བསྔལ་ཐམས་ཅད་རབ་ཏུ་ཞི། །འགྲོ་བ་ཀུན་ཀྱང་དགའ་བ་སྐྱེས། །བྱང་ཆུབ་<line/>
སེམས་དཔའི་སྤྲིན་གྱི་རྣམས། །རིན་ཆེན་སྤྲིན་རྣམས་རབ་འགྱེད་ཅིང༌། །བསྟོད་པའི་སྤྲིན་གྱིས་རྒྱལ་བའི་དྲུང༌། །ཕྱོགས་བཅུ་ཀུན་ནས་མངོན་པར་འོངས། །སྙིང་པོ་བྱང་ཆུབ་འདི་ལ་<line/>
ཡང༌། །སྒྲ་ཡི་རྒྱ་མཚོ་ཟབ་མོ་གྲགས། །སེམས་ཅན་ཐམས་ཅད་སྡུག་བསྔལ་ཞི། །སངས་རྒྱས་རྣམ་པར་འཕྲུལ་ལ་ལྟོས། །ཀུན་ཀྱང་སྲི་ཞུ་ལྡན་གྱུར་ཏེ། །དགའ་ཞིང་ཤིན་ཏུ་མོས་བྱས་<line/>
ཤིང༌། །ཆོས་ཀྱི་རྒྱལ་པོ་བལྟ་བའི་ཕྱིར། །འཇིག་རྟེན་མགོན་གྱི་དྲུང་དུ་འདོང༌། །ཀྱེ་རྒྱལ་བའི་སྲས་དག །རྒྱལ་བུ་གཞོན་ནུ་གཟི་བརྗིད་ཆེན་པོས་ཚིགས་སུ་བཅད་པ་འདི་བརྗོད་པའི་<line/>
ཚེ་སངས་རྒྱས་ཀྱི་བྱིན་གྱི་རླབས་ཀྱིས་འཇིག་རྟེན་གྱི་ཁམས་དཔལ་གྱི་སྒྲ་ཐམས་ཅད་ཀྱི་སེམས་ཅན་གྱི་གནས་ཀུན་ཏུ་ཤིན་ཏུ་གྲགས་པར་གྱུར་ཏོ། །དེ་ནས་རྒྱལ་པོ་བལྟ་ན་དགའ་<line/>
</page>
<page index="432" id="217A">༄༅། །བ་ཤིན་ཏུ་གཙང་བའི་བློ་གྲོས་ཀྱིས་ཚིགས་སུ་བཅད་པ་འདི་དག་ཐོས་ནས་དགའ་བ་ཆེན་པོ་སྐྱེས་ཏེ། རང་གི་འཁོར་དེ་དག་ལ་ཚིགས་སུ་བཅད་དེ་<line/>
སྨྲས་པ༑ ཞང་བློན་རྣམས་དང་གཞོན་ནུ་དང༌། །རྒྱལ་པོའི་མི་དང་བློན་པོ་དང༌། །ཚོང་པ་རྣམས་དང་དེ་བཞིན་དུ། །ཡུལ་མི་རྣམས་ཀྱང་ཀུན་འདུས་ཤིག །གྲོང་ཁྱེར་རྣམས་ནི་<line/>
ཀུན་ཏུ་ཡང༌། །རྔ་སྒྲ་དག་གིས་མྱུར་དུ་སྒྲོགས། །ཀུན་ཀྱང་མཐུན་པར་ལྷན་ཅིག་ཏུ། །རྒྱལ་བ་བལྟ་བའི་ཕྱིར་དེངས་ཤིག །སྲང་རྣམས་ཐམས་ཅད་ཀུན་ཏུ་ཡང༌། །དགེ་བའི་<line/>
དྲིལ་གྱི་སྒྲ་སྒྲོགས་ཤིག །བུ་དང་ཆུང་མ་འཁོར་བཅས་པ། །རྒྱལ་བ་བལྟ་བའི་ཕྱིར་ཡང་འདེང༌། །གྲོང་ཁྱེར་རྣམས་ཀྱང་བརྒྱན་པར་གྱིས། །རྒྱན་རྣམས་ཀུན་དང་བླ་རེ་བྲེས། །<line/>
རྒྱལ་མཚན་དམ་པ་བཟང་པོའི་རྣམས། །ནོར་བུ་སྣ་ཚོགས་བརྒྱན་པ་སྒྲེང༌། །རིན་ཆེན་དྲ་བའི་བླ་རེ་རྣམས། །ནམ་མཁའི་དཀྱིལ་དུ་བྲེས་པར་གྱིས། །ནམ་མཁའ་འདི་ལས་<line/>
ཐམས་ཅད་དུ། །སིལ་སྙན་སྤྲིན་གྱི་སྒྲ་དག་ཕྱུང༌། །ལམ་གྱི་སྲང་ཡང་བརྒྱན་པར་གྱིས། །རིན་ཆེན་ཆར་ཡང་ཀུན་ཏུ་ཕོབ། །བཞོན་པ་རིན་ཆེན་བསྟད་པར་གྱིས། །རྒྱལ་བ་<line/>
བལྟ་བའི་ཕྱིར་འདོང་ངོ༌། །རང་རང་སོ་སོའི་འཁོར་རྣམས་ཀྱིས། །སྣ་ཚོགས་སྤྲིན་གྱི་ཆར་ཕོབ་ཅིག །རྒྱན་གྱི་སྤྲིན་རྣམས་ཐམས་ཅད་ཀྱིས། །ནམ་མཁའི་དབྱིངས་ཀྱང་དགབ་<line/>
</page>
<page index="433" id="217B">པར་གྱིས། །སྤོས་དང་པདྨོའི་འོད་ཀྱི་སྤྲིན། །མེ་ཏོག་གདུགས་རྣམས་བསམ་ཡས་དང༌། །སེ་མོ་དོ་དང་ཕྲེང་སྤྲིན་རྣམས། །གོས་ཀྱི་སྤྲིན་གྱི་ཆར་ཕོབ་ཅིག །རི་རབ་རྣམས་དང་སྤོས་<line/>
ཀྱི་རི༑ ༑ནོར་བུའི་འཁོར་ལོས་བརྒྱན་པར་གྱིས། །དྲི་མེད་ཙནྡན་ཕྱེ་མ་རྣམས། །ནམ་མཁའི་དཀྱིལ་ལ་རབ་ཏུ་སྟོན། །ནོར་བུའི་ཕྲེང་དང་མེ་ཏོག་ཕྲེང༌། །རིན་ཆེན་ཕྲེང་བ་དྲི་མེད་དང༌། །<line/>
རིན་ཆེན་སྒྲོན་མའི་ཕྲེང་བ་རྣམས། །ནམ་མཁའི་དབྱིངས་ལ་སྒྲུབ་པར་གྱིས། །ཐམས་ཅད་སངས་རྒྱས་མངོན་གྱིས་ལ། །དགའ་ཞིང་སྤྲོ་བའི་སེམས་བསྐྱེད་དེ། །བུ་དང་འཁོར་དུ་<line/>
བཅས་པ་རྣམས། །རྒྱལ་བ་བལྟ་ཕྱིར་ཀུན་འདོང་ངོ༌། །དེ་ནས་རྒྱལ་བུ་བལྟ་ན་དགའ་བ་ཤིན་ཏུ་གཙང་བའི་བདག་པོ་བསོད་ནམས་དཔལ་ལ་སོགས་པ་བུད་མེད་སྟོང་ཕྲག་སུམ་ཅུ་<line/>
རྩ་བདུན་དང༌། གཟི་བརྗིད་ཆེན་པོ་ལ་སོགས་པ་གཞོན་ནུ་ལྔ་བརྒྱ་དང༌། བློ་གྲོས་ཀྱི་སྟོབས་ལ་སོགས་པ་བློན་པོ་སྟོང་ཕྲག་དྲུག་ཅུ་དང༌། དེ་དག་ལ་སོགས་པ་འཁོར་བྱེ་བ་ཁྲག་<line/>
ཁྲིག་བརྒྱ་སྟོང་བདུན་ཅུ་རྩ་བདུན་གྱིས་བསྐོར་ཅིང་མདུན་དུ་བདར་ཏེ་གྲོང་ཁྱེར་ཆེན་པོ་འོད་འཕྲོ་སྣང་བ་ནས་བྱུང་ནས་སྡེའི་འཁོར་དང་བཅས་པ་ནམ་མཁའི་དབྱིངས་སུ་མངོན་པར་<line/>
འཕགས་ཏེ། རྒྱལ་པོའི་རྫུ་འཕྲུལ་ཆེན་པོ་དང༌། རྒྱལ་པོའི་མཐུ་ཆེན་པོས་ནམ་མཁའ་ཐམས་ཅད་རྒྱན་གྱི་སྤྲིན་ཐམས་ཅད་ཀྱིས་རྣམ་པར་བརྒྱན་ཏེ་བཅོམ་ལྡན་འདས་གང་ན་བ་<line/>
</page>
<page index="434" id="218A">༄༅། །དེར་དོང་ནས་བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ལྷའི་གྲོང་ཁྱེར་ཤིང་གི་མེ་ཏོག་སྣ་ཚོགས་ཞེས་བྱ་བ་<line/>
ནས་ཀྱང་ལྷའི་དབང་པོ་རབ་མཚེ་མའི་རྒྱལ་མཚན་ཞེས་བྱ་བ་ལྷ་བྱེ་བ་ཁྲག་ཁྲིག་བརྒྱ་སྟོང་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་བཅོམ་ལྡན་འདས་ཀྱི་ཞབས་<line/>
ལ་སྤྱི་བོས་ཕྱག་འཚལ་ནས་ཕྱོགས་གཅིག་ཏུ་འཁོད་དོ། །ཀླུའི་གྲོང་ཁྱེར་ཀུན་ཏུ་རྫོགས་པ་ནས་ཀྱང་ཀླུའི་རྒྱལ་པོ་བཅུ་དྲི་མ་མེད་པའི་འོད་ཅེས་བྱ་བ་ཀླུ་བྱེ་བ་ཉི་ཤུ་རྩ་ལྔ་དང་<line/>
ལྷན་ཅིག །གནོད་སྦྱིན་གྱི་གྲོང་ཁྱེར་རྡོ་རྗེའི་དཔལ་རྒྱལ་མཚན་ཞེས་བྱ་བ་ནས་ཀྱང་གནོད་སྦྱིན་གྱི་བདག་པོ་དཔའ་བས་རྒྱལ་བ་ཞེས་བྱ་བ་གནོད་སྦྱིན་བྱེ་བ་བདུན་ཅུ་རྩ་བདུན་<line/>
དང་ལྷན་ཅིག །དྲི་ཟའི་གྲོང་ཁྱེར་གཞལ་མེད་ཁང་བཟང་པོ་ནས་ཀྱང་དྲི་ཟའི་རྒྱལ་པོ་བལྟ་ན་དགའ་བ་ཞེས་བྱ་བ་དྲི་ཟ་བྱེ་བ་དགུ་བཅུ་རྩ་བདུན་དང་ལྷན་ཅིག །ལྷ་མ་ཡིན་གྱི་གྲོང་<line/>
ཁྱེར་འཁོར་ལོའི་ཚོན་ནས་ཀྱང་ལྷ་མ་ཡིན་གྱི་དབང་པོ་གཟུགས་རྣམ་པར་དག་པ་ལས་སེམས་དཔའ་ཞེས་བྱ་བ་ལྷ་མ་ཡིན་བྱེ་བ་སྟོང་ཕྲག་ལྔ་བརྒྱའི་འཁོར་གྱིས་བསྐོར་བ་།<line/>
ནམ་མཁའ་ལྡིང་གི་གྲོང་ཁྱེར་རིན་པོ་ཆེ་སྣ་ཚོགས་བཟང་པོའི་ལྟེ་བ་ནས་ཀྱང་ནམ་མཁའ་ལྡིང་གི་བདག་པོ་སྟོབས་བཅུ་སྤྱོད་པ་ཞེས་བྱ་བ་ནམ་མཁའ་ལྡིང་གི་འཁོར་དགུ་བཅུ་<line/>
</page>
<page index="435" id="218B">རྩ་དགུ་དང་ལྷན་ཅིག །མི་འམ་ཅིའི་གྲོང་ཁྱེར་རྩེ་བའི་དགའ་བ་དང་ལྡན་པ་ནས་ཀྱང་མི་འམ་ཅིའི་དབང་པོ་རྡོ་རྗེ་དཔལ་ཞེས་བྱ་བ་མི་འམ་ཅི་བྱེ་བ་ཕྲག་བཅོ་བརྒྱད་དང་ལྷན་ཅིག །ལྟོ་<line/>
འཕྱེ་ཆེན་པོའི་གྲོང་ཁྱེར་རིན་པོ་ཆེ་རྡོ་རྗེ་སྲ་བའི་རྒྱལ་མཚན་ནས་ཀྱང་ལྟོ་འཕྱེ་ཆེན་པོའི་དབང་པོ་རིན་པོ་ཆེ་གྲགས་པའི་རྒྱལ་མཚན་ཞེས་བྱ་བ་ལྟོ་འཕྱེ་ཆེན་པོ་བྱེ་བ་ཁྲག་ཁྲིག་བརྒྱ་<line/>
སྟོང་ཕྲག་གསུམ་དང་ལྷན་ཅིག །ཚངས་པའི་གྲོང་ཁྱེར་རྒྱན་བཟང་པོ་སྣ་ཚོགས་ནས་ཀྱང་ཚངས་པའི་དབང་པོ་གཞན་གྱིས་ཕམ་པ་མེད་པ་ཞེས་བྱ་བ་ཚངས་པ་བྱེ་བ་ཕྲག་བཅོ་<line/>
བརྒྱད་ཀྱི་འཁོར་གྱིས་བསྐོར་ཅིང་མདུན་དུ་བྱས་ཏེ་བཅོམ་ལྡན་འདས་ཡོན་ཏན་ཐམས་ཅད་ཀྱི་རི་བོ་རི་རབ་ཀྱི་དཔལ་དེ་བཞིན་གཤེགས་པ་གང་ན་བ་དེར་དོང་ནས་བཅོམ་ལྡན་<line/>
འདས་ཀྱི་ཞབས་ལ་སྤྱི་བོས་ཕྱག་འཚལ་ནས་ཕྱོགས་ཅིག་ཏུ་འཁོད་དོ། །དེ་དག་ལ་སོགས་པ་གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་གྲོང་ཁྱེར་གྱི་འཁོར་དང་བཅས་པ་དག་ནས་<line/>
སེམས་ཅན་གྱི་རིས་ཐ་དད་པ་ན་གནས་པའི་རྒྱལ་པོ་མང་པོ་འཁོར་དང་བཅས་ཏེ་བཅོམ་ལྡན་འདས་གང་ན་བ་དེར་དོང་སྟེ་བཅོམ་ལྡན་འདས་ལ་ཕྱག་འཚལ་ནས་ཕྱོགས་ཅིག་ཏུ་<line/>
འཁོད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་ཀྱི་དཔལ་གྱིས་སེམས་ཅན་དེ་དག་འདུལ་བའི་དབང་ཉེ་བར་བཟུང་སྟེ་འཁོར་གྱི་<line/>
</page>
<page index="436" id="219A">༄༅། །དཀྱིལ་འཁོར་གྱི་རྒྱ་མཚོ་དེར་དུས་གསུམ་གྱི་སངས་རྒྱས་ཐམས་ཅད་ཡང་དག་པར་འབྱུང་བའི་ཆོས་རྣམ་པར་འཕྲུལ་བ་ཞེས་བྱ་བའི་མདོའི་འཁོར་<line/>
འཇིག་རྟེན་གྱི་ཁམས་རྡུལ་ཤིན་ཏུ་ཕྲ་བ་སྙེད་དང་བཅས་བ་བསམ་པ་ཇི་ལྟ་བ་བཞིན་དུ་སེམས་ཅན་རྣམས་ལ་ཡོངས་སུ་བསྟན་ཏོ། །དེ་ནས་བྱང་ཆུབ་སེམས་དཔའ་གཟི་བརྗིད་<line/>
ཆེན་པོས་ཆོས་ཀྱི་གཞུང་འདི་བསྟན་པ་ཐོས་ནས་བཅོམ་ལྡན་འདས་དེ་བཞིན་གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་ཀྱི་དཔལ་གྱིས་སྔོན་ཡང་དག་པར་བསྒྲུབས་པའི་<line/>
ཆོས་རྒྱ་མཚོ་ལ་ཆོས་ཀྱི་སྣང་བ་རབ་ཏུ་ཐོབ་བོ། །འདི་ལྟ་སྟེ། ཆོས་ཐམས་ཅད་ཀྱི་དཀྱིལ་འཁོར་མཉམ་པ་ཉིད་ཀྱི་ཏིང་ངེ་འཛིན་གྱི་སྒོ་ལ་ཡེ་ཤེས་ཀྱི་སྣང་བ་རབ་ཏུ་ཐོབ་བོ། །<line/>
འདི་ལྟ་སྟེ། ཐོག་མ་ཆོས་ཐམས་ཅད་ལ་ཡང་དག་པར་གཞོལ་བའི་བྱང་ཆུབ་ཀྱི་སེམས་ལ་གནས་པའི་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། ཆོས་ཀྱི་དབྱིངས་ཀྱི་ཕྱོགས་<line/>
རྣམ་པར་སྣང་བའི་སྙིང་པོའི་མིག་རྣམ་པར་དག་པ་ལ་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། སངས་རྒྱས་ཀྱི་ཆོས་ཐམས་ཅད་ཀྱི་ཡེ་ཤེས་རྒྱ་མཚོ་རབ་ཏུ་སྣང་ཞིང་<line/>
རྣམ་པར་དབྱེ་བའི་སྨོན་ལམ་རྒྱ་མཚོ་ལ་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། ཡོན་ཏན་ཆེན་པོ་རྒྱ་མཚོ་མཐའ་དང་དབུས་མེད་པ་རྣམ་པར་དག་པ་ལ་རབ་ཏུ་འཇུག་<line/>
</page>
<page index="437" id="219B">པའི་སྤྱོད་པའི་དཀྱིལ་འཁོར་ལ་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། སྒོ་ཡངས་པ་ནས་སྣང་བ་ཟབ་མོ་ཡང་དག་པར་འབྱུང་བ་རྒྱ་མཚོ་ལ་ཡེ་ཤེས་སྣང་བ་རབ་ཏུ་ཐོབ་བོ། །<line/>
འདི་ལྟ་སྟེ། ཕྱིར་མི་ལྡོག་པའི་སྟོབས་ཆེན་པོའི་ཤུགས་ཀྱི་སྙིང་པོ་དང༌། མཐུ་ཆེན་པོའི་རྒྱ་མཚོ་ལ་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། ཆོས་ཀྱི་དབྱིངས་མཐའ་དང་<line/>
དབུས་མེད་པར་སྤྲུལ་པས་བརྒྱན་ཅིང་འབྱུང་བའི་དཀྱིལ་འཁོར་ལ་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། ཡོན་ཏན་གྱི་དཀྱིལ་འཁོར་རྒྱ་མཚོ་ཚད་མེད་པར་རབ་ཏུ་འཇུག་པ་<line/>
ལ་མངོན་པར་སྒྲུབ་པ་རྒྱ་མཚོའི་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། སངས་རྒྱས་ཐམས་ཅད་རྣམ་པར་དམིགས་ཤིང་མོས་པ་རྒྱ་མཚོའི་སྤྲིན་གྱི་རྒྱན་ཡང་དག་པར་སྒྲུབ་པ་<line/>
རྒྱ་མཚོ་ལ་ཡེ་ཤེས་སྣང་བ་རབ་ཏུ་ཐོབ་བོ། །འདི་ལྟ་སྟེ། ཆོས་ཀྱི་དབྱིངས་མཐའ་དང་དབུས་མེད་པ་དང་མཉམ་པར་དེ་བཞིན་གཤེགས་པ་རྣམ་པར་དམིགས་པར་བྱ་བ་དང༌། འགྲོ་བ་<line/>
ཐམས་ཅད་མངོན་དུ་བསྟན་པ་དང༌། སངས་རྒྱས་ཀྱི་རྣམ་པར་འཕྲུལ་བ་རྒྱ་མཚོ་ལ་ཡེ་ཤེས་ཀྱི་སྣང་བ་རབ་ཏུ་ཐོབ་བོ། །འདི་ལྟ་སྟེ། སངས་རྒྱས་ཀྱི་ཆོས་སྟོབས་དང་མི་འཇིགས་པ་<line/>
ཐམས་ཅད་ལ་ཡེ་ཤེས་ཀྱི་སྣང་བ་རབ་ཏུ་ཐོབ་བོ། །དེ་ནས་བྱང་ཆུབ་སེམས་དཔའ་གཟི་བརྗིད་ཆེན་པོས་དེ་བཞིན་གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་ཀྱི་དཔལ་གྱི་སྔོན་གྱི་<line/>
</page>
<page index="438" id="220A">༄༅། །སྦྱོར་བ་རྒྱ་མཚོ་ལ་ཡེ་ཤེས་ཀྱི་སྣང་བ་རབ་ཏུ་ཐོབ་ནས་སངས་རྒྱས་ཀྱི་བྱིན་གྱི་རླབས་ཀྱིས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་ཆོས་ཉིད་<line/>
འདི་ཐོས་ནས། །བདག་གི་ཡེ་ཤེས་སྣང་བ་སྐྱེས། །དེས་ནི་སངས་རྒྱས་སྔོན་སྤྱོད་པ། །རྒྱ་མཚོ་རྣམས་ཀྱང་རབ་ཏུ་མཐོང༌། །སྐུ་ཚེ་ཀུན་ཏུ་ཇི་ལྟ་བུར། །ཕུན་སུམ་ཚོགས་གྱུར་ཀུན་ཀྱང་<line/>
མཐོང༌། །མཚན་གྱི་རྣམ་པ་རྣམ་དམིགས་དང༌། །གང་གིས་སངས་རྒྱས་མཆོད་པའང་ཤེས། །སྔོན་ཆད་སངས་རྒྱས་དྲུང་དག་ཏུ། །བསྐལ་པ་རྒྱ་མཚོར་སྤྱོད་སྤྱད་དེ། །སངས་རྒྱས་<line/>
རྒྱ་མཚོ་མང་མཆོད་ནས། །ཞིང་གི་རྒྱ་མཚོ་ཡོངས་སུ་སྦྱངས། །སྐུ་ཡི་རྒྱ་མཚོ་མང་པོ་དག །རྒྱལ་ཆེན་ཡོངས་སུ་ཀུན་བཏང་ཞིང༌། །སྤྱོད་པའི་དམ་པ་རབ་སྤྱད་དེ། །རྒྱ་མཚོའི་ཞིང་<line/>
ཡང་ཤིན་ཏུ་སྦྱངས། །སྙན་དང་ཤངས་མང་རྒྱ་མཚོ་དང༌། །ཕྱག་ཞབས་དབུ་ཡང་དེ་བཞིན་ཏེ། །རྒྱལ་སྲིད་བཙུན་མོའི་འཁོར་བཏང་ཞིང༌། །ཞིང་གི་རྒྱ་མཚོ་ཡོངས་སུ་སྦྱངས། །<line/>
ཞིང་རྣམས་སོ་སོ་རེ་རེ་ལ། །བསྐལ་པ་བྱེ་བ་བསམ་ཡས་སུ། །བྱང་ཆུབ་སྤྱོད་པ་རབ་སྤྱད་དེ། །ཞིང་གི་རྒྱ་མཚོ་རབ་ཏུ་སྦྱངས། །ཀུན་ཏུ་བཟང་པོའི་སྨོན་ལམ་གྱི། །སྤྱོད་པ་<line/>
རྒྱ་མཚོ་ཀུན་སྤྱད་ནས། །སངས་རྒྱས་རྒྱ་མཚོ་ཀུན་དྲུང་དུ། །ཞིང་གི་རྒྱ་མཚོ་རབ་ཏུ་སྦྱངས། །ཇི་ལྟར་ཉི་མའི་འོད་སྣང་བས། །ཉི་མའི་དཀྱིལ་འཁོར་མཐོང་བ་བཞིན། །སངས་<line/>
</page>
<page index="439" id="220B">རྒྱས་ཡེ་ཤེས་འོད་སྣང་པས། །སྔོན་གྱི་སྤྱོད་པ་རྣམས་ཀྱང་མཐོང༌། །བྱང་ཆུབ་འཚང་རྒྱ་ཞི་བ་ཡི། །ཆོས་ཀྱི་དབྱིངས་ནི་ཀུན་གང་བའི། །ཞིང་གི་རྒྱ་མཚོ་དག་པའི་རྣམས། །དྲི་མེད་འོད་<line/>
ཅན་ཀུན་ཀྱང་མཐོང༌། །སངས་རྒྱས་ཀུན་གྱི་བྱིན་རླབས་ཀྱིས། །བྱང་ཆུབ་སྤྱད་པ་སྤྱོད་པའི་ཚེ། །ཞིང་གི་རྒྱ་མཚོ་ཡངས་པའི་རྣམས། །དེ་ལྟར་བདག་གིས་སྤྱད་པར་བྱ། །ཀྱེ་རྒྱལ་བའི་<line/>
སྲས་དག །དེའི་ཚེ་བྱང་ཆུབ་སེམས་དཔའ་གཟི་བརྗིད་ཆེན་པོས་བཅོམ་ལྡན་འདས་དེ་བཞིན་གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་ཀྱི་དཔལ་གྱི་སྤྲིན་དེ་མཐོང་བ་<line/>
དང༌། བསྙེན་བཀུར་བ་དང༌། མཆོད་པས་དེ་བཞིན་གཤེགས་པ་ལས་མངོན་པར་ཁོང་དུ་ཆུད་དེ། འཇིག་རྟེན་ཐམས་ཅད་ནི། སྣང་བར་བྱེད། སྔོན་གྱི་སྦྱོར་བ་རྒྱ་མཚོ་ནི། རབ་<line/>
ཏུ་རྗོད༑ བྱང་ཆུབ་སེམས་དཔའི་སྤྱོད་པ་རྒྱ་མཚོའི་ཚུལ་ནི། རབ་ཏུ་སྒྲོག །སངས་རྒྱས་ཐམས་ཅད་ཀྱི་ཡོན་ཏན་རྒྱ་མཚོའི་ཚུལ་ནི། ཤིན་ཏུ་རྗོད། ཆོས་ཀྱི་དབྱིངས་ཐམས་ཅད་ལ་<line/>
ཡང་དག་པར་གཞོལ་བའི་ཡེ་ཤེས་ཀྱི་སྒོ་ཡོངས་སུ་སྦྱང་བ་ནི། ཤིན་ཏུ་སྟོན། སྙིང་པོ་བྱང་ཆུབ་ཐམས་ཅད་ལ་མངོན་པར་འཚང་རྒྱ་བའི་རྣམ་པར་འཕྲུལ་པ་ནི། རབ་ཏུ་རྗོད། སངས་<line/>
རྒྱས་ཀྱི་སྟོབས་དང༌། མི་བསྙེངས་པ་དང༌། ཡེ་ཤེས་ཐ་མི་དད་པ་ནི། ཤིན་ཏུ་རྗོད། དེ་བཞིན་གཤེགས་པའི་སྐུ་སྒོ་ཀུན་ནས་རྣམ་པར་དམིགས་ཤིང་མཐོང་བ་ནི། རབ་ཏུ་<line/>
</page>
<page index="440" id="221A">༄༅། །རྗོད༑ སངས་རྒྱས་ཀྱི་རྣམ་པར་འཕྲུལ་པ་བསམ་གྱིས་མི་ཁྱབ་པ་ནི། ཤིན་ཏུ་སྟོན། སངས་རྒྱས་ཀྱི་རྣམ་པར་སྤྱོད་པ་མཐའ་དང་དབུས་མེད་པའི་<line/>
རྒྱན་ནི༑ རབ་ཏུ་སྟོན། བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང༌། སྨོན་ལམ་ནི། མངོན་པར་སྒྲུབ་པ་བྱེད་ཅིང༌། སེམས་ཅན་རི་རབ་ཀྱི་རྡུལ་ཤིན་ཏུ་ཕྲ་བ་<line/>
སྙེད་བྱང་ཆུབ་ཏུ་སེམས་བསྐྱེད་དེ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་སངས་རྒྱས་ཀྱི་ཞིང་རྣམ་པར་དག་པའང་ཡོངས་སུ་འཛིན་དུ་བཙུད་དོ། །དེ་ནས་དེ་བཞིན་<line/>
གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་དཔལ་གྱི་སྤྲིན་གྱིས་བྱང་ཆུབ་སེམས་དཔའ་གཟི་བརྗིད་ཆེན་པོ་ལ་ཚིགས་སུ་བཅད་དེ་གསུངས་པ། སེམས་ཅན་ཀུན་ལ་<line/>
ཕན་པའི་ཕྱིར། །བྱང་ཆུབ་དོན་དུ་ཁྱོད་ཞུགས་པ། །གཟི་བརྗིད་ཆེན་པོ་ལེགས་སོ་ལེགས། །བསོད་ནམས་སྙིང་པོ་གྲགས་པ་ཆེ། །སྣང་བ་ཁྱོད་ཀྱིས་རབ་ཏུ་ནོན། །ཆོས་ཀྱི་<line/>
དབྱིངས་ནི་ཁྱབ་བྱས་ཤིང༌། །བསོད་ནམས་ཆེན་པོ་སྤྲིན་ལྡན་པའི། །སངས་རྒྱས་ཡེ་ཤེས་རྒྱ་མཚོར་འགྱུར། །བསྐལ་པ་ཞིང་གི་རྡུལ་སྙེད་དུ། །ཞིང་གཅིག་ན་ཡང་སྤྱོད་སྤྱད་ཅིང༌། །<line/>
ང་ཡི་ཡེ་ཤེས་ཇི་ལྟ་བུར། །ཁྱོད་ཀྱིས་མཐོང་བ་དེ་ལྟར་འགྱུར། །ཚུལ་འདི་ཀུན་ནས་ཤེས་པར་ནི། །བརྩོན་འགྲུས་ཆུང་ངུས་མི་ནུས་ཏེ། །བརྩོན་འགྲུས་སྟོབས་ཆེན་ལྡན་པའི་<line/>
</page>
<page index="441" id="221B">རྣམས༑ ༑རྒྱ་མཚོའི་ཞིང་རྣམས་དག་པར་བྱེད། །ཐམས་ཅད་རྡུལ་ལ་འཇུག་ཚུལ་དུ། །བསྐལ་པ་རྒྱ་མཚོར་སུ་སྤྱོད་པ། །རྒྱ་མཚོའི་ཞིང་གི་རྒྱན་གྱི་རྣམས། །དེ་ལ་འདི་འདྲར་རབ་ཏུ་<line/>
འགྱུར༑ ༑སེམས་ཅན་རྣམས་ནི་རེ་རེའི་ཕྱིར། །བསྐལ་པ་རྒྱ་མཚོར་སྤྱད་སྤྱོད་ཅིང༌། །འཁོར་ཀྱང་སྐྱོ་བ་མེད་པའི་རྣམས། །དེ་དག་འཇིག་རྟེན་མགོན་པོར་འགྱུར། །བསྐལ་པ་ཕྱི་མའི་<line/>
མཐར་ཐུག་པས། །རྒྱལ་བ་རེ་རེར་མཆོད་བྱེད་ཀྱང༌། །གང་གི་སེམས་ལ་སྐྱོ་མེད་པ། །དེ་དག་དེ་བཞིན་གཤེགས་པར་འགྱུར། །དུས་གསུམ་གཤེགས་པའི་མགོན་པོ་ཀུན། །ཁྱོད་ཀྱི་<line/>
སྨོན་ལམ་དབང་གིས་གསལ། །སངས་རྒྱས་ཀུན་གྱི་འཁོར་རྣམས་ན། །ཁྱོད་ཀྱི་ལུས་ཀྱང་རབ་ཏུ་གནས། །སངས་རྒྱས་ཀུན་གྱི་སྨོན་ལམ་དག །མཐའ་དང་དབུས་མེད་རྒྱ་མཚོ་ལ། །བློ་<line/>
ཆེན་གང་རྣམས་འཇུག་པ་ནི། །དེ་དག་ཚུལ་འདིར་གནས་པར་འགྱུར། །ང་ལ་མཆོད་པ་བྱས་པས་ཀྱང༌། །གཟི་བརྗིད་ཆེན་པོའི་སྟོབས་ཆེན་གྱིས། །སེམས་ཅན་རི་རབ་རྡུལ་མཉམ་<line/>
པ༑ ༑བྱང་ཆུབ་ཡོངས་སུ་སྨིན་པར་བྱས། །བྱང་ཆུབ་སེམས་དཔའ་གྲགས་ཆེན་དག །ཀུན་ཏུ་བཟང་པོ་དཔའ་བའི་རྣམས། །ཆོས་ཀྱི་དབྱིངས་ནི་ཀུན་བཀང་ཞིང༌། །ཞིང་གི་རྒྱ་མཚོ་<line/>
དག་པར་བྱེད། །ཀྱེ་རྒྱལ་བའི་སྲས་དག །དེ་ལ་བསྐལ་པ་རྒྱ་ཆེན་པོ་རིག་པ་ཞེས་བྱ་བ་དེ་ལ་བསྐལ་པ་བར་མ་ཆུ་ཀླུང་གངྒཱའི་བྱེ་མ་སྙེད་ཅིག་བྱུང་སྟེ། དེའི་དུས་ན་མི་རྣམས་ཀྱི་ཚེ་<line/>
</page>
<page index="442" id="222A">༄༅། །ཡང་བསྐལ་པ་བར་མ་གཉིས་ཐུབ་པར་གྱུར་ཏེ། རྒྱལ་བའི་སྲས་དག །དེ་བཞིན་གཤེགས་པ་ཡོན་ཏན་ཐམས་ཅད་ཀྱི་རི་བོ་རི་རབ་དཔལ་གྱི་སྤྲིན་<line/>
དེའི་སྐུ་ཚེའི་ཚད་ནི། ལོ་བྱེ་བ་ཕྲག་ལྔ་བཅུར་གྱུར་ཏོ། །དེ་ཡོངས་སུ་མྱ་ངན་ལས་འདས་ནས་དེ་བཞིན་གཤེགས་པ་ཕ་རོལ་ཏུ་ཕྱིན་པའི་སྤྱན་བཟང་པོ་རྒྱན་གྱི་རྒྱལ་པོ་ཞེས་བྱ་<line/>
བ་འཇིག་རྟེན་དུ་ནགས་ཚལ་ཆེན་པོ་ཡལ་གའི་དཀྱིལ་འཁོར་རིན་པོ་ཆེའི་མེ་ཏོག་རྒྱས་པ་དེ་ཉིད་ལ་བྱུང་སྟེ། དེ་བཞིན་གཤེགས་པ་ཕ་རོལ་ཏུ་ཕྱིན་པའི་སྤྱན་བཟང་པོ་<line/>
རྒྱན་གྱི་རྒྱལ་པོ་དེ་མངོན་པར་སངས་རྒྱས་པའི་རྣམ་པར་འཕྲུལ་པ་རྒྱལ་བུ་གཞོན་ནུ་གཟི་བརྗིད་ཆེན་པོས་མཐོང་ངོ༌། །མཐོང་ནས་ཀྱང་སྒོ་རྒྱ་མཚོ་མཐའ་ཡས་པའི་སྙིང་པོ་<line/>
ཞེས་བྱ་བ་རབ་ཏུ་ཐོབ་བོ། །ཡེ་ཤེས་རྒྱ་ཆེན་པོའི་བྱིན་གྱི་རླབས་དང༌། ཆོས་ཀྱི་ཀློང་གི་གཟུངས་ཀྱང་རབ་ཏུ་ཐོབ་བོ། །ཀུན་གྱི་རྗེས་སུ་སོང་བར་འགྲོ་བ་འདུལ་བའི་རྣམ་པར་<line/>
ཐར་པ་ཞེས་བྱ་བའི་བྱམས་པ་ཆེན་པོ་ཡང་རབ་ཏུ་ཐོབ་བོ། །དམིགས་པའི་སྒོའི་སྤྲིན་ཐམས་ཅད་ཀྱིས་རྒྱས་པར་བྱེད་པ་ཞེས་བྱ་བའི་སྙིང་པོ་ཡང་རབ་ཏུ་ཐོབ་བོ། །སངས་རྒྱས་<line/>
ཐམས་ཅད་ཀྱི་ཡོན་ཏན་རྒྱ་མཚོ་དང༌། བྱིན་གྱི་རླབས་ཀྱི་མཛོད་ཅེས་བྱ་བའི་དགའ་བ་ཆེན་པོ་ཡང་རབ་ཏུ་ཐོབ་བོ། །ཆོས་ཀྱི་རང་བཞིན་ནམ་མཁའི་དབྱིངས་རྣམ་པར་དག་པ་<line/>
</page>
<page index="443" id="222B">ཞེས་བྱ་བའི་བཏང་སྙོམས་ཆེན་པོ་ཡང་རབ་ཏུ་ཐོབ་བོ། །རང་བཞིན་དྲི་མ་མེད་པའི་ཆོས་ཀྱི་དབྱིངས་ཡོངས་སུ་དག་པའི་ལུས་ཞེས་བྱ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་རབ་ཏུ་ཐོབ་བོ།།<line/>
ཆགས་པ་མེད་པའི་དབྱིངས་རྣམ་པར་སྣང་བའི་རྗེས་སུ་སོང་བ་ཞེས་བྱ་བའི་མངོན་པར་ཤེས་པ་ཡང་རབ་ཏུ་ཐོབ་བོ། །རབ་ཏུ་ཁོང་དུ་ཆུད་པས་དྲི་མ་མེད་པའི་ཀློང་ལ་ཡང་དག་པར་འཇུག་<line/>
པ་ཞེས་བྱ་བའི་སོ་སོ་ཡང་དག་པར་རིག་པ་ཡང་རབ་ཏུ་ཐོབ་བོ། །སངས་རྒྱས་ཐམས་ཅད་ཀྱི་ཆོས་ཀྱི་དཀྱིལ་འཁོར་ཡོངས་སུ་དག་པར་བྱེད་པ་ཞེས་བྱ་བའི་ཡེ་ཤེས་ཀྱི་སྣང་བ་ཡང་རབ་ཏུ་<line/>
ཐོབ་བོ༑ ༑དེ་དག་ལ་སོགས་པ་ཆོས་ཀྱི་སྒོ་སྟོང་ཕྲག་བཅུ་ཀུན་ནས་ནོན་པར་གྱུར་ཏེ། དེ་ནས་རྒྱལ་བུ་གཞོན་ནུ་གཟི་བརྗིད་ཆེན་པོས་སངས་རྒྱས་ཀྱི་བྱིན་གྱི་རླབས་ཀྱིས་འཁོར་གྱི་ཚོགས་<line/>
ཐམས་ཅད་ལ་ཚིགས་སུ་བཅད་དེ་སྨྲས་པ། བསྐལ་པ་བྱེ་བ་བསམ་གྱིས་མི་ཁྱབ་ཏུ། །འཇིག་རྟེན་གཙོ་བོའི་དམ་པ་ཤིན་ཏུ་དཀོན། །སངས་རྒྱས་ཞིང་འདི་སེམས་ཅན་ཐོབ་རབ་ཐོབ། །དེ་<line/>
དག་སངས་རྒྱས་གཉིས་པ་འདི་ཡང་མཐོང༌། །སངས་རྒྱས་སྐུ་ལས་འོད་རྣམས་རབ་བཀྱེ་བ། །ཁ་དོག་མཐའ་ཡས་རྒྱ་ཆེན་རྣམ་པར་དག །འོད་ཟེར་སྤྲིན་གྱིས་འཇིག་རྟེན་ཀུན་ཏུ་ཁྱབ། །<line/>
ཀུན་ཏུ་རྒྱལ་བའི་ཡོན་ཏན་གྲགས་པར་བྱེད། །འོད་ཀྱིས་རེག་པ་རྨད་ཀྱི་དགའ་བ་སྐྱེ། །འགྲོ་བ་དེ་དག་ཀུན་གྱི་སྡུག་བསྔལ་ཞི། །ཕན་ཚུན་སྲི་ཞུ་བྱམས་པའི་སེམས་གྱུར་ཅིང༌། །སངས་<line/>
</page>
<page index="444" id="223A">༄༅། །རྒྱས་རྣམ་འཕྲུལ་འདི་དག་ཀུན་ཀྱང་མཐོང༌། །སྤྲུལ་པའི་དྲ་བའི་སྤྲིན་རྣམས་བསམ་མི་ཁྱབ། །རྣམ་པ་དུ་མའི་འོད་ཀྱི་དྲ་བ་འགྱེད། །ཕྱོགས་བཅུའི་ཞིང་<line/>
རྣམས་ཀུན་ཀྱང་གང་བྱས་ཤིང༌། །སངས་རྒྱས་རྣམ་པར་འཕྲུལ་པ་རབ་ཏུ་སྟོན། །རྒྱལ་བ་རྣམས་ཀྱི་སྤུ་རྩེ་རེ་རེ་ནས། །དབྱངས་སྤྲིན་བཀྱེ་བས་ནམ་མཁའ་ཀུན་བཀང་ཞིང༌། །མུན་<line/>
ནག་ཆེན་པོ་ཀུན་ནས་སྣང་བར་བྱེད། །དམྱལ་བའི་སྡུག་བསྔལ་ཀུན་ཀྱང་རྣམ་པར་སེལ། །སངས་རྒྱས་དབྱངས་ནི་ཕྱོགས་རྣམས་བཅུ་པོ་ན། །སེམས་ཅན་རྣམས་ཀྱི་སྔོན་དགེ་<line/>
རྒྱ་མཚོ་རྣམས། །ཐམས་ཅད་དབྱངས་ཀྱིས་ཀུན་ཏུ་སྒྲ་ཡང་སྒྲོག །སངས་རྒྱས་རྣམ་པར་འཕྲུལ་པ་དེ་དག་ལྟོས། །སངས་རྒྱས་འཁོར་རྣམས་རྒྱ་མཚོ་རྒྱ་ཆེ་བ། །མཐའ་དང་<line/>
དབུས་མེད་ཡང་དག་རབ་ཏུ་བྱུང༌། །དེ་ན་རྒྱལ་བ་ཆོས་ཀྱི་འཁོར་ལོ་བསྐོར། །སེམས་ཅན་རྒྱ་མཚོ་མི་ཟད་རྣམས་ཀྱང་འདུལ། །ཚད་མེད་རྣམ་པར་འཕྲུལ་བ་དག་ལ་ལྟོས། །<line/>
ཞིང་རྣམས་ཀུན་ན་རྒྱལ་བ་མངོན་པར་བཞུགས། །དེ་ལྟར་བདེ་གཤེགས་ཡེ་ཤེས་ཆགས་པ་མེད། །སེམས་ཅན་དོན་དུ་རྣམ་པ་མངོན་སངས་རྒྱས། །དགའ་ཞིང་མོས་<line/>
པར་ཀུན་ཀྱང་འདོང་བར་གྱིས། །བདེ་བའི་ཡིད་དང་སྲི་ཞུ་སྤྲོ་བ་ཡིས། །བདེ་གཤེགས་དེ་ནི་བལྟ་བའི་ཕྱིར་འདོང་ངོ༌། །དེ་མཐོང་སྡུག་བསྔལ་ཐམས་ཅད་ཞི་བར་འགྱུར། །བྱང་<line/>
</page>
<page index="445" id="223B">ཆུབ་སེམས་ནི་ཡང་དག་བསྐྱེད་བྱས་ཤིང༌། །འགྲོ་བ་ཀུན་ལ་བྱམས་པའི་སེམས་འགྱུར་ཏེ། །ཀུན་ཏུ་བཟང་པོའི་སྨོན་ལམ་ཀུན་བཏབ་ཅིང༌། །ཆོས་རྒྱལ་ཇི་བཞིན་བདག་ཅག་<line/>
འགྱུར་བར་བྱ། །སངས་རྒྱས་ཀྱི་བྱིན་གྱི་རླབས་ཀྱིས་དེའི་སྒྲ་ལ་ཐོགས་པ་མེད་པས་འཇིག་རྟེན་གྱི་ཁམས་ཐམས་ཅད་དུ་ཁྱབ་པར་གྱུར་ཏེ། དེ་ཐོས་པའི་སེམས་ཅན་ཚད་མེད་པ་<line/>
རྣམས་ཀྱང་བྱང་ཆུབ་ཏུ་སྨོན་ལམ་བཏབ་པར་གྱུར་ཏོ། །དེ་ཡང་ཕ་དང་མ་དང་ལྷན་ཅིག་ཏུ་འཁོར་ཐམས་ཅད་དང༌། སེམས་ཅན་བྱེ་བ་ཕྲག་ཁྲག་ཁྲིག་བརྒྱ་སྟོང་དེ་དག་གིས་བསྐོར་<line/>
ཅིང་མདུན་དུ་བྱས་ཏེ། རིན་པོ་ཆེའི་གདུགས་ཀྱི་སྤྲིན་ལྔས་ནམ་མཁའ་ཐམས་ཅད་དུ་ཀུན་ནས་ཡོག་པར་བྱས་ཏེ་བཅོམ་ལྡན་འདས་གང་ན་བ་དེར་དོང་ངོ༌། །འོངས་པ་དེ་དག་ལ་<line/>
བཅོམ་ལྡན་འདས་ཕ་རོལ་ཏུ་ཕྱིན་པའི་སྤྱན་བཟང་པོ་རྒྱན་གྱི་རྒྱལ་པོ་དེ་བཞིན་གཤེགས་པས་ཆོས་ཀྱི་དབྱིངས་རང་བཞིན་དྲི་མ་མེད་པའི་རྒྱན་ཅེས་བྱ་བའི་མདོ། འཇིག་རྟེན་ཁམས་<line/>
ཀྱི་རྡུལ་ཤིན་ཏུ་ཕྲ་བ་སྙེད་ཀྱི་མདོའི་འཁོར་ཅན་ཡང་དག་པར་བསྟན་ཏོ། །དེས་དེ་ཐོས་ནས་ཚུལ་ཐམས་ཅད་རྣམ་པ་དག་པ་ལ་འཇུག་པ་འབྱུང་བར་རབ་ཏུ་སྐྱེས་སོ། །ཡེ་ཤེས་ཀྱི་<line/>
རིམ་པ་རྣམ་པར་དག་ཅིང་དྲི་མ་མེད་པའི་སྣང་བ་ཞེས་བྱ་བ་ཡང་ནོན་པར་གྱུར་ཏོ། །ཕ་རོལ་ཏུ་ཕྱིན་པའི་དཀྱིལ་འཁོར་འགྲོ་བ་ཐམས་ཅད་དགའ་བར་ལྟ་བའི་རྒྱན་ཅེས་བྱ་བ་ལ་<line/>
</page>
<page index="446" id="224A">༄༅། །ཡང་ཞུགས་པར་གྱུར་ཏོ། །ཞིང་ཐམས་ཅད་དུ་ཡང་དག་པར་འཇུག་པ་དང༌། སྣང་བ་མཐའ་ཡས་པ་མཐོང་བས་རྣམ་པར་དག་པའི་སྤྱོད་པའི་དཀྱིལ་<line/>
འཁོར་ལ་ཡང་རབ་ཏུ་ཞུགས་སོ། །སྤྱོད་པའི་དཀྱིལ་འཁོར་བསོད་ནམས་ཀྱི་སྤྲིན་དྲི་མ་མེད་པའི་འོད་ཀྱི་རྒྱལ་མཚན་ཞེས་བྱ་བ་ལ་ཡང་རབ་ཏུ་ཞུགས་པར་གྱུར་ཏོ། །རྗེས་སུ་<line/>
རྟོགས་པའི་དཀྱིལ་འཁོར་ཆོས་རྒྱ་མཚོ་འབྱམས་ཀླས་པ་ཐམས་ཅད་སྣང་བ་ཞེས་བྱ་བ་ཡང་རྗེས་སུ་རྟོགས་པར་གྱུར་ཏོ། །འཇུག་པའི་དཀྱིལ་འཁོར་ཡེ་ཤེས་ཆེན་པོའི་ཤུགས་<line/>
ཀྱི་རྒྱན་ཅེས་བྱ་བ་ལ་ཡང་རབ་ཏུ་ཞུགས་སོ། །རང་བྱུང་དུ་འགྱུར་བ་ཤིན་ཏུ་མཐོང་བའི་ཤུགས་ཀྱིས་དབང་བསྐུར་བའི་ཡེ་ཤེས་རྒྱ་མཚོ་ལ་ཡང་ཞུགས་པར་གྱུར་ཏོ། །དེ་<line/>
བཞིན་གཤེགས་པའི་ཡོན་ཏན་རྒྱ་མཚོའི་མཚན་ཉིད་ཀྱི་འོད་རྣམ་པར་སྣང་བའི་སྣང་བ་ཆེན་པོས་ཀྱང་ཤིན་ཏུ་སྣང་བར་གྱུར་ཏོ། །སྨོན་ལམ་གྱི་སྟོབས་ཚད་མེད་པ་ལ་མོས་པ་<line/>
རྒྱ་མཚོའི་སྙིང་པོའི་སྨོན་ལམ་མངོན་པར་སྒྲུབ་པའི་ཡེ་ཤེས་ཀྱི་སྟོབས་ལ་ཡང་རྣམ་པ་དག་པར་གྱུར་ཏོ། །དེ་ནས་དེ་བཞིན་གཤེགས་པ་ཕ་རོལ་ཏུ་ཕྱིན་པའི་སྤྱན་བཟང་<line/>
པོ་རྒྱན་གྱི་རྒྱལ་པོས་བྱང་ཆུབ་སེམས་དཔའ་གཟི་བརྗིད་ཆེན་པོ་ལ་ཚིགས་སུ་བཅད་དེ་གསུངས་པ། ལེགས་སོ་ཡོན་ཏན་ཡེ་ཤེས་རྒྱ་མཚོ་ཅན། །སངས་རྒྱས་བྱང་ཆུབ་<line/>
</page>
<page index="447" id="224B">སྨོན་ལམ་ཡང་དག་གནས། །སེམས་ཅན་ཀུན་གྱི་མགོན་དང་གནས་གྱུར་པའི། །རྒྱལ་བ་དམ་པ་བསམ་གྱི་མི་ཁྱབ་འགྱུར། །ཡེ་ཤེས་རྒྱ་མཚོ་ཆེན་པོར་མངོན་པར་བྱུང༌། །ཆོས་ཀྱི་<line/>
དབྱིངས་སུ་ཐམས་ཅད་རྒྱས་བྱས་ཏེ། །སངས་རྒྱས་སྤྱོད་ཡུལ་རྒྱ་ཆེན་མི་ཟད་པའི། །བསམ་གྱིས་མི་ཁྱབ་ཚུལ་ལ་འཇུག་པར་འགྱུར། །སངས་རྒྱས་ཐམས་ཅད་ཡོན་ཏན་སྤྲིན་མཐོང་<line/>
པའི༑ ༑ཡེ་ཤེས་ས་ཡང་མི་ཟད་ནོན་པར་གྱུར། །ཕ་རོལ་ཕྱིན་པ་རྒྱ་མཚོ་ཀུན་གྱི་ཚུལ། །གྲགས་པ་ཆེན་པོ་ཡོངས་སུ་རྒྱས་པར་བྱེད། །གཟུངས་ཀྱི་ཚུལ་རྣམས་རྒྱ་མཚོ་མང་པོ་དང༌། །སོ་སོ་<line/>
ཡང་དག་རིག་ཚུལ་མི་ཟད་དང༌། །སྤྱོད་པ་སྨོན་ལམ་ཁྱོད་ཀྱིས་མངོན་བསྒྲུབས་པས། །གཞལ་མེད་ཡེ་ཤེས་ལྡན་པར་ཁྱོད་འགྱུར་རོ། །ཏིང་ངེ་འཛིན་གྱི་རྒྱ་མཚོར་འཇུག་པར་འགྱུར།།<line/>
སྨོན་ལམ་རྒྱ་མཚོའི་ནང་དུ་ཁྱོད་སྐྱེས་ཏེ། །རྣམ་འཕྲུལ་འདི་ལའང་ཤིན་ཏུ་འབྱུང་བར་འགྱུར། །འདི་ནི་སངས་རྒྱས་ཆོས་ཉིད་བསམ་མི་ཁྱབ། །ཆོས་དབྱིངས་དམ་པ་བསམ་གྱིས་མི་<line/>
ཁྱབ་པའི། །བསམ་པ་རྒྱ་ཆེན་རྣམ་པར་སྦྱངས་བྱས་ཏེ། །སངས་རྒྱས་སྤྲིན་ལ་རྣམ་པ་བལྟ་བར་གྱིས། །རྒྱ་མཚོའི་ཞིང་རྣམས་དྲི་མེད་རྣམ་པར་སྦྱོངས། །ང་ཡི་བྱང་ཆུབ་སྤྱོད་ལ་འཇུག་<line/>
པར་གྱིས། །སྔོན་གྱི་སྦྱོར་ཚུལ་རྒྱ་མཚོ་མང་པོ་ཡི། །སྤྱོད་པ་ངས་ནི་ཇི་ལྟར་རྣམ་སྦྱངས་སུ། །དེ་འདྲའི་ཚུལ་ཡང་ཁྱོད་ཀྱིས་ཤེས་པར་གྱིས། །ཞིང་རྣམས་རེ་རེ་སངས་རྒྱས་མང་པོ་ངས།།<line/>
</page>
<page index="448" id="225A">༄༅། །རྒྱ་མཚོ་བརྒྱ་མང་ཤིན་ཏུ་མཆོད་པ་བྱས། །སྔོན་སྤྱོད་དེ་ཡི་འབྲས་བུ་འདི་ཡིན་ཏེ། །འདི་འདྲ་དྲི་མ་མེད་པའི་རྒྱན་ལ་ལྟོས། །ལས་ཀྱི་རྒྱ་མཚོ་མི་ཟད་རྒྱ་<line/>
ཆེན་དང༌། །ཞིང་རྣམས་རྒྱ་མཚོ་དག་བྱའི་སྤྱོད་པ་དང༌། །སྨོན་ལམ་བསམ་ཡས་གོ་ཆ་བགོས་པས་ན། །འདི་རྣམས་འདི་འདྲའི་རྣམ་པར་འཕྲུལ་བར་འགྱུར། །སངས་རྒྱས་རྒྱ་<line/>
མཚོ་མ་ལུས་མཆོད་བྱས་ཤིང༌། །ཞིང་རྣམས་རྒྱ་ཆེན་རྒྱ་མཚོ་སྦྱངས་བྱས་ནས། །བསྐལ་པ་འབྱམས་ཀླས་ཀུན་ཏུ་སྦྱངས་བྱས་ཤིང༌། །རྒྱལ་པའི་ཡོན་ཏན་འོད་ཆེན་མངའ་བར་<line/>
འགྱུར༑ ༑ཀྱེ་རྒྱལ་བའི་སྲས་དག །དེ་བཞིན་གཤེགས་པ་ཕ་རོལ་ཏུ་ཕྱིན་པའི་སྤྱན་བཟང་པོ་རྒྱན་གྱི་རྒྱལ་པོ་དེ་ཡོངས་སུ་མྱ་ངན་ལས་འདས་ནས་བལྟ་ན་དགའ་བ་ཤིན་ཏུ་<line/>
གཙང་བའི་བདག་པོ་དེ་ཡང་དུས་བྱས་པར་གྱུར་ཏེ། རྒྱལ་བུ་གཞོན་ནུ་གཟི་བརྗིད་ཆེན་པོས་འཁོར་ལོས་བསྒྱུར་བའི་རྒྱལ་སྲིད་ཐོབ་པར་གྱུར་ཏོ། །ནགས་ཚལ་ཆེན་པོ་ཡལ་<line/>
གའི་དཀྱིལ་འཁོར་རིན་པོ་ཆེའི་མེ་ཏོག་རྒྱས་པ་ཞེས་བྱ་བ་དེར་ཡང་དེ་བཞིན་གཤེགས་པ་བསོད་ནམས་རྒྱ་མཚོ་ཤིན་ཏུ་འཕགས་ཤིང་ཟིལ་གྱིས་མི་ནོན་པ་ཞེས་བྱ་བ་<line/>
གསུམ་པ་བྱུང་བར་གྱུར་ཏེ། དེས་དེ་བཞིན་གཤེགས་པ་དེ་མངོན་པར་འཚང་རྒྱ་བའི་རྣམ་པར་འཕྲུལ་པ་མཐོང་ནས་འཁོར་ཐམས་ཅད་དང༌། དཔུང་གི་ཡན་ལག་བཞིའི་ཚོགས་<line/>
</page>
<page index="449" id="225B">དང༌། རིན་པོ་ཆེ་བདུན་དང༌། གྲོང་གི་མི་དང༌། ཡུལ་མིར་བཅས་ཏེ་བཅོམ་ལྡན་འདས་དེ་བཞིན་གཤེགས་པ་བསོད་ནམས་རྒྱ་མཚོ་ཤིན་ཏུ་འཕགས་ཤིང་ཟིལ་གྱིས་མི་ནོན་<line/>
པ་གང་ན་བཞུགས་པ་དེར་དོང་ནས་དེས་བཅོམ་ལྡན་འདས་དེ་ལ་རིན་པོ་ཆེའི་ཁང་པ་བརྩེགས་པ་སྤོས་དང་ནོར་བུ་ཐམས་ཅད་ཀྱི་རྒྱན་གྱི་སྙིང་པོ་ཞེས་བྱ་བ་ཕུལ་ལོ། །དེར་དེ་བཞིན་<line/>
གཤེགས་པ་དེས་ཀུན་ཏུ་ལྟ་བའི་སྤྱོད་པ་བྱང་ཆུབ་སེམས་དཔའི་སྤྱོད་པ་སྣང་བ་ཞེས་བྱ་བའི་མདོ། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ཀྱི་མདོའི་འཁོར་དང་<line/>
བཅས་པའང་ཡང་དག་པར་བཤད་པར་གྱུར་ཏོ། །དེ་ཐོས་ནས་བྱང་ཆུབ་སེམས་དཔའ་གཟི་བརྗིད་ཆེན་པོས་བསོད་ནམས་ཆེན་པོ་རྣམ་པར་སྣང་བ་ཞེས་བྱ་བའི་ཏིང་ངེ་འཛིན་<line/>
རབ་ཐོབ་བོ། །ཏིང་ངེ་འཛིན་དེ་ཐོབ་པས་ཀྱང་དུས་གསུམ་གྱི་བྱང་ཆུབ་སེམས་དཔའ་ཐམས་ཅད་ཀྱི་བསོད་ནམས་རྒྱ་མཚོ་མངོན་དུ་གྱུར་ཏོ། །དེ་ནས་བཅོམ་ལྡན་འདས་དེ་བཞིན་<line/>
གཤེགས་པ་བསོད་ནམས་རྒྱ་མཚོ་ཤིན་ཏུ་འཕགས་ཤིང་ཟིལ་གྱིས་མི་ནོན་པས་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་གཟིགས་ཏེ་བྱང་ཆུབ་སེམས་དཔའ་གཟི་<line/>
བརྗིད་ཆེན་པོ་ལ་ཚིགས་སུ་བཅད་དེ་གསུངས་པ། ཡོན་ཏན་བསོད་ནམས་ཀུན་གྱི་གཟི་བརྗིད་ཅན། །བྱང་ཆུབ་མཆོག་ཏུ་སྨོན་ལམ་ཡིད་ལྡན་པ། །འགྲོ་བ་ཀུན་ལ་སྙིང་རྗེ་རྒྱ་<line/>
</page>
<page index="450" id="226A">༄༅། །མཚོ་ཡིས། །ང་ཡི་དྲུང་དུ་ཁྱོད་འོངས་ལེགས་སོ་ལེགས། །སྙིང་རྗེའི་སྙིང་པོ་ཁྱོད་ནི་སེམས་ཅན་རྣམས། །སྡུག་བསྔལ་གྱུར་པ་ཀུན་གྲོལ་དོན་ཞུགས་<line/>
པས༑ ༑འགྲོ་བ་ཀུན་གྱི་མགོན་དང་སྐྱབས་སུ་འགྱུར། །བྱང་ཆུབ་སྤྱོད་པའི་ཚུལ་ཡང་དེ་ཡིན་ནོ། །བྱང་ཆུབ་སེམས་དཔའ་ཤིན་ཏུ་བརྟན་པ་རྣམས། །སྐྱོ་མེད་ཡིད་ཀྱིས་སྤྱོད་པ་སྤྱད་<line/>
པ་དག །མཆོག་ཏུ་གྱུར་ཅིང་དམ་པ་ཆགས་མེད་པའི། །ཡེ་ཤེས་འདི་འདྲ་ཤིན་ཏུ་ཐོབ་པར་འགྱུར། །དེ་ལྟར་ཁྱོད་ནི་ཀུན་ཏུ་བཟང་པོ་ཡི། །མཐུ་ཆེན་སྨོན་ལམ་སྤྱོད་པར་ཞུགས་<line/>
བས་ན༑ ༑བསོད་ནམས་འོད་དང་བསོད་ནམས་དཔལ་ཡིན་ཏེ། །བསོད་ནམས་འབྱུང་གནས་བསོད་ནམས་མཆོག་ཀྱང་ཡིན། །བསམ་གྱིས་མི་ཁྱབ་རྒྱལ་པ་རྒྱ་མཚོ་དག །མཐའ་<line/>
དང་དབུས་མེད་མང་པོ་ཁྱོད་ཀྱིས་ཤེས། །མཐའ་དང་དབུས་མེད་དེ་དག་མཐོང་གྱུར་ནས། །དེ་དག་བསོད་ནམས་རྒྱ་མཚོ་རྟོགས་པར་འགྱུར། །ཁྱོད་ཀྱི་ཕྱོགས་བཅུའི་ཞིང་རྣམས་<line/>
ཐམས་ཅད་ཀྱི། །རྒྱལ་བའི་སྤྲིན་རྣམས་ཀུན་ཀྱང་ཤིན་ཏུ་མཐོང༌། །དེ་དག་སྤྱོད་པ་རྒྱ་མཚོ་ཐམས་ཅད་ཀྱང༌། །སྔོན་ཆད་ཇི་ལྟར་སྤྱད་པ་བཞིན་དུ་མཐོང༌། །འདི་ཚུལ་རྒྱ་མཚོ་འདི་<line/>
ལ་སུ་ཞུགས་ཤིང༌། །ཡེ་ཤེས་ས་ལ་སུ་དག་གནས་གྱུར་པ། །དེ་དག་སངས་རྒྱས་ཀུན་གྱི་རྗེས་སློབ་ཅིང༌། །ཐམས་ཅད་གཟིགས་པར་གདོན་མི་ཟ་བར་འགྱུར། །ཁྱོད་ནི་ཞིང་<line/>
</page>
<page index="451" id="226B">ཀུན་རྒྱ་མཚོའི་རྡུལ་སྙེད་ཀྱི། །བསྐལ་པ་རྒྱ་མཚོའི་སྤྱོད་པ་སྤྱད་བྱས་ནས། །རྒྱལ་བ་ཀུན་གྱི་སྔོན་སྤྱད་རྒྱ་མཚོ་རྣམས། །བསླབ་ནས་རང་བྱུང་ཉིད་དུ་འགྱུར་བར་འོང༌། །ཞིང་རྣམས་<line/>
རྒྱ་མཚོ་ཡོངས་སུ་དག་པ་རྣམས། །ཕྱོགས་བཅུ་དག་ཏུ་ཇི་ལྟར་མཐོང་བ་བཞིན། །ཁྱོད་ཀྱི་ཞིང་ཡང་རྣམ་པར་དག་འགྱུར་ཏེ། །སྨོན་ལམ་ཀུན་ཀྱང་ཤིན་ཏུ་སྒྲོག་པར་འགྱུར། །འཁོར་<line/>
གྱི་རྒྱ་མཚོ་འདི་དག་ཐམས་ཅད་ཀྱང༌། །ཁྱོད་ཀྱི་སྨོན་ལམ་ཐོས་གྱུར་རབ་ཏུ་དགའ། །ཀུན་ཏུ་བཟང་པོའི་སྤྱོད་པའི་ལམ་དག་གིས། །བྱང་ཆུབ་མཆོག་ལ་རབ་ཏུ་འཇུག་པར་འགྱུར། །<line/>
མཐའ་དང་དབུས་མེད་ཞིང་རྣམས་འབྱམས་ཀླས་བར། །བསྐལ་པ་རྒྱ་མཚོ་དག་ཏུ་སྤྱད་པ་སྤྱོད། །ཀུན་ཏུ་བཟང་པོའི་སྤྱོད་པ་ཐམས་ཅད་དང༌། །སྨོན་ལམ་རྣམས་ཀྱང་ཡོངས་སུ་རྫོགས་<line/>
པར་གྱིས། །ནགས་ཚལ་ཆེན་པོ་ཡལ་གའི་དཀྱིལ་འཁོར་རིན་པོ་ཆེའི་མེ་ཏོག་རྒྱས་པ་དེ་ཉིད་དུ་དེ་བཞིན་གཤེགས་པ་རྣམ་པར་གྲགས་པའི་སྤྱན་པདྨོའི་དཔལ་ཞེས་བྱ་བ་བྱུང་བར་<line/>
གྱུར་ཏོ༑ ༑རྒྱལ་པོ་གཟི་བརྗིད་ཆེན་པོ་དེ་ཡང་དེ་ནས་ཤི་འཕོས་ནས་རྒྱ་མཚོའི་སྟེང་ན་ལྷའི་གྲོང་ཁྱེར་རིན་པོ་ཆེ་ཞི་བའི་གནས་ཞེས་བྱ་བར་ཕྱིན་ཏེ། དེར་བསོད་ནམས་དྲི་མ་མེད་པའི་<line/>
དཔལ་ཞེས་བྱ་བའི་ལྷའི་རྒྱལ་པོ་ཆེན་པོར་གྱུར་ཏོ། །དེ་ནས་དེ་ལྷའི་འཁོར་གྱི་ཚོགས་ཆེན་པོ་དང་བཅས་ཏེ་རིན་པོ་ཆེའི་མེ་ཏོག་གི་སྤྲིན་གྱི་ཆར་འབེབས་ཤིང༌། བཅོམ་ལྡན་འདས་<line/>
</page>
<page index="452" id="227A">༄༅། །དེ་བཞིན་གཤེགས་པ་གྲགས་པ་རྣམ་པར་གྲགས་པའི་སྤྱན་པདྨོའི་དཔལ་གང་ན་བཞུགས་པ་དེར་དོང་ངོ༌། །དེར་བཅོམ་ལྡན་འདས་དེ་བཞིན་གཤེགས་<line/>
པ་གྲགས་པ་རྣམ་པར་གྲགས་པའི་སྤྱན་པདྨོའི་དཔལ་གྱིས་ཚུལ་ཡངས་པའི་སྒོ་ཀུན་ཏུ་རྣམ་པར་སྣང་བ་ཞེས་བྱ་བའི་མདོ། འཇིག་རྟེན་གྱི་ཁམས་རྒྱ་མཚོའི་རྡུལ་ཤིན་ཏུ་ཕྲ་<line/>
བ་སྙེད་ཀྱི་མདོའི་འཁོར་དང་བཅས་པ་ཡང་དག་པར་བསྟན་ཏོ། །དེས་དེ་དག་ཐོས་ནས་དགའ་བའི་སྙིང་པོ་ཀུན་ནས་སྒོ་ཞེས་བྱ་བའི་ཏིང་ངེ་འཛིན་རབ་ཏུ་ཐོབ་བོ། །ཆོས་ཐམས་<line/>
ཅད་ཀྱི་ཚུལ་རྒྱ་མཚོའི་དབྱིངས་སུ་ཡང་ཞུགས་པར་གྱུར་ཏོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། རྣམ་པར་སྣང་མཛད་ཀྱི་ལེའུ་ཞེས་བྱ་<line/>
སྟེ༑ བཅུ་པའོ།། །།བམ་པོ་བཅུ་གསུམ་པ། བཅོམ་ལྡན་འདས། འཇིག་རྟེན་གྱི་ཁམས་རྒྱ་མཚོ་ནི། དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་<line/>
སྣང་མཛད་ཀྱི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ། སངས་རྒྱས་ཀྱི་སྐུའི་དབྱིབས་ལྟར་འདུག་པ། འཇིག་རྟེན་གྱི་ཁམས་རི་རབ་ནི། ཀུན་ཏུ་བཟང་པོ་ཚངས་<line/>
པའི་ལྷའི་ལུས་ཀྱི་དབྱིབས་ལྟར་འདུག་པ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི། ཡོངས་སུ་འཛིན་པ། གཞན་འཕྲུལ་དབང་བྱེད་ཀྱི་ལྷའི་ལུས་<line/>
</page>
<page index="453" id="227B">ཀྱི་དབྱིབས་ལྟར་འདུག་པ། སྟོང་གཉིས་ཀྱི་འཇིག་རྟེན་གྱི་ཁམས་ནི། ལྷན་ཅིག་སྤྱོད་པ། འཕྲུལ་དགའི་ལྷའི་ལུས་ཀྱི་དབྱིབས་ལྟར་འདུག་པ། སྟོང་གི་འཇིག་རྟེན་གྱི་ཁམས་<line/>
ཀུན་ཏུ་སྤྱོད་པ། དགའ་ལྡན་གྱི་ལྷའི་ལུས་ཀྱི་དབྱིབས་ལྟར་འདུག་པ། གླིང་བཞི་པའི་འཇིག་རྟེན་གྱི་ཁམས་ནི། གནས་ཀྱི་དམ་པ་མཚེ་མའི་ལྷའི་ལུས་ཀྱི་དབྱིབས་ལྟར་<line/>
འདུག་པ། གླིང་ནི། བྱང་ཆུབ་ཀྱི་རྒྱལ་མཚན་སུམ་ཅུ་རྩ་གསུམ་གྱི་ལྷའི་ལུས་ཀྱི་དབྱིབས་ལྟར་འདུག་པ། གྲོང་རྡལ་གྱི་མཛོད་མཐའ་ཡས་པ་ཁང་པ་བརྩེགས་པའི་དབྱིབས་<line/>
ལྟར་འདུག་པ། བཟའ་ཤིང་གི་ར་བ་ནི། མྱ་ངན་དང་བྲལ་བ། སྙིང་པོ་བྱང་ཆུབ་མྱ་ངན་མེད་པའི་དབྱིབས་སུ་འདུག་པ། ཁང་པ་བརྩེགས་པ་ནི། ཀུན་ནས་སྨད་དུ་མེད་པ།<line/>
འཇིག་རྟེན་གྱི་ཁམས་རང་བཞིན་ཆོས་ཉིད་ཀྱིས་གནས་པའི་དབྱིབས་སུ་འདུག་པ་ན་བཞུགས་ཏེ། འཇིག་རྟེན་གྱི་ཁམས་རྒྱ་མཚོ་དེ་ནི། འཇིག་རྟེན་གྱི་ཁམས་རྒྱ་མཚོ་ཚད་མེད་<line/>
པས་ཀུན་ནས་བསྐོར་བ་སྟེ། འདི་ལྟར་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་གནས་པར་མིང་མཐུན་པ། འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
ཕྲ་བ་སྙེད་ཀུན་ཀྱང་དེ་བཞིན་གཤེགས་པའི་སྐུའི་དབྱིབས་སུ་འདུག་པ་ཤ་སྟག་དང༌། གཞུང་དེ་བཞིན་དུ་བྱང་ཆུབ་སེམས་དཔའ་དང༌། རང་སངས་རྒྱས་དང༌། ཉན་ཐོས་<line/>
</page>
<page index="454" id="228A">༄༅། །ཀྱི་ལག་གི་མཐིལ་གྱི་སྙིང་པོ་ལ་རབ་ཏུ་གནས་པར་མིང་མཐུན་པ་ཐམས་ཅད་ཉན་ཐོས་ཀྱི་ལུས་ཀྱི་ལུས་ཀྱི་དབྱིབས་སུ་འདུག་པ་ཤ་སྟག་དང༌།<line/>
གཞུང་དེ་བཞིན་དུ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང་མི་མ་<line/>
ཡིན་པའི་ལག་གི་མཐིལ་གྱི་སྙིང་པོ་ལ་རབ་ཏུ་གནས་པར་མིང་མཐུན་པ་ཐམས་ཅད་ཀྱང་མི་མ་ཡིན་པའི་ལུས་ཀྱི་དབྱིབས་སུ་འདུག་པ་ཤ་སྟག་གིས་ཡོངས་སུ་བསྐོར་བ་སྟེ།<line/>
འཇིག་རྟེན་གྱི་ཁམས་རྒྱ་མཚོ་དེ་ནི། སངས་རྒྱས་ཀྱི་ས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བར་སྙེད་ཀྱི་མགོ་དང་ལྡན་པའོ། །སངས་རྒྱས་ཀྱི་གནས་<line/>
འཕོས་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མགུལ་དང་ལྡན་པའོ། །སངས་རྒྱས་ཀྱི་ཚོགས་ཀྱི་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཀྱི་ཕྲག་པའི་ལྷུན་དང་ལྡན་པའོ། །བྱང་ཆུབ་སེམས་དཔའི་ས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལག་པ་དང་<line/>
ལྡན་པའོ། །སྙིང་རྗེ་ཆེན་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་དང་ལྡན་པའོ། །དེ་བཞིན་གཤེགས་པའི་རྣམ་པར་གྲོལ་བ་ཆེན་པོ་རྒྱ་<line/>
</page>
<page index="455" id="228B">མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལྟོ་དང་ལྡན་པའོ། །ཉན་ཐོས་དང༌། རང་སངས་རྒྱས་ཀྱི་རྣམ་པར་གྲོལ་བ་རྒྱ་མཚོ་འཇིག་རྟེན་གྱི་ཁམས་རྒྱ་<line/>
མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བ་སྤུའི་བུ་ག་དང་ལྡན་པའོ། །རང་སངས་རྒྱས་ཀྱི་ས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྟ་ཟུར་དང་ལྡན་<line/>
པའོ༑ ༑ཉན་ཐོས་ཀྱིས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བྲལ་དང་ལྡན་པའོ། །འཇིག་རྟེན་པའི་རྣམ་པར་ཐར་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཀྱི་བྱིན་པ་དང་ལྡན་པའོ། །སེམས་ཅན་གྱི་ཁམས་ཀྱི་སྨོན་ལམ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་རྐང་པ་དང་ལྡན་པ་<line/>
སྟེ༑ འཇིག་རྟེན་གྱི་ཁམས་རྒྱ་མཚོ་དེ་ནི། དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་ཀྱི་སྔོན་གྱི་སྨོན་ལམ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཀྱི་སྤྱི་གཙུག་དང་ལྡན་པའོ། །ཆོས་ཀྱི་དབྱིངས་ནམ་མཁའ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཕྲལ་བ་དང་ལྡན་པའོ། །དེ་<line/>
བཞིན་གཤེགས་པའི་ཐུགས་རང་བཞིན་གྱིས་འོད་གསལ་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མཛོད་སྤུ་དང་ལྡན་པའོ། །བྱང་ཆུབ་ཀྱི་<line/>
</page>
<page index="456" id="229A">༄༅། །ལམ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྨིན་ཚུགས་དང་ལྡན་པའོ། །དེ་བཞིན་གཤེགས་པ་སྤྱན་གྱི་ཁམས་གང་<line/>
ཆེན་མཚོ་རྣམ་པར་སྣང་མཛད་ཀྱི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མིག་དང་ལྡན་པའོ། །དེ་བཞིན་གཤེགས་པ་སྙན་གྱི་ཁམས་<line/>
གང་ཆེན་མཚོ་རྣམ་པར་སྣང་མཛད་ཀྱི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་རྣ་བ་དང་ལྡན་པའོ། །དེ་བཞིན་གཤེགས་པ་ཤངས་ཀྱི་<line/>
ཁམས་གང་ཆེན་མཚོ་རྣམ་པར་སྣང་མཛད་ཀྱི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྣ་དང་ལྡན་པའོ། །དེ་བཞིན་གཤེགས་པ་<line/>
ལྗགས་ཀྱི་ཁམས་གང་ཆེན་མཚོ་རྣམ་པར་སྣང་མཛད་ཀྱི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལྕེ་དང་ལྡན་པའོ། །དེ་བཞིན་གཤེགས་<line/>
པ་སྐུའི་ཁམས་གང་ཆེན་མཚོ་རྣམ་པར་སྣང་མཛད་ཀྱི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལུས་དང་ལྡན་པའོ། །དེ་བཞིན་གཤེགས་<line/>
པ་ཐུགས་ཀྱི་ཁམས་གང་ཆེན་མཚོ་རྣམ་པར་སྣང་མཛད་ཀྱི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཡིད་དང་ལྡན་པའོ། །དེ་བཞིན་<line/>
</page>
<page index="457" id="229B">གཤེགས་པ་ཞི་བ་རྒྱ་མཚོ་རྣམ་པར་སྣང་མཛད་ཀྱི་སངས་རྒྱས་ཀྱི་སྐུ་སྤྲུལ་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྒྲ་དང་ལྡན་པའོ། །དེ་བཞིན་<line/>
གཤེགས་པ་བདུད་འདུལ་བ་དང༌། ཉན་ཐོས་དང་རང་སངས་རྒྱས་ཀྱི་སྐུར་སྤྲུལ་པ་རྒྱ་མཚོ་སངས་རྒྱས་ཀྱི་ཞིང་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བ་སྤུ་དང་ལྡན་པའོ། །བྱང་ཆུབ་<line/>
སེམས་དཔའི་དད་པའི་དབང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མདོག་དང་ལྡན་པའོ། །རྣམ་པར་ཐར་པའི་སྒོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཁ་དང་ལྡན་པའོ། །ཆོས་ཀྱི་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྐོམ་དང་ལྡན་པའོ། །སེམས་ཅན་ཡོངས་སུ་<line/>
སྨིན་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཟས་དང་ལྡན་པའོ། །འཇིག་རྟེན་གྱི་ཁམས་རྒྱ་མཚོ་དེ་ནི། འཇིག་རྟེན་གྱི་ཁམས་རྒྱ་མཚོ་ཚད་མེད་<line/>
པའི་རྒྱན་དང་ལྡན་པ་སྟེ། འདི་ལྟར་འཇིག་རྟེན་གྱི་ཁམས་རྒྱ་མཚོའི་སྤྲིན་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཡོག་པར་ཁེབས་པའོ། །<line/>
འཇིག་རྟེན་གྱི་ཁམས་མེ་ཏོག་གི་སྤྲིན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཆར་མངོན་པར་འབབ་པའོ། །འཇིག་རྟེན་གྱི་ཁམས་རྒྱ་མཚོའི་<line/>
</page>
<page index="458" id="230A">༄༅། །དྲིལ་བུའི་དྲ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀུན་ཏུ་བྲེས་པའོ། །འཇིག་རྟེན་གྱི་ཁམས་རྒྱ་མཚོའི་བླ་རེ་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རྣམ་པར་བཀྲམ་པའོ། །འཇིག་རྟེན་གྱི་ཁམས་རྒྱ་མཚོའི་གདུགས་དང༌། རྒྱལ་མཚན་དང༌། བ་དན་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ཏུ་ཁེབས་པར་བཀང་བའོ། །འཇིག་རྟེན་གྱི་ཁམས་རྒྱ་མཚོ་དེ་ནི། ཁ་དོག་གི་ཆུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་པོ་དང་ལྡན་པའོ། །དེ་བཞིན་དུ་གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་དང༌། ཆོས་ཀྱི་ཆུ་རྒྱ་མཚོ་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་པོ་དང་ལྡན་པའོ། །མིག་སྣ་ཚོགས་ཀྱི་ཆུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་པོ་དང་<line/>
ལྡན་པའོ། །དེ་བཞིན་དུ་རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་ཀྱི་ཆུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་པོ་དང་ལྡན་པའོ།།<line/>
ཁ་དོག་གི་ཆུ་རྒྱ་མཚོ་རེ་རེ་ནས་ཡིད་ཀྱི་ཆུ་རྒྱ་མཚོའི་བར་རེ་རེ་ལས་ཀྱང་མེ་ཏོག་ཨུཏྤ་ལ་དང༌། པདྨོ་དང༌། ཀུ་མུ་ད་དང༌། པུཎྜ་རཱི་ཀ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
</page>
<page index="459" id="230B">རྡུལ་ཤིན་ཏུ་ཕྲ་བ་སྙེད་མངོན་པར་ཐོན་ཏེ་མེ་ཏོག་ཨུཏྤ་ལ་དེ་དག་རེ་རེ་དང༌། མེ་ཏོག་པུཎྜ་རཱི་ཀ་དེ་དག་རེ་རེ་ལ་ཡང་མེ་ཏོག་ཨུཏྤ་ལའི་འཁོར་དང༌། མེ་ཏོག་པུཎྜ་རཱི་ཀའི་འཁོར་<line/>
ཀྱི་བར་དུ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ་སྟེ། མེ་ཏོག་ཨུཏྤ་ལ་དང༌། མེ་ཏོག་པུཎྜ་རཱི་ཀའི་བར་དེ་དག་རེ་རེ་ལས་ཀྱང་འཇིག་རྟེན་གྱི་ཁམས་<line/>
རི་རབ་རྣམ་པར་ཕྱེ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་མངོན་པར་བྱུང་བ་དག་སྟེ། འཇིག་རྟེན་གྱི་ཁམས་ཀྱི་རིའི་རྒྱན་དང༌། འཇིག་རྟེན་གྱི་ཁམས་<line/>
ཀྱི་པདྨོའི་ཚལ་དང༌། འཇིག་རྟེན་གྱི་ཁམས་ཀྱི་སྨིག་མའི་ཚལ་མང་པོ་དག་ཀྱང་མངོན་པར་ཐོན་པ་ཤ་སྟག་གོ །ཅིའི་ཕྱིར་ཁ་དོག་གི་ཆུ་རྒྱ་མཚོ་རྣམས་ལ་ཁ་དོག་གི་ཆུ་རྒྱ་མཚོ་<line/>
ཞེས་བྱ་ཞེ་ན། དེ་དག་ཏུ་སེམས་ཅན་གང་ཡང་རུང་སྟེ། ཆུ་འཐུང་ངམ། ཁྲུས་བྱེད་པ་དེ་དག་ཐམས་ཅད་ཀྱིས་འཇིག་རྟེན་གྱི་ཁམས་རྒྱ་མཚོ་འདིའི་གཟུགས་སུ་སྣང་བ་འདས་པའམ།<line/>
མ་འོངས་པའམ། ད་ལྟར་བྱུང་བའམ། ནང་གིའམ། ཕྱིའི་འམ། ཆེ་བའམ། ཆུང་བའམ། བཟང་བའམ། ངན་པའམ། རྒྱང་རིང་བའམ། ཐག་ཉེ་བ་ཡང་རུང་སྟེ། གང་ཇི་སྙེད་<line/>
ཡོད་པ་དེ་དག་ཐམས་ཅད་ཁོངས་ན་སྣང་བར་སོ་སོའི་མིག་གིས་མངོན་པར་མཐོང་བས་དེའི་ཕྱིར་ཁ་དོག་གི་ཆུ་རྒྱ་མཚོ་རྣམས་ལ་ཁ་དོག་གི་ཆུ་རྒྱ་མཚོ་ཞེས་བྱ་སྟེ། དེ་བཞིན་<line/>
</page>
<page index="460" id="231A">༄༅། །དུ་གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་དང༌། ཆོས་ཀྱི་ཆུ་རྒྱ་མཚོ་དག་ཀྱང་ཤེས་པར་བྱའོ། །ཅིའི་ཕྱིར་མིག་གི་ཆུ་རྒྱ་མཚོ་ལ་མིག་<line/>
གི་ཆུ་རྒྱ་མཚོ་ཞེས་བྱ་བ་ཞེ་ན། དེ་དག་ཏུ་སེམས་ཅན་གང་ཡང་རུང་སྟེ། ཆུ་འཐུང་བ་དང༌། ཁྲུས་བྱེད་པ་དེ་དག་ཐམས་ཅད་ཀྱིས་འཇིག་རྟེན་གྱི་ཁམས་རྒྱ་མཚོ་མང་པོ་འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དག་ན་གཟུགས་སུ་སྣང་བ་འདས་པའམ། མ་འོངས་པའམ། ད་ལྟར་བྱུང་བའམ། ནང་གིའམ། ཕྱིའི་འམ། ཆེ་<line/>
བའམ༑ ཆུང་བའམ། བཟང་བའམ། ངན་པའམ། རྒྱང་རིང་པའམ། ཐག་ཉེ་བའང་རུང་སྟེ། གང་ཇི་སྙེད་ཡོད་པ་དེ་དག་ཐམས་ཅད་ནང་ན་སྣང་བར་རང་རང་གི་མིག་དང༌།<line/>
གཞན་གྱི་མིག་གིས་མངོན་པར་མཐོང་བས་དེའི་ཕྱིར་མིག་གི་ཆུ་རྒྱ་མཚོ་རྣམས་ལ་མིག་གི་ཆུ་རྒྱ་མཚོ་ཞེས་བྱ་སྟེ། དེ་བཞིན་དུ་རྣ་བ་དང༌། སྣ་དང༌། ལྕེ་དང༌། ལུས་དང༌།<line/>
ཡིད་ཀྱི་ཆུ་རྒྱ་མཚོ་དག་ཀྱང་ཤེས་པར་བྱའོ། །འཇིག་རྟེན་གྱི་ཁམས་དེ་ནི། འཇིག་རྟེན་གྱི་ཁམས་རྒྱ་མཚོའི་གཟུགས་བརྙན་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ཀྱིས་ལྷུན་ཤིན་ཏུ་བརྒྱན་པ་སྟེ། སེམས་ཅན་གྱི་ཁམས་རྒྱ་མཚོ་རབ་ཏུ་སྣང་བའི་དཔེ་བྱད་བཟང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
</page>
<page index="461" id="231B">ཕྲ་བ་སྙེད་ཀྱིས་རྣམ་པར་གསལ་བར་བྱས་པའི་ལུས་ཅན་ནོ། །ཆོས་ཀྱི་དབྱིངས་རྒྱ་མཚོ་ཟབ་མོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མཚན་དང་ལྡན་<line/>
པའོ༑ ༑འཇིག་རྟེན་གྱི་ཁམས་རྒྱ་མཚོ་དེ་ནི། འཇིག་རྟེན་གྱི་ཁམས་རྒྱ་མཚོ་མང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དུ་རྡུལ་ཤིན་ཏུ་ཕྲ་བ་རེ་རེ་ལ་ཡང་<line/>
གཟུགས་བརྙན་རབ་ཏུ་སྣང་བར་འབྱུང་བའོ། །ཅིའི་ཕྱིར་ན། འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེ་ལ་དེ་<line/>
བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པའི་འཇིག་རྟེན་གྱི་ཁམས་རྒྱ་མཚོ་ཞེས་བྱ་ཞེ་ན། བཅོམ་ལྡན་འདས་དེ་བཞིན་གཤེགས་པ་ཡེ་ཤེས་གང་<line/>
ཆེན་མཚོ་རྣམ་པར་སྣང་མཛད་དེའི་ཕྱག་གི་མཐིལ་ན་རྡུལ་ཤིན་ཏུ་ཕྲ་བའི་སྙིང་པོ་ཞེས་བྱ་བ་ཡོད་དེ། དེའི་ནང་ན་རྣམ་པར་ཤེས་པའི་ཁམས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །དེ་དག་གི་སྟེང་ན་ཆོས་ཀྱི་དབྱིངས་རྒྱ་མཚོ་མཐའ་ཡས་པ་ཞེས་བྱ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་<line/>
སོ༑ ༑དེ་དག་གི་སྟེང་ན་ནམ་མཁའི་དབྱིངས་རྒྱ་མཚོ་ས་མཚམས་ཡོངས་སུ་ཆད་པ་མེད་པ་ཞེས་བྱ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་སོ། །<line/>
</page>
<page index="462" id="232A">༄༅། །དེ་དག་གི་སྟེང་ན་མེའི་ཁམས་རྒྱ་མཚོ་དྲག་ཤུལ་ཅན་ཞེས་བྱ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་སོ། །དེ་དག་<line/>
གི་སྟེང་ན་ཆུའི་ཁམས་ཀྱི་རྒྱ་མཚོ་སྦྲང་རྩི་ཅན་ཞེས་བྱ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་སོ། །དེ་དག་གི་སྟེང་ན་སའི་ཁམས་རྒྱ་མཚོ་རིན་<line/>
པོ་ཆེའི་སྙིང་པོ་ཅན་ཞེས་བྱ་བ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་སོ། །དེ་དག་གི་སྟེང་ན་མེ་ཏོག་མཚན་མ་མེད་པ་ལས་སྐྱེས་པ་ཞེས་བྱ་བ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་མངོན་པར་ཐོན་ཏེ། མེ་ཏོག་དེ་དག་ཀྱང་སོ་སོ་ནས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་<line/>
རྟེན་གྱི་ཁམས་རྒྱ་མཚོ་ཙམ་གྱི་ཐ་གྲུ་དང་ལྡན་པ་དག་སྟེ། དེ་དག་གི་སྟེང་ན་འཇིག་རྟེན་གྱི་ཁམས་རྒྱ་མཚོ་འདི་གནས་པས་དེའི་ཕྱིར་འཇིག་རྟེན་གྱི་ཁམས་རྒྱ་མཚོ་དེ་བཞིན་<line/>
གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེ་ལ་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པའི་འཇིག་རྟེན་གྱི་ཁམས་རྒྱ་མཚོ་ཞེས་<line/>
བྱའོ༑ ༑དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་དེ་ན། ཡོན་ཏན་ཚད་མེད་པ་དང་ལྡན་པ་སྟེ། མདོར་ན་འཇིག་རྟེན་གྱི་ཁམས་རྒྱ་མཚོ་མང་པོ་འཇིག་རྟེན་<line/>
</page>
<page index="463" id="232B">གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དག་ན་ཡོན་ཏན་ཇི་སྙེད་ཡོད་པའི་ཡོན་ཏན་དེ་སྙེད་ནི། འཇིག་རྟེན་གྱི་ཁམས་རྒྱ་མཚོ་དེ་ན་ཡོད་དོ། །འཇིག་རྟེན་གྱི་ཁམས་རྒྱ་མཚོ་<line/>
དེ་ན་འཇིག་རྟེན་གྱི་ཁམས་རི་རབ་ཀུན་ཏུ་བཟང་པོ་ཞེས་བྱ་བ། ཚངས་པའི་ལྷའི་ལུས་ཀྱི་དབྱིབས་སུ་འདུག་པ། འཇིག་རྟེན་གྱི་ཁམས་རི་རབ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་ཡོད་དེ། འཇིག་རྟེན་གྱི་ཁམས་རི་རབ་ཀུན་ཏུ་བཟང་པོ་དེ་ནི། འཇིག་རྟེན་གྱི་ཁམས་རྒྱ་མཚོའི་སྤོ་མངོན་པར་འཕགས་པ་འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པའོ། །འཇིག་རྟེན་གྱི་ཁམས་རྒྱ་མཚོའི་བང་རིམ་ཆེན་པོའི་ཁྲི་འཕང་དུ་འདུག་པ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་དང་ལྡན་པའོ། །འཇིག་རྟེན་གྱི་ཁམས་རྒྱ་མཚོའི་ངོས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པའོ། །ཅིའི་ཕྱིར་ན། འཇིག་རྟེན་གྱི་<line/>
ཁམས་རི་རབ་ཀུན་ཏུ་བཟང་པོ་དེ་ལ་ཀུན་ཏུ་བཟང་པོ་ཞེས་བྱ་ཞེ་ན། འཇིག་རྟེན་གྱི་ཁམས་རི་རབ་ཀུན་ཏུ་བཟང་པོ་དེ་ན་ཡོངས་སུ་མ་དག་པའི་འཇིག་རྟེན་གྱི་ཁམས་གང་ཡང་<line/>
མེད་དེ༑ དེར་སེམས་ཅན་གང་ཇི་སྙེད་སྐྱེས་པ་དེ་དག་ཐམས་ཅད་ཆོས་གང་དང་གང་ལ་ཡོངས་སུ་དམིགས་པར་བྱེད་པའི་དམིགས་པ་དེ་དང་དེས་ཀུན་ཏུ་བཟང་པོའི་སྤྱོད་པ་ཡོངས་<line/>
</page>
<page index="464" id="233A">༄༅། །སུ་རྫོགས་པར་འགྱུར་བས། དེའི་ཕྱིར་འཇིག་རྟེན་གྱི་ཁམས་རི་རབ་ཀུན་ཏུ་བཟང་པོ་དེ་ལ་ཀུན་ཏུ་བཟང་པོ་ཞེས་བྱའོ། །འཇིག་རྟེན་གྱི་ཁམས་རི་<line/>
རབ་དེ་ནི། དེ་ལྟར་དེ་དག་ལ་སོགས་པ་ཡོན་ཏན་ཚད་མེད་པ་དག་དང་ལྡན་པ་སྟེ། མདོར་ན་འཇིག་རྟེན་གྱི་ཁམས་རྒྱ་མཚོ་དེ་ནི་ཡོན་ཏན་ཇི་སྙེད་ཅིག་ཡོད་པ་དེ་སྙེད་ཀྱི་ཡོན་<line/>
ཏན་ནི༑ འཇིག་རྟེན་གྱི་ཁམས་རི་རབ་ཀུན་ཏུ་བཟང་པོ་དེ་ན་ཡོད་དོ། །འཇིག་རྟེན་གྱི་ཁམས་རི་རབ་ཀུན་ཏུ་བཟང་པོ་དེ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་<line/>
ཡོངས་སུ་འཛིན་པ་ཞེས་བྱ་བ་གཞན་འཕྲུལ་དབང་བྱེད་ཀྱི་ལྷའི་ལུས་ཀྱི་དབྱིབས་སུ་འདུག་པ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མང་པོ་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་འཛིན་པ་དེ་ནི། ལྷའི་རྣམ་<line/>
པར་དགོད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་སོ། །དེ་བཞིན་དུ་ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་<line/>
མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང་མི་མ་ཡིན་པའི་རྣམ་པར་དགོད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་<line/>
</page>
<page index="465" id="233B">གནས་སོ། །སངས་རྒྱས་ཀྱི་རྣམ་པར་དགོད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པའོ། །དེ་བཞིན་དུ་བྱང་ཆུབ་སེམས་དཔའ་དང༌། རང་སངས་<line/>
རྒྱས་དང༌། ཉན་ཐོས་ཀྱི་རྣམ་པར་དགོད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པའོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་<line/>
ཁམས་ཡོངས་སུ་འཛིན་པ་ཞེས་བྱ་བ་དེར་སེམས་ཅན་གང་ཇི་སྙེད་ཅིག་སྐྱེས་པ་དེ་དག་ཀྱང་འདུ་ཤེས་ཐ་དད་པ་མ་གཏོགས་པར་ལམ་གྱི་རྒྱུད་ཐ་དད་པ་མེད་དོ། །སྐྱེ་གནས་<line/>
ཐ་དད་པ་མེད་དོ། །ཐེག་པ་ཐ་དད་པ་མེད་དོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་འཛིན་པ་ཞེས་བྱ་བ་དེ་ལ་ཅིའི་ཕྱིར་ཡོངས་སུ་འཛིན་པ་ཞེས་བྱ་<line/>
ཞེ་ན༑ སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་འཛིན་པ་དེར་སེམས་ཅན་གང་ཇི་སྙེད་སྐྱེས་པ་དེ་དག་ཐམས་ཅད་ལ་ངན་སོང་གི་འཇིགས་པ་མེད།<line/>
ཐེག་པ་དམན་པར་ལྟུང་བའི་འཇིགས་པའང་མེད། སེར་སྣར་ལྟུང་བའི་འཇིགས་པའང་མེད། ཚུལ་ཁྲིམས་ངན་པར་ལྟུང་བའི་འཇིགས་པའང་མེད། མི་བཟོད་པར་ལྟུང་བའི་<line/>
འཇིགས་པའང་མེད། ལེ་ལོར་ལྟུང་བའི་འཇིགས་པའང་མེད། རྣམ་པར་འཁྲུག་པར་ལྟུང་བའི་འཇིགས་པའང་མེད། ཤེས་རབ་འཆལ་བར་ལྟུང་བའི་འཇིགས་པའང་<line/>
</page>
<page index="466" id="234A">༄༅། །མེད་པས་དེའི་ཕྱིར་ཡོངས་སུ་འཛིན་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་ཡོངས་སུ་འཛིན་པ་ཞེས་བྱའོ། །དེ་ལྟར་དེ་དག་<line/>
ལ་སོགས་པ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་འཛིན་པ་དེ་ནི། ཡོན་ཏན་ཚད་མེད་པ་མང་པོ་དང་ལྡན་པ་སྟེ། མདོར་ན་འཇིག་རྟེན་གྱི་ཁམས་<line/>
རི་རབ་ཀུན་ཏུ་བཟང་པོ་ན་ཡོན་ཏན་ཇི་སྙེད་ཅིག་ཡོད་པ་དེ་སྙེད་ཀྱི་ཡོན་ཏན་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་འཛིན་པ་ན་ཡོད་དོ། །སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་འཛིན་པ་དེ་ན་སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་ཞེས་བྱ་བ་འཕྲུལ་དགའི་ལྷའི་དབྱིབས་<line/>
སུ་འདུག་པ། སྟོང་གཉིས་ཀྱི་འཇིག་རྟེན་གྱི་ཁམས་མང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། སྟོང་གཉིས་<line/>
ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་ཞེས་བྱ་བ་དེ་ན་རྟག་ཏུ་དེ་བཞིན་གཤེགས་པའི་འོད་རྒྱ་མཚོ་མང་པོ་དང་མི་འབྲལ་ལོ། །རྟག་ཏུ་དེ་བཞིན་གཤེགས་པའི་ཡེ་<line/>
ཤེས་ཀྱི་འོད་ཟེར་གྱི་དྲ་བ་རྒྱ་མཚོ་དང་མི་འབྲལ་ལོ། །རྟག་ཏུ་དེ་བཞིན་གཤེགས་པའི་སྐུ་རྒྱ་མཚོ་དང་མི་འབྲལ་ལོ། །རྟག་ཏུ་དེ་བཞིན་གཤེགས་པའི་གསུང་རྒྱ་མཚོ་དང་<line/>
</page>
<page index="467" id="234B">མི་འབྲལ་ལོ། །རྟག་ཏུ་དེ་བཞིན་གཤེགས་པ་མངོན་པར་རྫོགས་པར་འཚང་རྒྱ་བ་རྒྱ་མཚོ་དང་མི་འབྲལ་ལོ། །རྟག་ཏུ་དེ་བཞིན་གཤེགས་པའི་ཆོས་ཀྱི་འཁོར་ལོ་འཁོར་བ་རྒྱ་<line/>
མཚོ་དང་མི་འབྲལ་ལོ། །རྟག་ཏུ་དེ་བཞིན་གཤེགས་པའི་ཡོངས་སུ་མྱ་ངན་ལས་འདས་པ་ཆེན་པོ་རྒྱ་མཚོ་དང་མི་འབྲལ་ལོ། །རྟག་ཏུ་མུ་སྟེགས་ཀྱི་གནས་ཐམས་ཅད་ཕུད་དུད་<line/>
དུ་བྱ་བ་རྒྱ་མཚོ་དང་མི་འབྲལ་ལོ། །རྟག་ཏུ་བདུད་ཀྱི་ལས་ཐམས་ཅད་ཡོངས་སུ་གཅོད་པ་རྒྱ་མཚོ་དང་མི་འབྲལ་ལོ། །སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་<line/>
ཞེས་བྱ་བ་དེ་ན་སེམས་ཅན་གང་ཇི་སྙེད་ཅིག་སྐྱེས་པ་དེ་དག་ཐམས་ཅད་ཀྱང་ཏིང་ངེ་འཛིན་གྱི་སྒོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་<line/>
གནས་པ། གཟུངས་ཀྱི་སྒོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པ། ས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་<line/>
ཏུ་ཕྲ་བ་སྙེད་ལ་རབ་ཏུ་གནས་པ་ཤ་སྟག་གོ །སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་ཞེས་བྱ་བ་དེ་ལ་ཅིའི་ཕྱིར་ན་ལྷན་ཅིག་སྤྱོད་པ་ཞེས་བྱ་ཞེ་ན། སྟོང་<line/>
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དང་ལྷན་ཅིག་འགྲོགས་ཤིང་འཇིག་རྟེན་གྱི་ཁམས་རྒྱ་མཚོ་མང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་<line/>
</page>
<page index="468" id="235A">༄༅། །སྙེད་ཀྱི་ཆོས་ཀྱི་དབྱིངས་རྒྱ་མཚོ་ཇི་སྙེད་པ་དེ་དག་ཐམས་ཅད་དུ་རྣམ་པར་སྤྱོད་པས་ལྷན་ཅིག་སྤྱོད་པ་དེ་ལ་ལྷན་ཅིག་སྤྱོད་པ་ཞེས་བྱའོ། །དེ་ལྟར་དེ་<line/>
དག་ལ་སོགས་པ་སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་དེ་ནི། ཡོན་ཏན་དཔག་ཏུ་མེད་པ་དང་ལྡན་པ་སྟེ། མདོར་ན་སྟོང་གསུམ་གྱི་སྟོང་ཆེན་པོའི་<line/>
འཇིག་རྟེན་གྱི་ཁམས་ཡོངས་སུ་འཛིན་པ་དེ་ན་ཡོན་ཏན་གང་ཇི་སྙེད་ཡོད་པ་དེ་སྙེད་ཀྱི་ཡོན་ཏན་ནི། སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་དེ་ན་ཡོད་དོ། །<line/>
སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་སྤྱོད་པ་ཞེས་བྱ་བ་དེ་ན་སྟོང་གི་འཇིག་རྟེན་གྱི་ཁམས་ཀུན་ཏུ་སྤྱོད་པ་ཞེས་བྱ་བ་དགའ་ལྡན་གྱི་ལྷའི་ལུས་ཀྱི་དབྱིབས་སུ་འདུག་<line/>
པ༑ སྟོང་གི་འཇིག་རྟེན་གྱི་ཁམས་མང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། སྟོང་གི་འཇིག་རྟེན་གྱི་ཁམས་<line/>
ཀུན་ཏུ་སྤྱོད་པ་ཞེས་བྱ་བ་དེ་ན་བདེ་བ་ཡོད་པའི་འཇིག་རྟེན་གྱི་ཁམས་ཀྱི་རྒྱན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རབ་ཏུ་བརྒྱན་པ། དེ་<line/>
བཞིན་གཤེགས་པ་འདི་ཀུན་ཏུ་མཐའ་ཡས་ཀྱི་ཆོས་ཀྱི་སྐུ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རྒྱས་པར་གང་བ། ཆོས་ཀྱི་དབྱིངས་རྒྱ་མཚོ་འཇིག་<line/>
</page>
<page index="469" id="235B">རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་མངོན་པར་བརླན་པ་སྟེ། སྟོང་གི་འཇིག་རྟེན་གྱི་ཁམས་ཀུན་ཏུ་སྤྱོད་པ་ཞེས་བྱ་བ་དེར་སེམས་ཅན་གང་ཇི་སྙེད་<line/>
སྐྱེས་པ་དེ་དག་ཐམས་ཅད་ཀྱང་སྦྱིན་པའི་ཕ་རོལ་ཏུ་ཕྱིན་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པ་ཤ་སྟག་སྟེ། དེ་བཞིན་དུ་ཚུལ་<line/>
ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་<line/>
རབ་ཏུ་གནས་པ་ནས་ཡེ་ཤེས་ཀྱི་ཕ་རོལ་ཏུ་ཕྱིན་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བར་ལ་རབ་ཏུ་གནས་པ། མངོན་པར་ཤེས་པ་རྒྱ་<line/>
མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པ། སེམས་ཅན་ཡོངས་སུ་སྨིན་པར་བྱ་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ལ་རབ་ཏུ་གནས་པ། བྱང་ཆུབ་ཀྱི་ཕྱོགས་ཀྱི་ཆོས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པ་ཤ་སྟག་གོ །ཅིའི་<line/>
ཕྱིར་ན་སྟོང་གི་འཇིག་རྟེན་གྱི་ཁམས་ཀུན་ཏུ་སྤྱོད་པ་དེ་ལ་ཀུན་ཏུ་སྤྱོད་པ་ཞེས་བྱ་ཞེ་ན། འཇིག་རྟེན་གྱི་ཁམས་རྒྱ་མཚོ་མང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་<line/>
</page>
<page index="470" id="236A">༄༅། །བ་སྙེད་དག་ན་ཆོས་ཀྱི་ཁམས་རྒྱ་མཚོ་དང༌། འཇིག་རྟེན་གྱི་ཁམས་རྒྱ་མཚོ་དང༌། སངས་རྒྱས་ཀྱི་ཁམས་རྒྱ་མཚོ་དང༌། བྱང་ཆུབ་སེམས་དཔའི་<line/>
ཁམས་རྒྱ་མཚོ་དང༌། སེམས་ཅན་གྱི་ཁམས་རྒྱ་མཚོ་གང་ཇི་སྙེད་པ་དེ་དག་ཐམས་ཅད་ཀུན་ནས་རྣམ་པར་སྤྱོད་པས་ཀུན་ཏུ་སྤྱོད་པ་དེ་ལ་ཀུན་ཏུ་སྤྱོད་པ་ཞེས་བྱའོ། །དེ་ལྟར་<line/>
དེ་དག་ལ་སོགས་པ་སྟོང་གི་འཇིག་རྟེན་གྱི་ཁམས་ཀུན་ཏུ་སྤྱོད་པ་དེ་ནི། ཡོན་ཏན་ཚད་མེད་པ་དང་ལྡན་པ་སྟེ། མདོར་ན་སྟོང་གཉིས་ཀྱི་འཇིག་རྟེན་གྱི་ཁམས་ལྷན་ཅིག་<line/>
སྤྱོད་པ་དེ་ན་ཡོན་ཏན་གང་ཇི་སྙེད་ཡོད་པའི་ཡོན་ཏན་དེ་དག་ནི། སྟོང་གི་འཇིག་རྟེན་གྱི་ཁམས་ཀུན་ཏུ་སྤྱོད་པ་ན་ཡོད་དོ། །སྟོང་གི་འཇིག་རྟེན་གྱི་ཁམས་ཀུན་ཏུ་སྤྱོད་པ་ཞེས་<line/>
བྱ་བ་དེ་ན་གླིང་བཞི་པ་གནས་ཀྱི་དམ་པ་ཞེས་བྱ་བ་མཚེ་མའི་ལྷའི་ལུས་ཀྱི་དབྱིབས་སུ་འདུག་པ། གླིང་བཞི་པའི་འཇིག་རྟེན་གྱི་ཁམས་མང་པོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་ཡོད་དེ། གླིང་བཞི་པའི་འཇིག་རྟེན་གྱི་ཁམས་གནས་ཀྱི་དམ་པ་ཞེས་བྱ་བ་དེ་ནི། སྙིང་པོ་བྱང་ཆུབ་རྒྱ་མཚོའི་རྒྱན་འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རྣམ་པར་བརྒྱན་པ་སྟེ། སྙིང་པོ་བྱང་ཆུབ་ཀྱི་རྒྱན་དེ་དག་རེ་རེ་ལ་ཡང་སེངྒེའི་ཁྲི་རྒྱ་མཚོའི་རྒྱན་འཇིག་རྟེན་གྱི་ཁམས་<line/>
</page>
<page index="471" id="236B">རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་གནས་པ། སེངྒེའི་ཁྲིའི་རྒྱན་དེ་དག་རེ་རེ་ལ་ཡང་བྱང་ཆུབ་སེམས་དཔའ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
ཕྲ་བ་སྙེད་མང་པོ་འཁོད་པ་སྟེ། གླིང་བཞི་པའི་འཇིག་རྟེན་གྱི་ཁམས་གནས་ཀྱི་དམ་པ་དེར་སེམས་ཅན་གང་ཇི་སྙེད་སྐྱེས་པ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་<line/>
ཀུན་ཏུ་བཟང་པོའི་ལུས་དང་སྤྱོད་ལམ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ་སྒོ་མཐའ་ཡས་པ་ནས་མངོན་པར་སྒྲུབ་པའི་མདོ། འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་འཛིན་པ་བྱང་ཆུབ་སེམས་དཔའ་ཐམས་ཅད་ཀྱིས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་<line/>
ལ་རབ་ཏུ་གནས་པ་ཤ་སྟག་གོ །ཅིའི་ཕྱིར་ན་གླིང་བཞི་བའི་འཇིག་རྟེན་གྱི་ཁམས་གནས་ཀྱི་དམ་པ་དེ་ལ་གནས་ཀྱི་དམ་པ་ཞེས་བྱ་ཞེ་ན། སྟོང་གསུམ་གྱི་སྟོང་ཆེན་པོའི་<line/>
འཇིག་རྟེན་གྱི་ཁམས་ཡོངས་སུ་འཛིན་པ་ན་སེམས་ཅན་རྣམས་ཀྱི་འབྱུང་གནས་དང་གནས་སུ་བྱ་བའི་གླིང་བཞི་པའི་འཇིག་རྟེན་གྱི་ཁམས་གང་ཇི་སྙེད་ཡོད་པ་དེ་དག་གི་ནང་ན་<line/>
འདི་མཆོག་ཏུ་བྱ་བས་ན། དེའི་ཕྱིར་གླིང་བཞི་བའི་འཇིག་རྟེན་གྱི་ཁམས་གནས་ཀྱི་དམ་པ་ཞེས་བྱ་བ་དེ་ལ་གནས་ཀྱི་དམ་པ་ཞེས་བྱའོ། །དེ་ལྟར་དེ་དག་ལ་སོགས་པ་གླིང་བཞི་<line/>
</page>
<page index="472" id="237A">༄༅། །པའི་འཇིག་རྟེན་གྱི་ཁམས་གནས་ཀྱི་དམ་པ་ཞེས་བྱ་བ་དེ་ནི། ཡོན་ཏན་གཞལ་དུ་མེད་པ་དང་ལྡན་པ་སྟེ། མདོར་ན་སྟོང་གི་འཇིག་རྟེན་གྱི་ཁམས་ཀུན་<line/>
ཏུ་སྤྱོད་པ་ན་ཡོན་ཏན་གང་ཇི་སྙེད་ཡོད་པའི་ཡོན་ཏན་དེ་དག་ནི། གླིང་བཞི་པའི་འཇིག་རྟེན་གྱི་ཁམས་གནས་ཀྱི་དམ་པ་དེ་ན་ཡོད་དོ། །གླིང་བཞི་པའི་འཇིག་རྟེན་གྱི་ཁམས་<line/>
གནས་ཀྱི་དམ་པ་ཞེས་བྱ་བ་དེ་ན་གླིང་བྱང་ཆུབ་ཀྱི་རྒྱལ་མཚན་ཞེས་བྱ་བ་སུམ་ཅུ་རྩ་གསུམ་གྱི་ལྷའི་ལུས་ཀྱི་དབྱིབས་སུ་འདུག་པ། གླིང་བཞི་པའི་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཀྱི་འཁོར་གྱིས་བསྐོར་བ་ཡོད་དེ། གླིང་བྱང་ཆུབ་ཀྱི་རྒྱལ་མཚན་ཞེས་བྱ་བ་དེ་ནི། རིན་པོ་ཆེའི་རི་ཁང་པ་བརྩེགས་པ་ལྟར་འདུག་པ། རྒྱ་མཚོ་མང་པོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་བསྐོར་བ། དེ་བཞིན་གཤེགས་པའི་ཡེ་ཤེས་ཀྱི་འོད་ཟེར་གྱི་དྲ་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ཏུ་ཁྱབ་པ། ཆོས་ཀྱི་དབྱིངས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་མངོན་པར་བརླན་པ་སྟེ། གླིང་བྱང་<line/>
ཆུབ་ཀྱི་རྒྱལ་མཚན་ཞེས་བྱ་བ་དེར་སེམས་ཅན་གང་ཇི་སྙེད་སྐྱེས་པར་གྱུར་པ་དེ་དག་ཐམས་ཅད་ཀྱང་ཏིང་ངེ་འཛིན་གྱི་རྒྱ་མཚོ་སྙིང་པོ་བྱང་ཆུབ་ཀྱི་རྒྱན་གྱི་དམ་པར་གྱུར་པ་འཇིག་རྟེན་<line/>
</page>
<page index="473" id="237B">གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པ། ཐེག་པ་ཐ་དད་པས་འབྱུང་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་མཁས་པ།<line/>
ཆོས་ཀྱི་དབྱིངས་རྒྱ་མཚོ་ཐ་མི་དད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རྣམ་པར་སྤྱོད་པ་ཤ་སྟག་གོ །ཅིའི་ཕྱིར་ན་གླིང་བྱང་ཆུབ་ཀྱི་རྒྱལ་མཚན་དེ་ལ་<line/>
བྱང་ཆུབ་ཀྱི་རྒྱལ་མཚན་ཞེས་བྱ་ཞེ་ན། གླིང་བྱང་ཆུབ་ཀྱི་རྒྱལ་མཚན་ཞེས་བྱ་བ་དེ་ན་བྱང་ཆུབ་ཀྱི་ཤིང་ནམ་མཁའི་རྟེན་ཅེས་བྱ་བ། བྱང་ཆུབ་ཀྱི་ཤིང་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་ཡོད་དེ། དེར་སྐད་ཅིག་སྐད་ཅིག་ཏུ་དེ་བཞིན་གཤེགས་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་མངོན་པར་<line/>
རྫོགས་པར་འཚང་རྒྱ་བས། དེའི་ཕྱིར་གླིང་བྱང་ཆུབ་ཀྱི་རྒྱལ་མཚན་དེ་ལ་བྱང་ཆུབ་ཀྱི་རྒྱལ་མཚན་ཞེས་བྱའོ། །དེ་ལྟར་དེ་དག་ལ་སོགས་པ་གླིང་བྱང་ཆུབ་ཀྱི་རྒྱལ་མཚན་དེ་ནི། ཡོན་ཏན་<line/>
ཚད་མེད་པ་དང་ལྡན་པ་སྟེ། མདོར་ན་གླིང་བཞི་པའི་འཇིག་རྟེན་གྱི་ཁམས་གནས་ཀྱི་དམ་པ་དེ་ན་ཡོན་ཏན་གང་ཇི་སྙེད་ཡོད་པའི་ཡོན་ཏན་དེ་དག་ནི། གླིང་བྱང་ཆུབ་ཀྱི་རྒྱལ་མཚན་དེ་ན་<line/>
ཡོད་དོ༑ ༑གླིང་བྱང་ཆུབ་ཀྱི་རྒྱལ་མཚན་དེ་ན་གྲོང་རྡལ་མཛོད་མཐའ་ཡས་པ་ཞེས་བྱ་བ་ཁང་པ་བརྩེགས་པའི་དབྱིབས་སུ་འདུག་པ། གྲོང་རྡལ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
</page>
<page index="474" id="238A">༄༅། །ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་ཡོད་དེ། གྲོང་རྡལ་མཛོད་མཐའ་ཡས་པ་ཞེས་བྱ་བ་དེ་ནི། དེ་བཞིན་གཤེགས་པའི་དགོངས་པའི་ཕྱིར་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཕུན་སུམ་ཚོགས་པ་དང་ལྡན་པའོ། །དེ་བཞིན་གཤེགས་པའི་དགོངས་པའི་ཕྱིར་རྒྱ་མཚོ་རེ་རེ་ཞིང་ཡང་ཏིང་ངེ་འཛིན་གྱི་<line/>
འོབས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཡོངས་སུ་བསྐོར་བའོ། །ཏིང་ངེ་འཛིན་གྱི་འོབས་རྒྱ་མཚོ་དེ་དག་རེ་རེ་ཞིང་ཡང་དེ་བཞིན་གཤེགས་<line/>
པའི་ཞི་གནས་ཀྱི་ཆུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཡོངས་སུ་གང་བའོ། །དེ་བཞིན་གཤེགས་པའི་ཞི་གནས་ཀྱི་ཆུ་རྒྱ་མཚོ་དེ་དག་རེ་རེ་ཞིང་<line/>
ཡང་དེ་བཞིན་གཤེགས་པའི་ཡེ་ཤེས་དང་ཡོན་ཏན་གྱི་མེ་ཏོག་ཨུཏྤ་ལ་དང༌། པདྨོ་དང༌། ཀུ་མུ་ད་དང༌། པུཎྜ་རཱི་ཀ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་<line/>
ཀུན་ནས་ཁྱབ་པར་གང་བའོ། །གྲོང་རྡལ་མཛོད་མཐའ་ཡས་པ་དེ་ནི། བྱང་ཆུབ་ཀྱི་སེམས་རིན་པོ་ཆེ་ཤིན་ཏུ་རྣམ་པར་དག་པའི་ཕ་གུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ལས་བརྩིགས་པ་ས་བཅུའི་ཁང་པ་བརྩེགས་པ་དང༌། གཞལ་མེད་ཁང་གི་ཕྲེང་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རྣམ་པར་<line/>
</page>
<page index="475" id="238B">ཕྱེ་བ་སྟེ། གྲོང་རྡལ་མཛོད་མཐའ་ཡས་པ་དེར་སེམས་ཅན་གང་ཇི་སྙེད་སྐྱེས་པ་དེ་དག་ཐམས་ཅད་ཀྱང་དེ་བཞིན་གཤེགས་པ་རྣམ་པར་སྣང་མཛད་ཀྱི་ཆོས་ཀྱི་སྐུ་དང་ངང་ཚུལ་རྒྱ་མཚོ་<line/>
ལ་རབ་ཏུ་ཞུགས་པ། སྐད་ཅིག་སྐད་ཅིག་ཅིང་སེམས་ཅན་གྱི་ཁམས་སྣ་ཚོགས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་མྱ་ངན་ལས་ཟློ་བ། འཇིག་རྟེན་<line/>
གྱི་ཁམས་སྣ་ཚོགས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྡུག་བསྔལ་གྱི་ཕུང་པོ་རྒྱ་མཚོའི་ཁུར་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་<line/>
བཀུར་བ་ལ་ཡོངས་སུ་སྐྱོ་བ་མེད་པ་ཤ་སྟག་གོ །ཅིའི་ཕྱིར་ན་གྲོང་རྡལ་མཛོད་མཐའ་ཡས་པ་དེ་ལ་མཛོད་མཐའ་ཡས་པ་ཞེས་བྱ་ཞེ་ན། གྲོང་རྡལ་མཛོད་མཐའ་ཡས་པ་དེའི་སའི་<line/>
ཁམས་ཀྱི་རྡུལ་ཤིན་ཏུ་ཕྲ་བའམ། ཆུའི་ཁམས་ཀྱི་རྡུལ་ཤིན་ཏུ་ཕྲ་བའམ། མེའི་ཁམས་ཀྱི་རྡུལ་ཤིན་ཏུ་ཕྲ་བའམ། རླུང་གི་ཁམས་ཀྱི་རྡུལ་ཤིན་ཏུ་ཕྲ་བའམ། ནམ་མཁའི་<line/>
ཁམས་ཀྱི་རྡུལ་ཤིན་ཏུ་ཕྲ་བ་ཡང་རུང་སྟེ། དེ་བཞིན་གཤེགས་པ་རྣམས་ཀྱིས་དེ་དག་ལ་ཆོས་ཀྱི་མཛོད་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་མ་<line/>
བཞག་པ་དེ་ལྟ་བུ་གང་ཡང་མེད་པས། དེའི་ཕྱིར་གྲོང་རྡལ་མཛོད་མཐའ་ཡས་པ་དེ་ལ་མཛོད་མཐའ་ཡས་པ་ཞེས་བྱའོ། །དེ་ལྟར་དེ་དག་ལ་སོགས་པ་གྲོང་རྡལ་མཛོད་<line/>
</page>
<page index="476" id="239A">༄༅། །མཐའ་ཡས་པ་དེ་ནི། ཡོན་ཏན་ཚད་མེད་པ་དང་ལྡན་པ་སྟེ། མདོར་ན་གང་བྱང་ཆུབ་ཀྱི་རྒྱལ་མཚན་ན་ཡོན་ཏན་གང་ཇི་སྙེད་ཡོད་པའི་ཡོན་ཏན་དེ་སྙེད་ནི། གྲོང་རྡལ་མཛོད་མཐའ་ཡས་པ་དེ་ན་<line/>
ཡོད་དོ༑ ༑གྲོང་རྡལ་མཛོད་མཐའ་ཡས་པ་དེ་ན་བཟའ་ཤིང་གི་ར་བ་མྱ་ངན་དང་བྲལ་བ་ཞེས་བྱ་བ་སྙིང་པོ་བྱང་ཆུབ་མྱ་ངན་མེད་པའི་དབྱིབས་སུ་འདུག་པ། བཟའ་ཤིང་གི་ར་བ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་ཡོད་དེ། བཟའ་ཤིང་གི་ར་བ་མྱ་ངན་དང་བྲལ་བ་དེ་ན་ནགས་ཚལ་རྒྱ་མཚོ་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དེ། ནགས་ཚལ་དེ་དག་ཀྱང་སོ་སོ་ནས་སྟོང་པ་ཉིད་ཀྱི་གསེར་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་<line/>
བ་སྙེད་ཀྱི་རྒྱུ་ལས་གྲུབ་པའོ། །ཆོས་ཀྱི་དབྱིངས་ཀྱི་འོད་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མེ་ཏོག་དང་ལྡན་པའོ། །རྣམ་པར་རྟོག་པའི་<line/>
གཉེན་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འབྲས་བུ་དང་ལྡན་པའོ། སེམས་ཅན་གྱི་ཁམས་ཐམས་ཅད་སྡིག་པ་ལས་ཡོངས་སུ་སྐྱོབ་པ་རྒྱ་<line/>
མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལོ་མ་དང་ལྡན་པའོ། །སེམས་ཅན་གྱི་ཁམས་ཡོངས་སུ་མྱ་ངན་ལས་ཟློ་བ་རྒྱ་མཚོ་འཇིག་རྟེན་གྱི་ཁམས་རྒྱ་<line/>
</page>
<page index="477" id="239B">མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་གྲིབ་མ་བསིལ་བ་དང་ལྡན་པའོ། །སེམས་ཅན་གྱི་ཁམས་ཐམས་ཅད་ཀྱི་བསམ་པའི་ས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ལ་སྙིང་རྗེ་ཆེན་པོའི་རྩ་བ་རབ་ཏུ་གནས་པའོ། །དེ་བཞིན་གཤེགས་པ་རྣམ་པར་སྣང་མཛད་ཡེ་ཤེས་གང་ཆེན་མཚོའི་སྔོན་གྱི་སྨོན་ལམ་རྒྱ་མཚོ་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཡལ་ག་དང་ལྡན་པའོ། །རང་བཞིན་ཡོངས་སུ་དག་པའི་དར་གྱི་ལྡ་ལྡི་དང་ཆུན་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་<line/>
སྙེད་ཀུན་ཏུ་བྲེས་པའོ། །དྲི་མ་མེད་ཅིང་ཡོངས་སུ་དག་པའི་གདུགས་དང༌། རྒྱལ་མཚན་དང༌། བ་དན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་མངོན་པར་<line/>
བསྒྲེངས་པའོ། །བཟའ་ཤིང་གི་ར་བ་མྱ་ངན་དང་བྲལ་བ་དེ་ནི། རྫིང་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཡོངས་སུ་བརྒྱན་པ་སྟེ། རྫིང་དེ་དག་རེ་<line/>
རེ་ཞིང་ཡང་དེ་བཞིན་གཤེགས་པའི་ཞི་གནས་རྒྱ་མཚོའི་ཆུ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཡོངས་སུ་གང་བའོ། །རྫིང་དེ་དག་རེ་རེ་ཞིང་ཡང་དེ་བཞིན་<line/>
གཤེགས་པའི་ཡེ་ཤེས་དང་ཡོན་ཏན་གྱི་མེ་ཏོག་ཨུཏྤ་ལ་དང༌། པདྨོ་དང༌། པུཎྜ་རཱི་ཀ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་ཁྱབ་པར་གང་བའོ། །<line/>
</page>
<page index="478" id="240A">༄༅། །བཟའ་ཤིང་གི་ར་བ་མྱ་ངན་དང་བྲལ་བ་དེར་སེམས་ཅན་ཇི་སྙེད་ཅིག་འདོང་བ་དེ་དག་ཐམས་ཅད་ཀྱང་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་<line/>
མཛད་ཡེ་ཤེས་གང་ཆེན་མཚོའི་སྐུ་དང༌། ཐུགས་དང༌། འཕྲིན་ལས་མཉམ་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་པར་འགྱུར་བ་ཤ་སྟག་སྟེ།<line/>
དུས་གསུམ་ཐམས་ཅད་དུ་ཐོགས་པ་མེད་པའི་ཡེ་ཤེས་ལ་རྣམ་པར་སྤྱོད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ་ཤ་སྟག་གོ །ཅིའི་ཕྱིར་<line/>
ན་བཟའ་ཤིང་གི་ར་བ་མྱ་ངན་དང་བྲལ་བ་དེ་ལ་མྱ་ངན་དང་བྲལ་བ་ཞེས་བྱ་ཞེ་ན། ཤར་ཕྱོགས་ཀྱི་འཇིག་རྟེན་གྱི་ཁམས་མྱ་ངན་དང་བྲལ་བ་ཞེས་བྱ་བ་ན་དེ་བཞིན་གཤེགས་པ་<line/>
མྱ་ངན་དང་བྲལ་བ་ཞེས་བྱ་བ་བཞུགས་ཏེ། དེ་དང་མཐུན་པའི་རྒྱུས་གྲུབ་པས་དེའི་ཕྱིར་ན། བཟའ་ཤིང་གི་ར་བ་མྱ་ངན་དང་བྲལ་བ་དེ་ལ་མྱ་ངན་དང་བྲལ་བ་ཞེས་བྱའོ། །དེ་དག་ལ་<line/>
སོགས་པ་བཟའ་ཤིང་གི་ར་བ་མྱ་ངན་དང་བྲལ་བ་དེ་ནི། ཡོན་ཏན་ཚད་མེད་པ་དང་ལྡན་པ་སྟེ། མདོར་ན་གྲོང་རྡལ་མཛོད་མཐའ་ཡས་པ་ན་ཡོན་ཏན་གང་ཇི་སྙེད་ཡོད་པ་དེ་སྙེད་ཀྱི་<line/>
ཡོན་ཏན་ནི། བཟའ་ཤིང་གི་ར་བ་མྱ་ངན་དང་བྲལ་བ་དེ་ན་ཡོད་དོ། །བཟའ་ཤིང་གི་ར་བ་མྱ་ངན་དང་བྲལ་བ་དེའི་ནང་ན་ཁང་པ་བརྩེགས་པ་ཀུན་ནས་སྨད་དུ་མེད་པ་ཞེས་བྱ་བ་འཇིག་རྟེན་<line/>
</page>
<page index="479" id="240B">གྱི་ཁམས་རང་བཞིན་ཆོས་ཉིད་ཀྱིས་གནས་པའི་དབྱིབས་སུ་འདུག་པ། ཁང་པ་བརྩེགས་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་ཡོད་དོ། །ཁང་<line/>
པ་བརྩེགས་པ་ཀུན་ནས་སྨད་དུ་མེད་པ་དེ་ནི། དེ་བཞིན་གཤེགས་པ་ཐམས་ཅད་ཀྱི་ཡོན་ཏན་རིན་པོ་ཆེ་སྣ་ཚོགས་ཀྱི་རང་བཞིན་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལས་བྱུང་བའོ། །<line/>
སེམས་ཅན་གྱི་ཁམས་ཐམས་ཅད་ཀྱི་བསམ་པ་སྣ་ཚོགས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་པོ་དང་ལྡན་པའོ། །སངས་རྒྱས་ཀྱི་ཞིང་སྣ་ཚོགས་<line/>
དམ་པའི་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རྗེས་སུ་འདོང་བའོ། །ཁང་པ་བརྩེགས་པ་ཀུན་ནས་སྨད་དུ་མེད་པ་དེར་སེམས་ཅན་གང་ཇི་སྙེད་སྐྱེས་པ་<line/>
དེ་དག་ཐམས་ཅད་ཀྱང་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་ཀྱི་ཡེ་ཤེས་སྒྱུ་མ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ཀྱིས་སྤྲུལ་པ། ཡེ་ཤེས་སྒྱུ་མ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རྣམ་པར་བསྒྲུབས་པ། ཡེ་ཤེས་སྒྱུ་མ་རྒྱ་མཚོ་འཇིག་རྟེན་<line/>
གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཕ་རོལ་ཏུ་ཕྱིན་པ་དམ་པ་ཐོབ་པ། དེ་བཞིན་གཤེགས་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་<line/>
</page>
<page index="480" id="241A">༄༅། །བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་བསྒྲུབས་པ་གང་ཇི་སྙེད་པ་དེ་དག་ཐམས་ཅད་ཀྱིས་སེམས་ཅན་དེ་དག་གི་བ་སྤུའི་བུ་ག་རེ་རེ་ནས་<line/>
མངོན་པར་གྲུབ་པ་ཤ་སྟག་གོ །ཅིའི་ཕྱིར་ན་ཁང་པ་བརྩེགས་པ་ཀུན་ནས་སྨད་དུ་མེད་པ་དེ་ལ་ཀུན་ནས་སྨད་དུ་མེད་པ་ཞེས་བྱ་ཞེ་ན། ཆོས་ཀྱི་དབྱིངས་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་རང་བཞིན་ཡིན་པའི་ཕྱིར་ཏེ། དེའི་ཕྱིར་ཁང་པ་བརྩེགས་པ་ཀུན་ནས་སྨད་དུ་མེད་པ་དེ་ལ་ཀུན་ནས་སྨད་དུ་མེད་པ་ཞེས་བྱའོ། །དེ་ལྟར་<line/>
དེ་དག་ལ་སོགས་པ་ཁང་པ་བརྩེགས་པ་ཀུན་ནས་སྨད་དུ་མེད་པ་དེ་ནི། ཡོན་ཏན་ཚད་མེད་པ་དང་ལྡན་པ་སྟེ། མདོར་ན་བཟའ་ཤིང་གི་ར་བ་མྱ་ངན་དང་བྲལ་བ་ན་ཡོན་ཏན་<line/>
གང་ཇི་སྙེད་ཡོད་པ་དེ་སྙེད་ཀྱི་ཡོན་ཏན་ནི། ཁང་པ་བརྩེགས་པ་ཀུན་ནས་སྨད་དུ་མེད་པ་དེ་ན་ཡོད་དོ། །དེ་ལྟ་བུའི་ཕོ་བྲང་བརྩེགས་པ་ཀུན་ནས་སྨད་དུ་མེད་པ་དེ་ན་བྱང་ཆུབ་སེམས་<line/>
དཔའི་ཡེ་ཤེས་ཀྱི་རྡོ་རྗེའི་ལྷུན་དང་ལྡན་པའི་སེངྒེའི་ཁྲི་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་<line/>
གང་ཆེན་མཚོ་རྣམ་པར་སྣང་མཛད་འདས་པ་དང༌། མ་འོངས་པ་དང༌། ད་ལྟར་བྱུང་བའི་བྱང་ཆུབ་སེམས་དཔའི་འཁོར་གྱི་རྣམ་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
</page>
<page index="481" id="241B">རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་བསྐོར་ཅིང༌། འདས་པ་དང༌། མ་འོངས་པ་དང༌། ད་ལྟར་བྱུང་བའི་རང་སངས་རྒྱས་ཀྱི་འཁོར་གྱི་རྣམ་པ་རྒྱ་མཚོ་འཇིག་རྟེན་གྱི་ཁམས་རྒྱ་<line/>
མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་བསྐོར་ཏེ། འདས་པ་དང༌། མ་འོངས་པ་དང༌། ད་ལྟར་བྱུང་བའི་ཉན་ཐོས་ཀྱི་འཁོར་གྱི་རྣམ་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་ཅིང༌། དེ་བཞིན་དུ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་<line/>
དང༌། མི་དང་མི་མ་ཡིན་པ་འདས་པ་དང༌། མ་འོངས་པ་དང༌། ད་ལྟར་བྱུང་བའི་འཁོར་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཀུན་ནས་<line/>
བསྐོར་ཅིང་བཞུགས་སོ། །རྣམ་པར་སྤྱོད་དོ། །བྱང་ཆུབ་སེམས་དཔའི་འཁོར་རྣམ་པ་ཐ་དད་པ་རྒྱ་མཚོ་ནས་མི་དང་མི་མ་ཡིན་པའི་འཁོར་རྣམ་པ་ཐ་དད་པ་རྒྱ་མཚོའི་བར་འདས་པ་དང༌། མ་འོངས་<line/>
པ་དང༌། ད་ལྟར་བྱུང་བ་དེ་དག་ལས་བྱང་ཆུབ་སེམས་དཔའ་དེ་དག་རེ་རེ་ཞིང་ཡང་བྱང་ཆུབ་སེམས་དཔའ་འདས་པ་དང༌། མ་འོངས་པ་དང༌། ད་ལྟར་བྱུང་བའི་འཁོར་རྣམ་པ་ཐ་དད་པ་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ། རང་སངས་རྒྱས་འདས་པ་དང༌། མ་འོངས་པ་དང༌། ད་ལྟར་བྱུང་བའི་འཁོར་རྣམ་པ་ཐ་དད་པ་རྒྱ་མཚོ་འཇིག་<line/>
</page>
<page index="482" id="242A">༄༅། །རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ། ཉན་ཐོས་འདས་པ་དང༌། མ་འོངས་པ་དང༌། ད་ལྟར་བྱུང་བའི་འཁོར་རྣམ་པ་ཐ་དད་པ་རྒྱ་<line/>
མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང་ལྡན་པ་དེ་བཞིན་དུ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་<line/>
དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང་མི་མ་ཡིན་པ་འདས་པ་དང༌། མ་འོངས་པ་དང༌། ད་ལྟར་བྱུང་བའི་འཁོར་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་<line/>
བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཁོར་དང༌། དེ་ལྟར་འཁོར་དང༌། འཁོར་གྱི་འཁོར་གཅིག་ནས་གཅིག་ཏུ་བརྒྱུད་པ་ཡང་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་<line/>
དུ་ཤེས་པར་བྱའོ། །བྱང་ཆུབ་སེམས་དཔའ་རྒྱ་མཚོ་དེ་དག་ནས་མི་དང་མི་མ་ཡིན་པའི་བར་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལས་བྱང་ཆུབ་<line/>
སེམས་དཔའ་རེ་རེ་དང༌། མི་དང་མི་མ་ཡིན་པའི་བར་རེ་རེ་དག་ཀྱང་ལུས་རྣམ་པ་ཐ་དད་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ་ཤ་སྟག་སྟེ། ལུས་<line/>
རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལས་ལུས་རེ་རེ་ལ་ཡང་མགོ་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་<line/>
</page>
<page index="483" id="242B">བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །མགོ་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལས་མགོ་ར་རེ་ལ་ཡང་མིག་གི་དབང་པོ་<line/>
རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །དེ་བཞིན་དུ་རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་ཀྱི་དབང་པོ་རྣམ་པ་ཐ་དད་<line/>
པ་རྒྱ་མཚོའི་བར་དུ་ཡང་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དེ། མིག་གི་དབང་པོ་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
ཕྲ་བ་སྙེད་ནས་ཡིད་ཀྱི་དབང་པོ་རྣམ་པ་ཐ་དད་པ་རྒྱ་མཚོའི་བར་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལ་དབང་པོ་ཇི་སྙེད་ཅིག་ཡོད་པ་དེ་དག་རེ་རེ་ལ་ཡང་<line/>
མིག་གི་རྣམ་པར་ཤེས་པའི་རྣམ་པར་རྟོག་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །དེ་བཞིན་དུ་རྣ་བ་དང༌། སྣ་དང༌། ལྕེ་དང༌། ལུས་དང༌།<line/>
ཡིད་ཀྱི་རྣམ་པར་ཤེས་པའི་རྣམ་པར་རྟོག་པ་རྒྱ་མཚོའི་བར་དུ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །མིག་གི་རྣམ་པར་ཤེས་པའི་རྣམ་པར་རྟོག་<line/>
པ་རྒྱ་མཚོ་ནས་ཡིད་ཀྱི་རྣམ་པར་ཤེས་པ་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལ་རྣམ་པར་ཤེས་པ་ཇི་སྙེད་ཅིག་ཡོད་<line/>
</page>
<page index="484" id="243A">༄༅། །པ་དེ་དག་ལས་རྣམ་པར་ཤེས་པ་རེ་རེ་ལ་ཡང་ཡེ་ཤེས་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །ཡེ་<line/>
ཤེས་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་ལ་ཡེ་ཤེས་ཇི་སྙེད་ཅིག་ཡོད་པ་དེ་དག་ལས་ཡེ་ཤེས་རེ་རེས་ཀྱང་འཇིག་རྟེན་གྱི་<line/>
ཁམས་རྒྱ་མཚོ་མང་པོའི་སངས་རྒྱས་ཐ་དད་པ་རྒྱ་མཚོའི་ཡེ་ཤེས་རྣམ་པ་ཐ་དད་པ་རྒྱ་མཚོའི་ཚུལ་དུ་ཆོས་ཀྱི་འཁོར་ལོ་རྣམ་པ་ཐ་དད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་རབ་ཏུ་བསྐོར་བར་བྱེད་དོ། །བྱང་ཆུབ་སེམས་དཔའ་རྣམས་ལ་ཇི་ལྟ་བ་དེ་བཞིན་དུ་རང་སངས་རྒྱས་དང༌། དེ་བཞིན་དུ་ཉན་ཐོས་དང༌། དེ་བཞིན་དུ་ལྷ་དང༌།<line/>
ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང་མི་མ་ཡིན་པ་རྣམས་ལ་ཡང་ཤེས་པར་བྱ་སྟེ། ཡེ་<line/>
ཤེས་ལ་ཇི་ལྟ་བ་དེ་བཞིན་དུ་ཆོས་ཐམས་ཅད་ལ་ཡང་ཤེས་པར་བྱའོ། །བྱང་ཆུབ་སེམས་དཔའ་དེ་དག་དང༌། མི་དང་མི་མ་ཡིན་པའི་བར་དེ་དག་གི་གནས་ཀྱི་ཡོན་ཏན་རྣམ་པར་<line/>
ཕྱེ་པ་རྒྱ་མཚོ་ཇི་སྙེད་ཅིག་ཡོད་པ་དང༌། སྟན་གྱི་ཡོན་ཏན་རྣམ་པར་ཕྱེ་བ་ཇི་སྙེད་ཅིག་ཡོད་པ་དང༌། མཚན་དང་དཔེ་བྱད་བཟང་པོའི་ཡོན་ཏན་རྣམ་པར་ཕྱེ་བ་ཇི་སྙེད་ཅིག་ཡོད་<line/>
</page>
<page index="485" id="243B">པ་དང༌། རྒྱན་གྱི་ཡོན་ཏན་རྣམ་པར་ཕྱེ་བ་རྒྱ་མཚོ་ཇི་སྙེད་ཅིག་ཡོད་པ་དང༌། གོས་ཀྱི་ཡོན་ཏན་རྣམ་པར་ཕྱེ་བ་རྒྱ་མཚོ་ཇི་སྙེད་ཅིག་ཡོད་པ་དེ་དག་དང༌། བྱང་ཆུབ་སེམས་དཔའ་ནས་མི་དང་<line/>
མི་མ་ཡིན་པའི་བར་དེ་དག་གི་མིག་གི་རྡུལ་ཤིན་ཏུ་ཕྲ་བ་རེ་རེ་ནས་ལུས་ཀྱི་རྡུལ་ཤིན་ཏུ་ཕྲ་བ་སྙེད་རེ་རེ་ཞིང་འཇིག་རྟེན་གྱི་ཁམས་ཐམས་ཅད་དུ་རྒྱས་པར་འགེངས་པ་དེ་དག་ནི། སངས་རྒྱས་<line/>
རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐལ་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དུ་བསྟན་ཅིང་བརྗོད་ཀྱང་ཟད་པར་མི་<line/>
རུང་ངོ༑ །བམ་པོ་བཅུ་བཞི་པ། དེ་ནས་བཅོམ་ལྡན་འདས་ཡེ་ཤེས་གང་ཆེན་མཚོ་རྣམ་པར་སྣང་མཛད་ཀྱིས་སྐུའི་བ་སྤུའི་བུ་ག་རེ་རེ་ནས་ཀྱང་འོད་ཟེར་རྒྱ་མཚོ་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་བཀྱེའོ། །འོད་ཟེར་རྒྱ་མཚོ་དེ་དག་རེ་རེ་ལས་ཀྱང་སངས་རྒྱས་རྒྱ་མཚོ་པདྨོ་རྒྱ་མཚོ་ལ་བཞུགས་པ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་མངོན་པར་བྱུང་སྟེ། སངས་རྒྱས་རེ་རེའི་སྐུའི་བ་སྤུའི་སྒོ་རེ་རེ་ནས་ཀྱང་ཡང་དག་པར་སྐུལ་བའི་ཚིགས་སུ་བཅད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་མངོན་པར་ཐོན་ཏོ། །དེ་དག་ལས་ཡང་དག་པར་སྐུལ་པའི་ཚིགས་སུ་བཅད་པ་རྒྱ་མཚོ་རེ་རེ་ཞིང་ཤར་ཕྱོགས་ཀྱི་འཇིག་རྟེན་གྱི་ཁམས་ཇི་སྙེད་པ་དང༌། རྡུལ་<line/>
</page>
<page index="486" id="244A">༄༅། །ཤིན་ཏུ་ཕྲ་བ་ཇི་སྙེད་པའི་འཇིག་རྟེན་གྱི་ཁམས་རེ་རེ་དང༌། རྡུལ་ཤིན་ཏུ་ཕྲ་བ་རེ་རེ་ལའང་བྱང་ཆུབ་སེམས་དཔའ་རྒྱ་མཚོ་ཇི་སྙད་ཅིག་ཡོད་པ་དང༌། རང་<line/>
སངས་རྒྱས་རྒྱ་མཚོ་དང༌། ཉན་ཐོས་རྒྱ་མཚོ་ཇི་སྙེད་ཅིག་ཡོད་པ་དང༌། ལྷ་དང༌། ཀླུ་དང༌། གནོད་སྤྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌།<line/>
ལྟོ་འཕྱེ་ཆེན་པོ་དང༌། མི་དང་མི་མ་ཡིན་པ་རྒྱ་མཚོ་ཇི་སྙེད་ཅིག་ཡོད་པ་དེ་དག་ཐམས་ཅད་ལ་ཡོངས་སུ་སྐུལ་བ་བྱེད་དོ། །ཤར་ཕྱོགས་དང་འདྲ་བར་ཕྱོགས་རྒྱ་མཚོ་ཐམས་ཅད་<line/>
དུའང་དེ་བཞིན་ཏེ། དེ་ནས་བྱང་ཆུབ་སེམས་དཔའ་རྒྱ་མཚོ་དེ་དག་དང༌། མི་དང་མི་མ་ཡིན་པ་རྒྱ་མཚོ་ཇི་སྙེད་པ་དེ་དག་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་གང་<line/>
ཆེན་མཚོ་རྣམ་པར་སྣང་མཛད་ཀྱི་འོད་ཟེར་གྱིས་ཡང་དག་པར་བསྐུལ་ནས་རང་རང་གི་སངས་རྒྱས་ཀྱི་ཞིང་རྒྱ་མཚོ་དག་ན་སངས་རྒྱས་རྒྱ་མཚོ་གང་བཞུགས་པ་དེ་དག་ལ་ཞུས་ཏེ་གནང་<line/>
ནས་བྱང་ཆུབ་སེམས་དཔའ་རྒྱ་མཚོ་རེ་རེ་དང༌། མི་དང་མི་མ་ཡིན་པ་རྒྱ་མཚོའི་བར་དེ་དག་རེ་རེ་ཞིང་བྱང་ཆུབ་སེམས་དཔའི་འཁོར་རྒྱ་མཚོ་ནས་མི་དང་མི་མ་ཡིན་པའི་འཁོར་རྒྱ་<line/>
མཚོའི་བར་དང་ལྡན་པར་འཇིག་རྟེན་གྱི་ཁམས་རྒྱ་མཚོ་བཅོམ་ལྡན་འདས་ཀྱི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་གང་ན་བ་དེར་འདོང་བར་གྱུར་ཏེ། བྱང་ཆུབ་སེམས་<line/>
</page>
<page index="487" id="244B">དཔའ་རྒྱ་མཚོ་དེ་དག་དང༌། མི་དང་མི་མ་ཡིན་པ་རྒྱ་མཚོའི་བར་དེ་དག་ལ་བྱང་ཆུབ་སེམས་དཔའ་ཇི་སྙེད་ཅིག་ཡོད་པ་དེ་དང༌། མི་དང་མི་མ་ཡིན་པ་ཇི་སྙེད་ཅིག་ཡོད་པ་དེ་དག་ལས་བྱང་<line/>
ཆུབ་སེམས་དཔའ་རེ་རེ་དང༌། མི་དང་མི་མ་ཡིན་པའི་བར་དེ་དག་རེ་རེ་ཞིང་ཡང་ལུས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ་ཤ་སྟག་སྟེ། ལུས་རེ་<line/>
རེ་ལ་ཡང་ལག་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་པ། ལུས་རེ་རེ་ལ་ཡང་མགོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་<line/>
སྙེད་ཡོད་པ། མགོ་རེ་རེ་ལ་ཡང་ཁའི་སྒོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་པ། ཁའི་སྒོ་རེ་རེ་ལ་ཡང་ལྕེ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཡོད་པ་ཤ་སྟག་གོ །དེ་ནས་བྱང་ཆུབ་སེམས་དཔའ་རྒྱ་མཚོ་དེ་དག་དང༌། མི་དང་མི་མ་ཡིན་པའི་བར་རྒྱ་མཚོ་དེ་དག་གིས་བཅོམ་ལྡན་འདས་དེ་བཞིན་གཤེགས་<line/>
པའི་ཡེ་ཤེས་གང་ཆེན་མཚོ་རྣམ་པར་སྣང་མཛད་ལ་ལུས་རེ་རེས་ཀྱང་གཡས་ཕྱོགས་སུ་བསྐོར་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བསྐོར་བ་<line/>
བྱས་ཏེ༑ ལག་པ་རེ་རེ་ནས་ཀྱང་མེ་ཏོག་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་མཆོད་ནས་དེ་བཞིན་དུ་མར་མེ་དང༌། སྤོས་དང༌། བདུག་སྤོས་དང་<line/>
</page>
<page index="488" id="245A">༄༅། །བྱུག་པ་དང༌། ཕྱེ་མ་དང༌། གདུགས་དང༌། རྒྱལ་མཚན་དང༌། བ་དན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་མཆོད་<line/>
དེ༑ ལྕེ་རེ་རེ་ཞིང་ཡང་བསྟོད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་མངོན་པར་བསྟོད་ནས་རང་རང་གི་སྟོབས་དང༌། རྫུ་འཕྲུལ་གྱིས་སྤྲུལ་<line/>
པའི་སྟན་རྒྱ་མཚོ་དག་ལ་འཁོད་པར་གྱུར་ཏོ། །འཁོད་ནས་ཀྱང་ལྕེ་རེ་རེ་ཞིང་ཞུ་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་ཞུ་པ་བྱེད་དོ། །<line/>
བཅོམ་ལྡན་འདས་དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་དེས་ཞུས་པ་དེ་དག་རེ་རེ་ལ་ཤིན་ཏུ་བསྟན་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཀྱིས་ཤིན་ཏུ་བསྟན་པ་མཛད་དེ། བྱང་ཆུབ་སེམས་དཔའ་རྒྱ་མཚོ་དང༌། མི་དང་མི་མ་ཡིན་པ་རྒྱ་མཚོའི་བར་རྣམ་པ་དེ་ལྟར་འདུས་པ་དེ་དག་ཐམས་ཅད་<line/>
ལ་ཆོས་རྒྱ་མཚོ་མང་པོ་རྣམ་གྲངས་དུ་མར་རྣམ་པར་ཕྱེའོ། །རྣམ་པར་བཀྲོལ་ལོ། །གསལ་པར་མཛད་དོ། །ཡང་དག་པར་བསྟན་ཏོ། །དེ་ནས་ཤར་ཕྱོགས་སུ་འཇིག་རྟེན་གྱི་<line/>
ཁམས་རྒྱ་མཚོ་འཇིག་རྟེན་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་ཐམས་ཅད་ཀྱི་གནས་ཀྱི་སྙིང་<line/>
</page>
<page index="489" id="245B">པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་རྒྱ་མཚོ་རྣམ་པར་སྣང་མཛད་ཅེས་བྱ་བ་བཞུགས་ཤིང་འཚོ་གཞེས་ཏེ། ཐོག་མར་ཡང་དགེ །བར་དུ་<line/>
ཡང་དགེ །ཐ་མར་ཡང་དགེ་བའི་ཆོས། དོན་བཟང་པོ། ཡི་གེ་བཟང་པོ། དག་པ། ཡོངས་སུ་གསལ་བ། ཡོངས་སུ་བྱང་བ། ཚངས་པའི་སྤྱོད་པ་ཡང་དག་པར་སྟོན་ཅིང༌། བྱང་ཆུབ་སེམས་<line/>
དཔའ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་སྟོན་པ་མཛད་དེ། དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་<line/>
དེའི་གནས་ཀྱི་ཡོན་ཏན་རྣམ་པར་ཕྱེ་བ་རྒྱ་མཚོ་ཇི་སྙེད་ཅིག་མངའ་བ་དང༌། སངས་རྒྱས་ཀྱི་ཞིང་གི་ཡོན་ཏན་རྣམ་པར་ཕྱེ་བ་རྒྱ་མཚོ་ཇི་སྙེད་ཅིག་མངའ་བ་དང༌། སྐུ་ཚེའི་ཡོན་ཏན་རྣམ་པར་<line/>
ཕྱེ་བ་རྒྱ་མཚོ་ཇི་སྙེད་ཅིག་མངའ་བ་དང༌། སེམས་ཅན་ཡོངས་སུ་སྨིན་པར་མཛད་པའི་ཡོན་ཏན་རྒྱ་མཚོ་ཇི་སྙེད་ཅིག་མངའ་བ་དང༌། སྐུ་ཡོངས་སུ་བསྟན་པའི་ཡོན་ཏན་རྣམ་པར་ཕྱེ་བ་<line/>
རྒྱ་མཚོ་ཇི་སྙེད་ཅིག་མངའ་བ་དང༌། ཆོས་བསྟན་པའི་ཡོན་ཏན་རྣམ་པར་ཕྱེ་བ་རྒྱ་མཚོ་ཇི་སྙེད་ཅིག་མངའ་བ་དེ་དག་ནི། སངས་རྒྱས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ཀྱིས་དུས་གསུམ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དུ་གསུངས་ཏེ་བསྟན་ཀྱང་ཟད་པར་མི་རུང་ངོ༌། །འཇིག་རྟེན་གྱི་ཁམས་རྒྱ་མཚོ་<line/>
</page>
<page index="490" id="246A">༄༅། །འཇིག་རྟེན་གྱི་ཁམས་རྒྱ་མཚོ་ཐམས་ཅད་ཀྱི་གནས་ཀྱི་སྙིང་པོ་ཞེས་བྱ་བ་དེ་ནི་འཁོར་ལོས་བསྒྱུར་བའི་རྒྱལ་པོ་རིན་ཆེན་མང་པོ་ཞེས་བྱ་བ་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་རྒྱ་མཚོའི་བདག་པོ་ལྷ་དང་མིའི་དབང་པོ་ཡོད་དེ། འཇིག་རྟེན་གྱི་ཁམས་རྒྱ་མཚོ་དེ་དག་རེ་རེ་ཞིང་ཡང་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་རྟེན་གྱི་ཁམས་རྒྱ་མཚོའི་འཁོར་དང་ལྡན་པ་ཤ་སྟག་གོ། འཁོར་ལོས་བསྒྱུར་བའི་རྒྱལ་པོ་རིན་པོ་ཆེ་མང་པོ་དེའི་འཇིག་རྟེན་<line/>
གྱི་ཁམས་རྒྱ་མཚོ་རེ་རེ་ན་ཡང་རིན་པོ་ཆེ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དེ། འདི་ལྟར་སངས་རྒྱས་ཀྱི་སྤྱན་རིན་པོ་ཆེ་རྒྱ་མཚོ་དང༌། དེ་བཞིན་<line/>
དུ་སངས་རྒྱས་ཀྱི་སྙན་དང༌། ཤངས་དང༌། ལྗགས་དང༌། སྐུ་དང༌། ཐུགས་རིན་པོ་ཆེ་རྒྱ་མཚོ་དང༌། སངས་རྒྱས་ཀྱི་གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་དང༌། སངས་<line/>
རྒྱས་ཀྱི་ཆོས་རིན་པོ་ཆེ་རྒྱ་མཚོ་དང༌། ཐམས་ཅད་ཀྱིས་བལྟ་ན་ཡིད་དུ་འོང་བའི་བུད་མེད་རིན་པོ་ཆེ་རྒྱ་མཚོ་དང༌། དོན་ཐམས་ཅད་སྒྲུབ་པའི་ཁྱིམ་བདག་རིན་པོ་ཆེ་རྒྱ་མཚོ་དང༌། ཀུན་<line/>
ཏུ་རྣམ་པར་ཕྱེ་བའི་བློན་པོ་རིན་པོ་ཆེ་རྒྱ་མཚོ་དང༌། ནམ་མཁའི་མཐའ་ཀླས་པའི་རྟ་རིན་པོ་ཆེ་རྒྱ་མཚོ་དང༌། ཡིད་བཞིན་དུ་འགྲོ་བའི་གླང་པོ་རིན་པོ་ཆེ་རྒྱ་མཚོ་དང༌། ཆོས་ཀྱི་དབྱིངས་<line/>
</page>
<page index="491" id="246B">རྡོ་རྗེའི་ལྟེ་བ་ཅན་གྱི་འཁོར་ལོ་རིན་པོ་ཆེ་རྒྱ་མཚོ་དང༌། ཀུན་ཏུ་སྣང་བར་བྱེད་པའི་ཡིད་བཞིན་གྱི་ནོར་བུ་རིན་པོ་ཆེ་རྒྱ་མཚོ་དང༌། ནམ་མཁའ་རྒྱན་གྱིས་འགེངས་པའི་གདུགས་རིན་<line/>
པོ་ཆེ་རྒྱ་མཚོ་དང༌། རང་བཞིན་གྱིས་དྲི་མ་མེད་པའི་གོས་རིན་པོ་ཆེ་རྒྱ་མཚོ་དང༌། ཟླ་བའི་འོད་ཟེར་ལྟ་བུའི་རྡུལ་ཡབ་རིན་པོ་ཆེ་རྒྱ་མཚོ་དང༌། ཤེས་རབ་ཀྱི་ལམ་གྱི་རིན་པོ་ཆེ་རྒྱ་མཚོ་དང༌།<line/>
འཇིག་རྟེན་ཐམས་ཅད་ཀྱིས་བལྟར་མི་མཐོང་བའི་སྤྱི་གཙུག་བསྒྲིབས་པ་མེད་པ་རིན་པོ་ཆེ་རྒྱ་མཚོ་དང༌། ཐམས་ཅད་དུ་འགྲོ་བའི་ལྷ་མ་རིན་པོ་ཆེ་རྒྱ་མཚོ་དང༌། ཏིང་ངེ་འཛིན་དང་མཉམ་<line/>
པར་བཞག་པ་ཐམས་ཅད་ཀྱི་མཛོད་དུ་གྱུར་པའི་ཏིང་ངེ་འཛིན་རིན་པོ་ཆེ་རྒྱ་མཚོ་དང༌། ཆོས་གང་ཆེན་མཚོ་ཐམས་ཅད་ཀྱི་ཀློང་དང་ལྡན་པའི་གཟུངས་རིན་པོ་ཆེ་རྒྱ་མཚོ་དང༌། དེ་ལྟར་<line/>
དེ་དག་ལ་སོགས་པ་འཇིག་རྟེན་གྱི་ཁམས་རྒྱ་མཚོ་རེ་རེ་ན་ཡང་རིན་པོ་ཆེ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དེ། རིན་པོ་ཆེ་རྒྱ་མཚོ་དེ་དག་ལ་<line/>
རིན་པོ་ཆེ་ཇི་སྙེད་ཅིག་ཡོད་པ་དེ་དག་ལས་རིན་པོ་ཆེ་རེ་རེ་ཞིང་ཡང་ལས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་བྱེད་པ་ཤ་སྟག་གོ། འཁོར་ལོས་བསྒྱུར་བའི་<line/>
རྒྱལ་པོ་རིན་ཆེན་མང་པོ་དེ་ལ་བུ་རྒྱ་མཚོ་ཀུན་ཀྱང་མི་ཆེན་པོའི་མཚན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ། འོད་ཆེན་པོའི་རྒྱན་རྒྱ་མཚོ་<line/>
</page>
<page index="492" id="247A">༄༅། །འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ། ལུས་དཔེ་བྱད་བཟང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་<line/>
སྙེད་ཀྱིས་རབ་ཏུ་གསལ་བར་བརྒྱན་པ། ཕས་ཀྱི་རྒོལ་བའི་སྡེ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཇོམས་པ། ས་བཅུ་རྒྱ་མཚོ་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པ། དཔའ་བར་འགྲོ་བའི་ཏིང་ངེ་འཛིན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་<line/>
ཐོབ་པ༑ སྙིང་པོ་བྱང་ཆུབ་ཀྱི་རྒྱན་རྣམ་པར་ཕྱེ་བའི་ཏིང་ངེ་འཛིན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོངས་སུ་གནོན་པ་ལ་མཁས་པ། འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཡོད་དོ། །འཁོར་ལོས་བསྒྱུར་བའི་རྒྱལ་པོ་རིན་ཆེན་མང་པོ་དེ་ལ་བུ་མོ་རྒྱ་མཚོ་ཀུན་ཀྱང་བྱང་ཆུབ་སེམས་དཔའ་ཀུན་ཏུ་<line/>
བཟང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་སྤྲུལ་པའི་བུད་མེད་རིན་པོ་ཆེ་དང་འདྲ་བར་ཡིད་ཀྱི་ལུས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་དང་ལྡན་པ། སྲིད་པའི་ལམ་གྱི་རྒྱུད་ཀྱི་འཁོར་ལོ་སྣ་ཚོགས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ། བྱང་ཆུབ་ཀྱི་སེམས་བླ་<line/>
</page>
<page index="493" id="247B">ན་མེད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མགོ་དང་ལྡན་པ། ཆོས་ཀྱི་དབྱིངས་ནམ་མཁའ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
ཕྲ་བ་སྙེད་ཀྱི་འཕྲལ་བ་དང་ལྡན་པ། བསམ་པ་དང་ལྷག་པའི་བསམ་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྨིན་ཚུགས་ཅན། ཤེས་རབ་དང་ཡེ་ཤེས་ཡངས་པ་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་མིག་དང་ལྡན་པ། དེ་བཞིན་གཤེགས་པ་ཐམས་ཅད་ལས་ཐོས་པ་འཛིན་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་<line/>
སྙེད་ཀྱི་རྣ་བ་ཡིད་དུ་འོང་བ་དང་ལྡན་པ། སྡོམ་པ་ཆེན་པོ་ཡང་དག་པར་བླངས་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྣ་ལེགས་པ་དང་ལྡན་པ། ཆོས་<line/>
རྒྱ་མཚོ་རབ་ཏུ་སྒྲོག་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལྕེ་དང་ལྡན་པ། ཆོས་ཀྱི་དབྱིངས་མཐའ་གཉིས་ཡོངས་སུ་སྤངས་པས་འཛུམ་པར་དགོད་པ་<line/>
རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྡན་པ། བྱམས་པ་ཆེན་པོ་དང༌། སྙིང་རྗེ་ཆེན་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་<line/>
སྙེད་ཀྱི་ལག་པ་དང་ལྡན་པ། སེམས་ཅན་ཐམས་ཅད་ཀྱི་དོན་ཡོངས་སུ་སྒྲུབ་པས་མི་ངོམས་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྙིང་དང་ལྡན་པ།<line/>
</page>
<page index="494" id="248A">༄༅། །བསོད་ནམས་དང་ཡེ་ཤེས་ཀྱི་ཚོགས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ནུ་མ་ལེགས་པ་དང་ལྡན་པ། ཆོས་ཟབ་མོ་སྣ་ཚོགས་<line/>
རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ལྟེ་བ་དང་ལྡན་པ། དམིགས་པ་ཐམས་ཅད་ཡོངས་སུ་གསལ་བའི་མཐར་ཐུག་པ་རྒྱ་མཚོ་འཇིག་རྟེན་གྱི་ཁམས་<line/>
རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རྗེས་སུ་རྟོགས་པ་དང་ལྡན་པ། རྡོ་རྗེ་ལྟ་བུའི་ཏིང་ངེ་འཛིན་ཡངས་ཤིང་མི་ཤིགས་ལ་བརྟན་པ། འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་<line/>
ཏུ་ཕྲ་བ་སྙེད་ཀྱི་སྟ་ཟུར་དང་ལྡན་པ། འཇིག་རྟེན་པ་དང་འཇིག་རྟེན་ལས་འདས་པ་ཐམས་ཅད་རིམ་གྱིས་ལེགས་པར་འབྲེལ་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་ཀྱི་རྐང་པ་དང་ལྡན་པ། བྱང་ཆུབ་ཀྱི་ཡན་ལག་གི་མེ་ཏོག་སྣ་ཚོགས་ཀྱི་དྲ་བ་དང༌། ཕྲེང་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་<line/>
མཛེས་པར་ཐོགས་པ། སངས་རྒྱས་དང༌། བྱང་ཆུབ་སེམས་དཔའ་དང༌། ཉན་ཐོས་དང༌། རང་སངས་རྒྱས་ཀྱི་རྣམ་པར་ཐར་པའི་གོས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
རྡུལ་ཤིན་ཏུ་ཕྲ་བ་སྙེད་ཤིན་ཏུ་བཟང་པར་གྱོན་པ། སངས་རྒྱས་ཐམས་ཅད་ཀྱི་ཆོས་ཀྱི་རྒྱན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ལེགས་པར་<line/>
</page>
<page index="495" id="248B">བརྒྱན་པ། དེ་བཞིན་གཤེགས་པའི་ཚུལ་ཁྲིམས་དྲི་ཞིམ་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་སྤོས་ཀྱིས་ལུས་ཤིན་ཏུ་བྱུགས་པ། དགའ་བའི་<line/>
རྒྱན་དང༌། ཐབས་མཁས་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་ཕ་རོལ་ཏུ་ཕྱིན་པའི་མཆོག་ཐོབ་པ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་<line/>
ཏུ་ཕྲ་བ་སྙེད་ཡོད་དེ། དེ་དག་གི་ཁ་ནས་ཡེ་ཤེས་ཀྱི་རྗེས་སུ་འབྲང་བའི་ཆོས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ༌། །དེ་དག་གི་ལུས་ཀྱི་བ་སྤུའི་བུ་ག་ཐམས་ཅད་ནས་ཀྱང་<line/>
སྙིང་རྗེའི་རྗེས་སུ་འབྲང་བའི་ཙནྡན་གྱི་སྤོས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་འབྱུང་ངོ༌། །སྤོས་རྒྱ་མཚོ་དེ་དག་གི་དྲི་ཞིམ་པོས་ཀྱང་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་འཇིག་རྟེན་གྱི་ཁམས་རྒྱ་མཚོ་མང་པོ་ཡོངས་སུ་རྒྱས་པར་འགེངས་ཏེ། དེ་དག་གི་དགའ་བའི་རྒྱན་དང་ཐབས་མཁས་པ་རྒྱ་མཚོས་<line/>
འདུལ་བའི་སེམས་ཅན་རྒྱ་མཚོ་གང་ཇི་སྙེད་ཅིག་ཡོད་པས་དྲི་ཞིམ་པོ་རྒྱ་མཚོ་དེ་དག་ཚོར་བར་གྱུར་པ་དེ་དག་ཐམས་ཅད་ཀྱང་དེ་བཞིན་གཤེགས་པའི་ཚུལ་ཁྲིམས་དྲི་ཞིམ་པོ་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །སེམས་ཅན་གང་དགའ་བའི་རྒྱན་དང༌། ཐབས་མཁས་པ་རྒྱ་མཚོས་འདུལ་བ་དེ་དག་གིས་གཟུགས་ཀྱི་<line/>
</page>
<page index="496" id="249A">༄༅། །ཡོན་ཏན་རྣམ་པར་ཕྱེ་བ་རྒྱ་མཚོ་དེ་དག་མཐོང་བ་དེ་ཐམས་ཅད་ཀྱང་དེ་བཞིན་གཤེགས་པའི་ཤེས་རབ་དང༌། ཡེ་ཤེས་ཀྱི་སྐུ་རྣམ་པར་དག་པ་ཡོངས་སུ་སྟོན་པ་<line/>
རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །གང་གིས་དབྱངས་རྒྱ་མཚོ་ཐོས་པར་གྱུར་པ་དེ་དག་ཐམས་ཅད་ཀྱང་དེ་བཞིན་གཤེགས་པ་<line/>
ཐམས་ཅད་ལས་ཐོས་པ་ཡོངས་སུ་འཛིན་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །གང་གིས་ལག་ནས་བཟུང་བ་དེ་དག་ཐམས་ཅད་<line/>
ཀྱང་བྱམས་པ་ཆེན་པོ་དང༌། སྙིང་རྗེ་ཆེན་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །གང་གིས་མཐོང་ལ་རེག་པ་དེ་དག་ཐམས་ཅད་<line/>
ཀྱང་བསོད་ནམས་དང་ཡེ་ཤེས་སྣ་ཚོགས་ཀྱི་ཚོགས་ཀྱི་ཚོགས་ཀྱི་ཚོགས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །གང་དང་སྟན་གཅིག་ལ་<line/>
ལྷན་ཅིག་ཏུ་འཁོད་པ་དེ་དག་ཐམས་ཅད་ཀྱང་སྙིང་པོ་བྱང་ཆུབ་ཀྱི་སེངྒེའི་ཁྲི་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་རབ་ཏུ་གནས་པར་འགྱུར་རོ། །<line/>
གང་གི་ཁ་དང་ཁར་ཕྲད་པར་བྱས་པ་དེ་དག་ཐམས་ཅད་ཀྱང་རྣམ་པར་ཐར་པའི་སྒོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །གང་གིས་<line/>
</page>
<page index="497" id="249B">བང་དུ་འཁྱུད་པ་དེ་དག་ཐམས་ཅད་ཀྱང་དེ་བཞིན་གཤེགས་པའི་ཆོས་ཀྱི་སྐུ་མཉམ་པ་ཉིད་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་འཐོབ་བོ། །གང་དང་ཆོས་<line/>
ཀྱི་དབྱིངས་སུ་བརྟན་པར་གྱུར་པ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་རྒྱ་མཚོ་མང་པོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ན་སེམས་ཅན་གྱི་ཁམས་རྒྱ་<line/>
མཚོ་གང་ཇི་སྙེད་ཡོད་པ་དེ་དག་ཐམས་ཅད་ཀྱི་བསམ་པ་ཡོངས་སུ་དག་པ་རྒྱ་མཚོ་ལ་དེ་བཞིན་གཤེགས་པའི་བྱིན་གྱི་རླབས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་<line/>
རབ་ཏུ་འཐོབ་པ་དང༌། ཡོངས་སུ་དག་པ་དང༌། ཡོངས་སུ་རྫོགས་པར་འགྱུར་བར་ས་བོན་རྒྱ་མཚོ་རབ་ཏུ་འདེབས་སོ། །དེ་ནས་འཁོར་ལོས་བསྒྱུར་བའི་རྒྱལ་པོ་རིན་ཆེན་མང་པོ་དེས་ཡང་དག་<line/>
པར་བསྐུལ་བའི་ཚིགས་སུ་བཅད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཐམས་ཅད་དུ་ཁྱབ་པའི་རྣ་བ་རྒྱ་མཚོས་ཐོས་ནས་རྫུ་འཕྲུལ་གྱི་སྟོབས་རྒྱ་མཚོ་<line/>
ཆགས་པ་མེད་ཅིང་བསྒྲིབས་པ་མེད་པས། དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་<line/>
དེའི་ཞབས་གཉིས་ལ་མགོ་རྒྱ་མཚོའི་སྤྱི་བོས་བཏུད་དེ་ཕྱག་འཚལ་ནས་ཆོས་ཀྱི་དབྱིངས་རབ་ཏུ་སྒྲོག་པའི་ལྕེའི་དབང་པོ་རྒྱ་མཚོས་ཞུ་བ་ཡོངས་སུ་ཞུས་པ། བཅོམ་ལྡན་འདས་དེ་ལྟར་<line/>
</page>
<page index="498" id="250A">༄༅། །ཡང་དག་པར་སྐུལ་བའི་ཚིགས་སུ་བཅད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་བྱུང་བ་དེ་སུའི་མཐུ་ལས་བྱུང་བ་ལགས་།དེ་སྐད་<line/>
ཅེས་གསོལ་བ་དང༌། དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ཀྱིས་རྒྱལ་པོ་རིན་ཆེན་མང་པོ་ལ་འདི་སྐད་ཅེས་བཀའ་སྩལ་ཏོ།།<line/>
རྒྱལ་པོ་ཆེན་པོ། འདི་ནས་ནུབ་ཕྱོགས་ལོགས་སུ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་<line/>
ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་ཅེས་བྱ་བ་ད་ལྟར་བཞུགས་ཤིང་<line/>
འཚོ་སྐྱོང་ངོ༌། །ཆོས་སྟོན་ཏོ། །ཡང་དག་པར་སྐུལ་བའི་ཚིགས་སུ་བཅད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་བྱུང་བ་འདི་ཡང་དེའི་མཐུས་བྱུང་<line/>
ངོ༌། །དེ་ནས་རྒྱལ་པོ་རིན་ཆེན་མང་པོས་དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ལ་འདི་སྐད་ཅེས་གསོལ་ཏོ། །བཅོམ་ལྡན་<line/>
འདས༑ བདག་ཀྱང་འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེར་དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་<line/>
</page>
<page index="499" id="250B">པར་སྣང་མཛད་ཀྱི་ཞལ་བལྟ་བ་དང༌། དེ་ལ་ཕྱག་བགྱི་བ་དང༌། མཆོད་པ་དང༌། བསྙེན་བཀུར་བ་དང༌། ཆོས་མཉན་པའི་སླད་དུ་མཆིའོ། །དེ་སྐད་ཅེས་གསོལ་པ་དང༌། བཅོམ་ལྡན་<line/>
འདས་དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ཀྱིས་རྒྱལ་པོ་རིན་ཆེན་མང་པོ་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ།<line/>
དེའི་དུས་ལ་དབབ་པར་ཤེས་ན་འགྲོ་ལ་རག་སྟེ། རྒྱལ་པོ་ཆེན་པོ། འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེར་ནི། འགྲོ་<line/>
བར་དཀའ་སྟེ། དེར་འགྲོ་བ་དང༌། དེ་བཞིན་གཤེགས་པ་དེའི་ཞལ་བལྟ་བ་དང༌། དེ་ལ་ཕྱག་བྱ་བ་དང༌། བསྙེན་བཀུར་བ་དང༌། ཆོས་མཉན་པར་ནི། དེ་བཞིན་གཤེགས་པའི་བྱིན་གྱི་<line/>
རླབས་མ་གཏོགས་པར་བྱང་ཆུབ་སེམས་དཔའ་ཏིང་ངེ་འཛིན་སྙིང་པོ་བྱང་ཆུབ་ཀྱི་རྒྱན་རྣམ་པར་ཕྱེ་བའི་སྙིང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་<line/>
རབ་ཏུ་གནས་པས་ཀྱང་བདེ་བླག་ཏུ་བྱ་བར་སླ་བ་མ་ཡིན་གྱི། རྒྱལ་པོ་ཆེན་པོ། དེ་ལྟ་མ་ཡིན་པའི་འཇིག་རྟེན་གྱི་ཁམས་རྒྱ་མཚོ་ས་མཚམས་བཟང་པོའི་དབྱངས་ཞེས་བྱ་བ་ཞིག་ཡོད་<line/>
དེ༑ དེ་ཁྱོད་ཀྱིས་སྔོན་ཆད་མཐོང་ངམ། འཇིག་རྟེན་གྱི་ཁམས་རྒྱ་མཚོ་དེ་ཕྱོགས་ནི། གང་ན་འདུག། འཇིག་རྟེན་གྱི་ཁམས་རྒྱ་མཚོ་དེ་འདི་ནས་ནི། ཉེ་འམ་རིང༌། དེ་ན་ད་ལྟར་དེ་བཞིན་<line/>
</page>
<page index="500" id="251A">༄༅། །གཤེགས་པ་ནི། གང་ཞིག་བཞུགས་ཤིང་འཚོ་གཞེས་པ་དང༌། ཆོས་སྟོན་པ་མཛད་པ་ཤེས་སམ། རྒྱལ་པོ་རིན་ཆེན་མང་པོས་གསོལ་པ། བཅོམ་ལྡན་<line/>
འདས༑ བདག་གིས་འཇིག་རྟེན་གྱི་ཁམས་རྒྱ་མཚོ་དེ་མཐོང་བའམ། འཇིག་རྟེན་གྱི་ཁམས་རྒྱ་མཚོ་དེ་ཕྱོགས་གང་ན་མཆིས་པ་དང༌། འཇིག་རྟེན་གྱི་ཁམས་རྒྱ་མཚོ་དེ་འདི་ནས་ནི།<line/>
ཉེ་བའམ་རིང་ཞིག་ན་མཆིས་པ་དང༌། ད་ལྟར་དེ་ན་དེ་བཞིན་གཤེགས་པ་གང་བཞུགས་པ་དང༌། འཚོ་གཞེས་ཤིང་ཆོས་སྟོན་པ་ནི། སྨོས་སུ་ཡང་མ་མཆིས་ཏེ། འཇིག་རྟེན་གྱི་<line/>
ཁམས་རྒྱ་མཚོ་དེ་ནི། སྔོན་ཆད་བདག་གིས་མ་ཐོས་སོ། །དེ་ནས་དེ་བཞིན་གཤེགས་པ་སེམས་ཅན་གྱི་དོན་གང་ཆེན་མཚོ་རྣམ་པར་སྣང་མཛད་ཀྱིས་རྒྱལ་པོ་རིན་ཆེན་མང་པོ་ལ་<line/>
འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ། འཇིག་རྟེན་གྱི་ཁམས་རྒྱ་མཚོ་དེ་ཕྱོགས་གང་ན་ཡོད་པ་དང༌། འཇིག་རྟེན་གྱི་ཁམས་རྒྱ་མཚོ་དེ་འདི་ནས་ཇི་སྲིད་པ་དང༌། དེ་ན་ད་<line/>
ལྟར་དེ་བཞིན་གཤེགས་པ་གང་བཞུགས་ཤིང་འཚོ་གཞེས་པ་དང༌། ཆོས་སྟོན་པ་ལེགས་པར་སོམས་ཤིག །དེ་ནས་རྒྱལ་པོ་རིན་ཆེན་མང་པོས་འཇིག་རྟེན་གྱི་ཁམས་རྒྱ་མཚོ་ཐམས་<line/>
ཅད་དུ་ཡོངས་སུ་གཞོལ་བའི་ཏིང་ངེ་འཛིན་རྒྱ་མཚོ་ལ་སོགས་པ་ཏིང་ངེ་འཛིན་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་མཉམ་པར་བཞག་ཀྱང་འཇིག་<line/>
</page>
<page index="501" id="251B">རྟེན་གྱི་ཁམས་རྒྱ་མཚོ་དེ་ཕྱོགས་གང་ན་ཡོད་པ་དང༌། འཇིག་རྟེན་གྱི་ཁམས་རྒྱ་མཚོ་དེ་འདི་ནས་ཉེའམ་རིང་བ་དང༌། དེ་ན་ད་ལྟར་དེ་བཞིན་གཤེགས་པ་གང་བཞུགས་ཤིང་འཚོ་གཞེས་<line/>
པ་དང༌། ཆོས་སྟོན་པ་ཡང་མ་ཤེས་ཏེ། འཇིག་རྟེན་གྱི་ཁམས་རྒྱ་མཚོ་དེའི་མཚན་མ་ཙམ་ཡང་མ་མཐོང་ངོ༌། །དེ་ནས་རྒྱལ་པོ་རིན་ཆེན་མང་པོ་ཏིང་ངེ་འཛིན་རྒྱ་མཚོ་དེ་དག་ལས་ལངས་<line/>
ཏེ༑ དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་འཇིག་རྟེན་གྱི་ཁམས་<line/>
རྒྱ་མཚོ་དེ་མཐོང་བའམ། འཇིག་རྟེན་གྱི་ཁམས་རྒྱ་མཚོ་དེ་ཕྱོགས་གང་ན་མཆིས་པ་དང༌། འཇིག་རྟེན་གྱི་ཁམས་རྒྱ་མཚོ་དེ་འདི་ནས་རིང་བའམ་ཉེ་བ་དང༌། དེ་བཞིན་གཤེགས་པ་<line/>
གང་ཞིག་ད་ལྟར་དེ་ན་བཞུགས་ཤིང་འཚོ་གཞེས་པ་དང༌། ཆོས་སྟོན་པ་ལྟ་སྨོས་ཀྱང་ཅི་འཚལ་ཏེ། བདག་གིས་འཇིག་རྟེན་གྱི་ཁམས་རྒྱ་མཚོ་དེའི་མཚན་མ་ཙམ་ཡང་མ་མཐོང་ངོ༌། །<line/>
དེ་ནས་དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ཀྱིས་རྒྱལ་པོ་རིན་ཆེན་མང་པོ་ལ་འདི་སྐད་ཅེས་བཀའ་སྩལ་ཏོ། །དེ་ལྟ་བས་ན།<line/>
རྒྱལ་པོ་ཆེན་པོ། རྣམ་གྲངས་དེས་ཀྱང་འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེར་ནི། དེ་བཞིན་གཤེགས་པའི་བྱིན་<line/>
</page>
<page index="502" id="252A">༄༅། །གྱི་རླབས་མ་གཏོགས་པར་ཏིང་ངེ་འཛིན་སྙིང་པོ་བྱང་ཆུབ་ཀྱི་རྒྱན་རྣམ་པར་ཕྱེ་བའི་སྙིང་པོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་<line/>
གནས་པའི་བྱང་ཆུབ་སེམས་དཔའ་རྒྱ་མཚོས་ཀྱང་འགྲོ་བར་བྱ་བའམ། དེ་བཞིན་གཤེགས་པ་བལྟ་བའམ། དེ་ལ་ཕྱག་བྱ་བའམ། བསྙེན་བཀུར་བའམ། དེ་ལས་ཆོས་མཉན་པ་བདེ་<line/>
བླག་མ་ཡིན་པར་ཤེས་པར་གྱིས་ཤིག། དེ་ནས་རྒྱལ་པོ་རིན་ཆེན་མང་པོས་དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ལ་འདི་སྐད་<line/>
ཅེས་གསོལ་ཏོ། །བཅོམ་ལྡན་འདས། བསྟན་དུ་གསོལ། འཇིག་རྟེན་གྱི་ཁམས་རྒྱ་མཚོ་དེ་ནི། ཕྱོགས་གང་ན་མཆིས། འཇིག་རྟེན་གྱི་ཁམས་རྒྱ་མཚོ་དེ་འདི་ནས་ནི། ཐག་ཇི་སྲིད་<line/>
ཅིག་ན་མཆིས། དེ་བཞིན་གཤེགས་པ་ནི། གང་ཞིག་ད་ལྟར་དེ་ན་བཞུགས་ཤིང་འཚོ་གཞེས་པ་དང༌། ཆོས་སྟོན་པ་བསྟན་དུ་གསོལ། །དེ་ནས་དེ་བཞིན་གཤེགས་པ་སེམས་<line/>
ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ཀྱིས་རྒྱལ་པོ་རིན་ཆེན་མང་པོ་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ། འཇིག་རྟེན་གྱི་ཁམས་འདིའི་<line/>
ནུབ་ཕྱོགས་ལོགས་ཀྱི་ས་མཚམས་ཀྱི་མཐའ་འདི་ནས་འཇིག་རྟེན་གྱི་ཁམས་རྒྱ་མཚོ་འཇིག་རྟེན་གྱི་ཁམས་ཀློང་གི་རྡུལ་ཤིན་ཏུ་ཕྲ་བ་སྙེད་འདས་པ་ན་འཇིག་རྟེན་གྱི་ཁམས་<line/>
</page>
<page index="503" id="252B">རྒྱ་མཚོ་ས་མཚམས་བཟང་པོའི་དབྱངས་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་སྤྱོད་པ་ཐམས་ཅད་དང་མི་མཐུན་པའི་ཕྱོགས་ཡང་དག་པར་སྒྲུབ་པའི་གང་ཆེན་མཚོ་རྣམ་པར་<line/>
སྣང་མཛད་ཅེས་བྱ་བ་ད་ལྟར་བཞུགས་ཤིང་འཚོ་གཞེས་སོ། །ཆོས་ཀྱང་སྟོན་ཏོ། །དེ་ནས་དེ་སྐད་ཅེས་བཀའ་སྩལ་ཀྱང་རྒྱལ་པོ་རིན་ཆེན་མང་པོས་འཇིག་རྟེན་གྱི་ཁམས་རྒྱ་མཚོ་དེ་མ་<line/>
ཤེས་མ་མཐོང་ནས་འདི་སྙམ་དུ་བསམ་མོ། །ཇི་ག་འཇིག་རྟེན་གྱི་ཁམས་རྒྱ་མཚོ་དེ་དེ་ལྟར་ཉེ་ན་འང་བདག་ལ་མཐུའི་ཁྱད་པར་མེད་ན། དེ་བས་རིང་བ་ལྟ་ཅི་སྨོས་སྙམ་ནས་དེ་ལྟར་རྗེས་སུ་<line/>
བསམ་སྟེ། དེའི་ཚེ་དེ་བཞིན་གཤེགས་པའི་བྱིན་གྱི་རླབས་ལེགས་པར་ལེན་པའི་ཏིང་ངེ་འཛིན་ཀུན་ཏུ་བསྒྲིབས་པ་མེད་པ་ལ་སོགས་པ་ཏིང་ངེ་འཛིན་རྒྱ་མཚོ་འཇིག་རྟེན་གྱི་ཁམས་རྒྱ་<line/>
མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་མཉམ་པར་བཞག་གོ། དེ་ལྟར་མཉམ་པར་བཞག་པའི་མོད་ལ་རྒྱལ་པོ་རིན་ཆེན་མང་པོ་ལ་དེའི་ཚེ་འཇིག་རྟེན་གྱི་ཁམས་རྒྱ་མཚོ་མང་པོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ན་སངས་རྒྱས་རྒྱ་མཚོ་གང་ཇི་སྙེད་བཞུགས་པ་དེ་དག་ཐམས་ཅད་ཀྱིས་དེ་བཞིན་གཤེགས་པའི་བྱིན་གྱི་རླབས་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་བྱིན་གྱིས་བརླབས་པ་མཛད་དོ། །སངས་རྒྱས་བཅོམ་ལྡན་འདས་དེ་དག་གིས་དེ་ལྟར་རྒྱལ་པོ་རིན་ཆེན་མང་པོ་<line/>
</page>
<page index="504" id="253A">༄༅། །ལ་བྱིན་གྱིས་བརླབས་པ་མཛད་མ་ཐག་ཏུ་དེའི་མོད་ལ་འཇིག་རྟེན་གྱི་ཁམས་རྒྱ་མཚོ་ས་མཚམས་བཟང་པོའི་དབྱངས་དང༌། དེ་བཞིན་གཤེགས་པ་སྤྱོད་<line/>
པ་ཐམས་ཅད་དང་མི་མཐུན་པའི་ཕྱོགས་ཡང་དག་པར་སྒྲུབ་པའི་གང་ཆེན་མཚོ་རྣམ་པར་སྣང་མཛད་དང༌། འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་ཕྱག་གི་མཐིལ་<line/>
གྱི་སྙིང་པོ་ལ་རབ་ཏུ་གནས་པ་དང༌། དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་དང༌། དེ་མ་ཡིན་པའི་འཇིག་རྟེན་གྱི་ཁམས་རྒྱ་མཚོ་མང་པོ་འཇིག་རྟེན་<line/>
གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དག་ན་སངས་རྒྱས་རྒྱ་མཚོ་གང་ཇི་སྙེད་བཞུགས་པ་དེ་དག་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྟོབས་<line/>
དམ་པ་རྒྱ་མཚོ་ལ་སོགས་པ་ཡེ་ཤེས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རབ་ཏུ་ཤེས་སོ། །དུས་གསུམ་ཀུན་ཏུ་ལྟ་བ་རྣམ་པར་རྒྱུ་བ་རྒྱ་<line/>
མཚོ་ལ་སོགས་པ་མིག་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་རབ་ཏུ་མཐོང་སྟེ། འདི་ལྟར་དཔེར་ན། ལག་མཐིལ་དུ་སྐྱུ་རུ་རའི་འབྲས་བུ་<line/>
བཞག་པའམ། མེ་ལོང་ཤིན་ཏུ་གསལ་བའི་དཀྱིལ་འཁོར་ལ་ངོ་སྣང་བ་བཞིན་ནོ། །དེ་ནས་རྒྱལ་པོ་རིན་ཆེན་མང་པོས་ཏིང་ངེ་འཛིན་རྒྱ་མཚོ་དེ་དག་ལས་ལངས་ཏེ་དེ་བཞིན་<line/>
</page>
<page index="505" id="253B">གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ལ་ཡང་གསོལ་པ། བཅོམ་ལྡན་འདས། བདག་འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་<line/>
པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེར་དེ་བཞིན་གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་ཀྱི་ཞལ་བལྟ་བ་དང༌། དེ་ལ་ཕྱག་བགྱི་བ་དང༌། མཆོད་པ་དང༌།<line/>
བསྙེན་བཀུར་བ་དང༌། ཆོས་མཉན་པའི་སླད་དུ་མཆིའོ། །དེ་ནས་དེ་བཞིན་གཤེགས་པ་སེམས་ཅན་ཐམས་ཅད་ཀྱི་དོན་གང་ཆེན་མཚོ་རྣམ་པར་སྣང་མཛད་ཀྱིས་རྒྱལ་པོ་རིན་ཆེན་མང་པོ་དེ་<line/>
ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ། དེའི་དུས་ལ་དབབ་པར་ཤེས་ན་སོང་ལ་བྱང་ཆུབ་སེམས་དཔའ་འདུལ་བའི་སྐྱེས་བུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་<line/>
ཤིན་ཏུ་ཕྲ་བ་སྙེད་འདི་དག་ཀྱང་བཅོམ་ལྡན་འདས་ཡེ་ཤེས་གང་ཆེན་མཚོ་རྣམ་པར་སྣང་མཛད་དེ་ལ་ཕུལ་ཅིག །དེ་ནས་རྒྱལ་པོ་རིན་ཆེན་མང་པོ་བྱང་ཆུབ་སེམས་དཔའ་རྒྱ་མཚོ་<line/>
འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་དང༌། བུ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་དང་ལྷན་ཅིག་སྟེ། བུ་རེ་རེ་<line/>
ཞིང་ནི༑ འཇིག་རྟེན་གྱི་ཁམས་རྒྱ་མཚོའི་འཁོར་ལོས་བསྒྱུར་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག། འཇིག་རྟེན་གྱི་ཁམས་རྒྱ་མཚོའི་<line/>
</page>
<page index="506" id="254A">༄༅། །འཁོར་ལོས་བསྒྱུར་བ་རྒྱ་མཚོ་རེ་རེ་ཞིང་ནི། འཇིག་རྟེན་གྱི་ཁམས་རི་རབ་ཀྱི་འཁོར་ལོས་བསྒྱུར་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་<line/>
ཕྲ་བ་སྙེད་དང་ལྷན་ཅིག །འཇིག་རྟེན་གྱི་ཁམས་རི་རབ་ཀྱི་འཁོར་ལོས་བསྒྱུར་བ་རྒྱ་མཚོ་རེ་རེ་ཞིང་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་འཁོར་ལོས་བསྒྱུར་<line/>
བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་འཁོར་ལོས་བསྒྱུར་བ་རྒྱ་མཚོ་རེ་<line/>
རེ་ཞིང་ནི། སྟོང་གཉིས་ཀྱི་འཇིག་རྟེན་གྱི་ཁམས་ཀྱི་འཁོར་ལོས་བསྒྱུར་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག །སྟོང་གི་<line/>
འཇིག་རྟེན་གྱི་ཁམས་ཀྱི་འཁོར་ལོས་བསྒྱུར་བ་རྒྱ་མཚོ་རེ་རེ་ཞིང་ནི། གླིང་བཞི་པའི་འཇིག་རྟེན་གྱི་འཁོར་ལོས་བསྒྱུར་བ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་<line/>
ཏུ་ཕྲ་བ་སྙེད་དང་ལྷན་ཅིག། གླིང་བཞི་པའི་འཇིག་རྟེན་གྱི་ཁམས་ཀྱི་འཁོར་ལོས་བསྒྱུར་བ་རྒྱ་མཚོ་རེ་རེ་ཞིང་ནི། གླིང་གཅིག་གི་འཁོར་ལོས་བསྒྱུར་བརྒྱ་མཚོ་འཇིག་རྟེན་གྱི་<line/>
ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག ། གླིང་གཅིག་གི་འཁོར་ལོས་བསྒྱུར་བ་རྒྱ་མཚོ་རེ་རེ་ཞིང་ནི། ཁམས་ཀྱི་རྒྱལ་པོ་འཇིག་རྟེན་གྱི་ཁམས་རྒྱ་མཚོ་བཅུའི་<line/>
</page>
<page index="507" id="254B">རྡུལ་ཤིན་ཏུ་ཕྲ་བ་སྙེད་དང་ལྷན་ཅིག། ཁམས་ཀྱི་རྒྱལ་པོ་རྒྱ་མཚོ་རེ་རེ་ཞིང་ནི། མིའི་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འདོང་བར་ཆས་པ་<line/>
དང༌། འཁོར་ལོས་བསྒྱུར་བའི་རྒྱལ་པོ་རིན་ཆེན་མང་པོ་དེའི་ཆུང་མའི་འཁོར་རྒྱ་མཚོ་དང༌། བུ་མོ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་པོ་དེ་དག་གིས་འདི་སྐད་<line/>
ཅེས་སྨྲས་ཏེ། ལྷའི་ཞལ་སྔ་ནས་གསན་དུ་གསོལ། བདག་ཅག་ཀྱང་འཇིག་རྟེན་གྱི་ཁམས་རྒྱ་མཚོ་དེ་བཞིན་གཤེགས་པའི་ཕྱག་གི་མཐིལ་གྱི་སྙིང་པོ་ལ་རབ་ཏུ་གནས་པ་དེར་དེ་བཞིན་<line/>
གཤེགས་པ་ཡེ་ཤེས་གང་ཆེན་མཚོ་རྣམ་པར་སྣང་མཛད་དེའི་ཞལ་བལྟ་བ་དང༌། དེ་ལ་ཕྱག་བགྱི་བ་དང༌། མཆོད་པ་དང༌། བསྙེན་བཀུར་བ་དང༌། ཆོས་མཉན་པའི་སླད་དུ་མཆི་བར་<line/>
གསོལ་ལོ། །དེ་སྐད་ཅེས་སྨྲས་པ་དང༌། རྒྱལ་པོ་རིན་ཆེན་མང་པོས་ཆུང་མའི་འཁོར་རྒྱ་མཚོ་དེ་དག་དང༌། བུ་མོ་རྒྱ་མཚོ་དེ་དག་ལ་འདི་སྐད་ཅེས་སྨྲས་སོ། །ཅི་སྟེ་ཁྱེད་སངས་རྒྱས་རྒྱ་མཚོའི་<line/>
ཞལ་བལྟ་བ་ནི། དོན་དུ་མི་གཉེར། ཆོས་རྒྱ་མཚོ་མཉན་པ་ནི། ཚོལ་བར་མི་བྱེད། དགེ་འདུན་རྒྱ་མཚོ་བསྙེན་བཀུར་བ་ནི། དོན་དུ་མི་གཉེར། སངས་རྒྱས་ཀྱི་བྱང་ཆུབ་རྒྱ་མཚོ་མངོན་པར་<line/>
རྫོགས་པར་འཚང་རྒྱ་བ་ནི། ཚོལ་བར་མི་བྱེད། རང་སངས་རྒྱས་ཀྱི་བྱང་ཆུབ་རྒྱ་མཚོ་མངོན་པར་རྫོགས་པར་འཚང་རྒྱ་བ་ནི། དོན་དུ་མི་གཉེར། ཉན་ཐོས་ཀྱི་བྱང་ཆུབ་རྒྱ་མཚོ་མངོན་པར་རྫོགས་<line/>
</page>
<page index="508" id="255A">༄༅། །པར་འཚང་རྒྱ་བ་ནི། དོན་དུ་མི་གཉེར། ཡུལ་རྒྱ་མཚོ་འདི་ནས་ནི། འགྲོ་བར་འདོད་པ་མེད། ཡུལ་རྒྱ་མཚོ་གཞན་དུ་ནི། འགྲོ་བར་འདོད་པ་མེད་ལ། གལ་ཏེ་<line/>
ཁྱེད་སངས་རྒྱས་དང༌། བྱང་ཆུབ་སེམས་དཔའ་དང༌། ཉན་ཐོས་དང༌། རང་སངས་རྒྱས་ཐམས་ཅད་དང༌། ཆོས་ཀྱི་དབྱིངས་ལ་གནས་པར་གྱུར་ཏེ། འདོད་ཆགས་དང་བཅས་པའམ། འདོད་<line/>
ཆགས་དང་བྲལ་བ་ལ་ཡང་མི་གནས། སེམས་ཅན་ཐམས་ཅད་གསོད་ཕོད་ཀྱང་ཞེ་སྡང་ངམ། བྱམས་པ་ལ་མི་གནས། མུ་སྟེགས་ཅན་ཐམས་ཅད་ཀྱི་ལྟ་བ་རྒྱ་མཚོ་ལ་འཇུག་<line/>
ཅིང་སྤྱོད་ཀྱང་ལོག་པའི་ཡེ་ཤེས་སམ། ཡང་དག་པའི་ཡེ་ཤེས་ལ་མི་གནས། ཆོས་ཐམས་ཅད་ཀྱི་ཚིག་རབ་ཏུ་དབྱེ་བ་བསྟན་པ་ཡང་སྟོན་ལ། ཆོས་ཀྱི་དབྱིངས་ལས་ཀྱང་མི་<line/>
གཡོ་ཞེ་ན། དེང་ལ་རག་གོ། འཁོར་ལོས་བསྒྱུར་བའི་རྒྱལ་པོ་རིན་ཆེན་མང་པོ་དེས་བསྟན་པ་འདི་ཤིན་ཏུ་བསྟན་པའི་ཚེ་ཆུང་མའི་འཁོར་རྒྱ་མཚོ་དེ་དག་དང༌། བུ་མོ་རྒྱ་མཚོ་དེ་<line/>
དག་ལས་ཆུང་མ་རེ་རེ་དང༌། བུ་མོ་རེ་རེས་ཀྱང་མིག་གི་ཁམས་རེ་རེས་ཆོས་ཀྱི་དབྱིངས་ཐམས་ཅད་ལ་དབང་བསྒྱུར་བའི་སངས་རྒྱས་ཀྱི་ས་རྒྱ་མཚོ་ལ་སོགས་པ་སངས་རྒྱས་ཀྱི་ས་རྒྱ་<line/>
མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་པར་གྱུར་ཏོ། །རྣ་བའི་ཁམས་རེ་རེས་ཀྱང་ནམ་མཁའ་ཁོང་དུ་ཆུད་པའི་ས་རྒྱ་མཚོ་ལ་སོགས་པ་བྱང་<line/>
</page>
<page index="509" id="255B">ཆུབ་སེམས་དཔའི་ས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་པར་གྱུར་ཏོ། །སྣའི་ཁམས་རེ་རེས་ཀྱང་གཅིག་ལ་བརྟེན་པའི་ས་རྒྱ་མཚོ་ལ་སོགས་པ་རང་སངས་<line/>
རྒྱས་ཀྱི་ས་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་པར་གྱུར་ཏོ། །ལྕེའི་ཁམས་རེ་རེས་ཀྱང་སྒྲའི་རྗེས་སུ་འགྲོ་བའི་ས་རྒྱ་མཚོ་ལ་སོགས་པ་ཉན་ཐོས་ཀྱི་ས་འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་བོ། །ལུས་ཀྱི་ཁམས་རེ་རེས་ཀྱང་ཕ་རོལ་ཏུ་ཕྱིན་པ་དྲི་མ་མེད་པ་རྒྱ་མཚོ་ལ་སོགས་པ་ཕ་རོལ་ཏུ་ཕྱིན་པ་རྒྱ་མཚོ་འཇིག་<line/>
རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་བོ། །ཡིད་ཀྱི་ཁམས་རེ་རེས་ཀྱང་སའི་དབང་པོའི་སྟོབས་རྒྱ་མཚོ་ལ་སོགས་པ་སྟོབས་རྒྱ་མཚོ་འཇིག་རྟེན་གྱི་ཁམས་རྒྱ་<line/>
མཚོ་བཅུའི་རྡུལ་ཤིན་ཏུ་ཕྲ་བ་སྙེད་རབ་ཏུ་ཐོབ་བོ། །དེ་ནས་རྒྱལ་པོ་རིན་ཆེན་མང་པོའི་ཆུང་མ་རྒྱ་མཚོ་དེ་དག་དང༌། བུ་མོ་རྒྱ་མཚོ་དེ་དག་གིས་ཐེག་པ་ཆེན་པོའི་ཚུལ་རྒྱ་མཚོ་འཇིག་རྟེན་<line/>
གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་གཏིང་རྙེད་ནས་སྤྱོད་པ་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་བཅུའི་རྡུལ་ཤིན་ཏུ་ཕྲ་བ་སྙེད་ལ་གཞན་གྱི་དྲིང་མི་འཇོག་པར་བྱས་ཏེ། རྒྱལ་<line/>
པོ་རིན་ཆེན་མང་པོ་ལ་ཚིགས་སུ་བཅད་དེ་སྨྲས་པ། བདག་ཅག་ཀུན་གྱིས་སངས་རྒྱས་རྒྱ་མཚོ་མཐོང༌། །ཡོངས་སུ་མཆོད་དེ་བསྙེན་བཀུར་ཞུ་བ་བགྱིས། །འོན་ཀྱང་འདི་འདྲ་རྒྱ་མཚོའི་ཆོས་མ་<line/>
</page>
<page index="510" id="256A">༄༅། །ཐོས༑ ༑ས་མང་རྒྱ་མཚོ་འདི་དག་ཐོབ་མ་གྱུར། །ད་ནི་སངས་རྒྱས་འཕྲིན་ལས་སྒྲུབ་པ་ཡི། །ས་མང་རྒྱ་མཚོའི་མིག་ཀྱང་ཐོབ་པར་གྱུར། །བྱང་ཆུབ་དོན་<line/>
དུ་ཕྱོགས་རྣམས་ཀུན་དབྱིངས་སུ། །རྣ་བས་སྤྱོད་པ་དམ་པ་སྤྱད་པར་བགྱི། །སྣ་ཡི་ཁམས་ཀྱིས་རང་རྒྱལ་ས་ཐོབ་སྟེ། །རྟེན་འབྲེལ་འབྱུང་བའི་ཆོས་རྣམས་རྟོགས་པར་གྱུར།།<line/>
ལྕེས་ཀྱང་ཉན་ཐོས་ས་མང་རྒྱ་མཚོ་ཐོབ། །དེས་ནི་ཞི་བའི་བདེ་བ་ཚོར་བར་གྱུར། །ལུས་ཀྱིས་ས་མང་རྒྱ་མཚོ་ཐོབ་པས་ན། །སྒྲུབ་པ་སྣ་ཚོགས་རབ་ཏུ་བསྒྲུབ་པར་བགྱི། །ཡིད་<line/>
ཀྱིས་དུས་གསུམ་ཆོས་མང་རྒྱ་མཚོ་རྣམས། །འཚལ་བར་གྱུར་པས་གཞན་ལ་བསྟན་པར་བགྱི། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས།<line/>
དེ་བཞིན་གཤེགས་པ་ཕལ་པོ་ཆེའི་ལེའུ་སྟེ། བཅུ་གཅིག་གོ། །།བམ་པོ་བཅོ་ལྔ་པ། བཅོམ་ལྡན་འདས་ཐོག་མ་མངོན་པར་སངས་རྒྱས་པ་མ་ག་དྷའི་ཆོས་<line/>
ཀྱི་དགོན་པའི་སྙིང་པོ་བྱང་ཆུབ་ན་བཞུགས་ཏེ། བློ་ཤིན་ཏུ་རྣམ་པར་དག་པ་མི་གཉིས་པས་ཡང་དག་པར་སྤྱོད་པ། ཆོས་མཚན་ཉིད་མེད་པ་ལ་ཤིན་ཏུ་གཞོལ་བ། སངས་རྒྱས་ཀྱི་<line/>
རྣམ་པར་སྤྱོད་པས་སངས་རྒྱས་ཐམས་ཅད་དང་མཉམ་པ་ཉིད་བརྙེས་པ། བསྒྲིབས་པ་མེད་པས་རྟོགས་པར་ཐུགས་སུ་ཆུད་པ། ཕྱིར་མི་ལྡོག་པའི་ཆོས་ཅན་སྤྱོད་ཡུལ་འཕྲོག་པ་མེད་<line/>
</page>
<page index="511" id="256B">པ༑ རྣམ་པར་དགོད་པ་བསམ་གྱིས་མི་ཁྱབ་པ་དུས་གསུམ་མཉམ་པ་ཉིད་ལ་ཤིན་ཏུ་བྱུང་བ། ཕོ་བྲང་ཀུན་ཏུ་འོད་ན་སེངྒེའི་ཁྲི་པདྨོའི་སྙིང་པོ་ཅན་ལ་བཞུགས་ཏེ། བྱང་ཆུབ་སེམས་དཔའ་<line/>
སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་སྐྱེ་བ་གཅིག་གིས་ཐོགས་པ། འཇིག་རྟེན་གྱི་ཁམས་གཞན་ནས་འདུས་པ། སེམས་ཅན་གྱི་ཁམས་ལ་དཔྱོད་པ། ཆོས་ཀྱི་དབྱིངས་<line/>
ལ་དཔྱོད་པ། འཇིག་རྟེན་གྱི་ཁམས་ལ་དཔྱོད་པ། མྱ་ངན་ལས་འདས་པའི་དབྱིངས་ལ་དཔྱོད་པ། ལས་ཀྱི་རྣམ་པར་སྨིན་པ་ལ་དཔྱོད་པ། བསམ་པའི་རྒྱུད་ལ་དཔྱོད་པ། དོན་དང་ཡི་གེ་ལ་<line/>
དཔྱོད་པ། འཇིག་རྟེན་པ་དང་འཇིག་རྟེན་ལས་འདས་པ་ལ་དཔྱོད་པ། འདུས་བྱས་དང་འདུས་མ་བྱས་པ་ལ་དཔྱོད་པ། འདས་པ་དང༌། མ་འོངས་པ་དང༌། ད་ལྟར་བྱུང་བ་ལ་དཔྱོད་པ་ཤ་སྟག་<line/>
དང་ཐབས་ཅིག་གོ །དེ་ནས་བྱང་ཆུབ་སེམས་དཔའ་དེ་དག་འདི་སྙམ་དུ་སེམས་ཏེ། བཅོམ་ལྡན་འདས་ཀྱིས་བདག་ཅག་ལ་ཐུགས་བརྩེ་བར་དགོངས་ཏེ་བྱང་ཆུབ་སེམས་དཔའ་རྣམས་ཀྱི་<line/>
བསམ་པ་ཇི་ལྟ་བ་བཞིན་དུ་སངས་རྒྱས་ཀྱི་ཞིང་ཡོངས་སུ་བསྟན་ཀྱང་རུང༌། སངས་རྒྱས་ཀྱི་སྤྱོད་པ་ཡོངས་སུ་བསྟན་ཀྱང་རུང༌། སངས་རྒྱས་ཀྱི་ཞིང་གི་རྒྱན་ཡོངས་སུ་བསྟན་ཀྱང་རུང༌། སངས་<line/>
རྒྱས་ཀྱི་ཆོས་ཉིད་ཡོངས་སུ་བསྟན་ཀྱང་རུང༌། སངས་རྒྱས་ཀྱི་ཞིང་ཡོངས་སུ་དག་པ་བསྟན་ཀྱང་རུང༌། སངས་རྒྱས་ཀྱི་ཆོས་བཤད་པ་ཡོངས་སུ་བསྟན་ཀྱང་རུང༌། སངས་རྒྱས་ཀྱི་ཞིང་གི་<line/>
</page>
<page index="512" id="257A">༄༅། །རང་བཞིན་ཡོངས་སུ་བསྟན་ཀྱང་རུང༌། སངས་རྒྱས་ཀྱི་མཐུ་ཡོངས་སུ་བསྟན་ཀྱང་རུང༌། སངས་རྒྱས་ཀྱི་ཞིང་གི་རྒྱན་ཡོངས་སུ་བསྟན་ཀྱང་རུང༌། སངས་རྒྱས་ཀྱི་བྱང་<line/>
ཆུབ་ཡོངས་སུ་བསྟན་ཀྱང་རུང༌། ཕྱོགས་བཅུའི་འཇིག་རྟེན་གྱི་ཁམས་སུ་སངས་རྒྱས་བཅོམ་ལྡན་འདས་རྣམས་ཀྱིས་བྱང་ཆུབ་སེམས་དཔའི་རྣམ་པར་བཀོད་པ་བཅུ་ཇི་ལྟར་རྣམ་<line/>
པར་བཀོད་པ་དེ་དག་ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའི་སྤྱོད་པ་བཅུ་ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའི་ཚད་མེད་པ་བཅུ་ཡོངས་སུ་བསྟན་ཀྱང་<line/>
རུང༌། བྱང་ཆུབ་སེམས་དཔའི་གཏེར་རྣམས་ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའི་ས་རྣམས་ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའི་སྨོན་ལམ་རྣམས་<line/>
ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའི་ཏིང་ངེ་འཛིན་བཅུ་རྣམས་ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའི་རྣམ་པར་འཕྲུལ་པ་བཅུ་ཡོངས་སུ་བསྟན་ཀྱང་<line/>
རུང༌། བྱང་ཆུབ་སེམས་དཔའི་མགོ་བཅུ་ཡོངས་སུ་བསྟན་ཀྱང་རུང༌། བྱང་ཆུབ་སེམས་དཔའ་ཐམས་ཅད་ཡང་དག་པར་འབྱུང་བའི་ཕྱིར་དེ་བཞིན་གཤེགས་པའི་གདུང་མི་གཅད་<line/>
པ་དང༌། སེམས་ཅན་ཐམས་ཅད་ཡོངས་སུ་བསྐྱབ་པ་དང༌། འཇིག་རྟེན་གྱི་ཁམས་ཐམས་ཅད་ཉེ་བར་ཉོན་མོངས་པ་མེད་པར་བྱ་བ་དང༌། འདུ་བྱེད་ཐམས་ཅད་ཡོངས་སུ་ཤེས་<line/>
</page>
<page index="513" id="257B">པར་བྱ་བ་དང༌། ཆོས་ཐམས་ཅད་ཡང་དག་པར་བསྟན་པར་བྱ་བ་དང༌། ཀུན་ནས་ཉོན་མོངས་པ་ཐམས་ཅད་རྣམ་པར་དག་པར་བྱ་བ་དང༌། ཐེ་ཚོམ་ཐམས་ཅད་ཡོངས་སུ་གཅད་པ་དང༌།<line/>
ནེམ་ནུར་ཐམས་ཅད་ཤིན་ཏུ་གསལ་བ་དང༌། གནས་ཐམས་ཅད་རབ་ཏུ་གཞོམ་པར་བྱ་བའི་ཕྱིར་གོང་དུ་དེ་བཞིན་གཤེགས་པའི་ས་བསྟན་ཀྱང་རུང༌། གོང་དུ་དེ་བཞིན་གཤེགས་<line/>
པའི་ཡུལ་བསྟན་ཀྱང་རུང༌། གོང་དུ་དེ་བཞིན་གཤེགས་པའི་བྱིན་གྱི་རླབས་བསྟན་ཀྱང་རུང༌། གོང་དུ་དེ་བཞིན་གཤེགས་པའི་སྤྱོད་ཡུལ་བསྟན་ཀྱང་རུང༌། གོང་དུ་དེ་བཞིན་<line/>
གཤེགས་པའི་སྟོབས་བསྟན་ཀྱང་རུང༌། གོང་དུ་དེ་བཞིན་གཤེགས་པའི་མི་བསྙེངས་པ་བསྟན་ཀྱང་རུང༌། གོང་དུ་དེ་བཞིན་གཤེགས་པའི་ཏིང་ངེ་འཛིན་བསྟན་ཀྱང་རུང༌། གོང་<line/>
དུ་དེ་བཞིན་གཤེགས་པའི་རྫུ་འཕྲུལ་བསྟན་ཀྱང་རུང༌། གོང་དུ་དེ་བཞིན་གཤེགས་པའི་མངའ་ཆེན་པོ་བསྟན་ཀྱང་རུང༌། གོང་དུ་དེ་བཞིན་གཤེགས་པའི་མི་འཕྲོག་པ་བསྟན་ཀྱང་<line/>
རུང༌། གོང་དུ་དེ་བཞིན་གཤེགས་པའི་སྤྱན་བསྟན་ཀྱང་རུང༌། གོང་དུ་དེ་བཞིན་གཤེགས་པའི་སྙན་བསྟན་ཀྱང་རུང༌། གོང་དུ་དེ་བཞིན་གཤེགས་པའི་ཤངས་བསྟན་ཀྱང་རུང༌། གོང་<line/>
དུ་དེ་བཞིན་གཤེགས་པའི་ལྗགས་བསྟན་ཀྱང་རུང༌། གོང་དུ་དེ་བཞིན་གཤེགས་པའི་སྐུ་བསྟན་ཀྱང་རུང༌། གོང་དུ་དེ་བཞིན་གཤེགས་པའི་ཐུགས་བསྟན་ཀྱང་རུང༌། གོང་དུ་དེ་<line/>
</page>
<page index="514" id="258A">༄༅། །བཞིན་གཤེགས་པའི་སྤོབས་པ་བསྟན་ཀྱང་རུང༌། གོང་དུ་དེ་བཞིན་གཤེགས་པའི་ཡེ་ཤེས་བསྟན་ཀྱང་རུང༌། གོང་དུ་དེ་བཞིན་གཤེགས་པའི་ཁྱུ་མཆོག་<line/>
གི་མཐུ་བསྟན་ཀྱང་རུང་སྙམ་པ་དང༌། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་དེ་དག་གི་སེམས་ཀྱི་ཡོངས་སུ་རྣམ་པར་རྟོག་པ་ཐུགས་ཀྱིས་ཐུགས་སུ་ཆུད་ནས་དེ་བཞིན་<line/>
གཤེགས་པའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུ་མཛད་དོ། །རྫུ་འཕྲུལ་གྱི་རྣམ་པ་དེ་དག་མངོན་པར་འདུ་མཛད་པས་ཤར་ཕྱོགས་ལོགས་སུ་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་གསེར་གྱི་མདོག་ཅེས་བྱ་བ། དེ་བཞིན་གཤེགས་པ་རིག་བྱེད་མི་གཡོ་པའི་སངས་རྒྱས་<line/>
ཀྱི་ཞིང་ནས་བྱང་ཆུབ་སེམས་དཔའ་འཇམ་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་<line/>
ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། ཤར་ཕྱོགས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱེལ་མོ་ཀྲུང་བཅས་ནས་འཁོད་དོ། །ལྷོ་ཕྱོགས་<line/>
ལོགས་སུ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་ཁ་དོག་ཡིད་དུ་འོང་བ་ཞེས་བྱ་བ། དེ་བཞིན་གཤེགས་<line/>
</page>
<page index="515" id="258B">པ་རིག་བྱེད་མི་བསྐྱོད་པའི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་སངས་རྒྱས་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་<line/>
ལྡན་འདས་གང་ན་བ་དེར་དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། ལྷོ་ཕྱོགས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་<line/>
འཁོད་དོ། །ནུབ་ཕྱོགས་ལོགས་སུ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་པདྨོའི་མདོག་ཅེས་བྱ་བ། དེ་<line/>
བཞིན་གཤེགས་པ་རིག་བྱེད་བཅིངས་མེད་ཀྱི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་ནོར་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་<line/>
དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། ནུབ་ཕྱོགས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་<line/>
སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་དོ། །བྱང་ཕྱོགས་ལོགས་སུ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་<line/>
ཁམས་ཙམ་པ་ཀའི་མདོག་ཅེས་བྱ་བ། དེ་བཞིན་གཤེགས་པ་རིག་བྱེད་ཀུན་སྤྱོད་ཀྱི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་རིན་ཆེན་དཔལ་བྱང་ཆུབ་སེམས་དཔའ་སངས་<line/>
</page>
<page index="516" id="259A">༄༅། །རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ།<line/>
བྱང་ཕྱོགས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་དོ། །བྱང་ཤར་གྱི་ཕྱོགས་མཚམས་སུ་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་ཨུཏྤ་ལའི་མདོག་ཅེས་བྱ་བ། དེ་བཞིན་གཤེགས་པ་རིག་བྱེད་ཉི་མའི་སངས་<line/>
རྒྱས་ཀྱི་ཞིང་ནས་བྱང་ཆུབ་སེམས་དཔའ་ཡོན་ཏན་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་<line/>
དེར་དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། བྱང་ཤར་གྱི་ཕྱོགས་མཚམས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་<line/>
བཅས་ནས་འཁོད་དོ། །ཤར་ལྷོའི་ཕྱོགས་མཚམས་སུ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་<line/>
གསེར་གྱི་མདོག་ཅེས་བྱ་བ། དེ་བཞིན་གཤེགས་པ་རིག་བྱེད་མཐའ་རྒལ་གྱི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་མིག་གི་དཔལ་བྱང་ཆུབ་སེམས་དཔའ་སངས་<line/>
</page>
<page index="517" id="259B">རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། ཤར་ལྷོའི་ཕྱོགས་མཚམས་<line/>
སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ། སྐྱིལ་མོ་ཀྲུང་བཅས་ནས་འཁོད་དོ། །ལྷོ་ནུབ་ཀྱི་ཕྱོགས་མཚམས་ལོགས་སུ་འཇིག་རྟེན་གྱི་ཁམས་སངས་རྒྱས་ཀྱི་<line/>
ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་རིན་པོ་ཆེའི་མདོག་ཅེས་བྱ་བ། དེ་བཞིན་གཤེགས་པ་རིག་བྱེད་དམ་པའི་སངས་རྒྱས་ཀྱི་ཞིང་ནས་བྱང་<line/>
ཆུབ་སེམས་དཔའ་བརྩོན་འགྲུས་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས་<line/>
བཅོམ་ལྡན་འདས་ལ་ཕྱག་འཚལ་ཏེ། ལྷོ་ནུབ་ཀྱི་ཕྱོགས་མཚམས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་དོ། །<line/>
ནུབ་བྱང་གི་ཕྱོགས་མཚམས་སུ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་རྡོ་རྗེའི་མདོག་ཅེས་བྱ་བ།<line/>
དེ་བཞིན་གཤེགས་པ་རིག་བྱེད་དབང་ཕྱུག་གི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་ཆོས་ཀྱི་དཔལ་ཞེས་བྱ་བ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་<line/>
</page>
<page index="518" id="260A">༄༅། །ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། ནུབ་བྱང་གི་ཕྱོགས་མཚམས་<line/>
སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་དོ། །འོག་གི་ཕྱོགས་ལོགས་སུ་འཇིག་རྟེན་གྱི་ཁམས་སངས་རྒྱས་ཀྱི་<line/>
ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་ཤེལ་གྱི་མདོག་ཅེས་བྱ་བ། དེ་བཞིན་གཤེགས་པ་རིག་བྱེད་ཚངས་པའི་དབང་པོའི་སངས་རྒྱས་<line/>
ཀྱི་ཞིང་ནས་བྱང་ཆུབ་སེམས་དཔའ་ཡེ་ཤེས་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་<line/>
དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། འོག་གི་ཕྱོགས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་<line/>
དོ༑ ༑སྟེང་གི་ཕྱོགས་ལོགས་སུ་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་གྱི་འཇིག་རྟེན་གྱི་ཁམས་འདྲ་བའི་མདོག་ཅེས་<line/>
བྱ་བ༑ དེ་བཞིན་གཤེགས་པ་རིག་བྱེད་སྣ་ཚོགས་ཀྱི་སངས་རྒྱས་ཀྱི་ཞིང་ནས་བྱང་ཆུབ་སེམས་དཔའ་བཟང་པོའི་དཔལ་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་<line/>
</page>
<page index="519" id="260B">ཤིན་ཏུ་ཕྲ་བ་སྙེད་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས་བཅོམ་ལྡན་འདས་ལ་ཕྱག་འཚལ་ཏེ། སྟེང་གི་ཕྱོགས་སུ་བརྟེན་ནས་སེངྒེའི་ཁྲི་པདྨོའི་སྙིང་པོ་ཅན་<line/>
དག་མངོན་པར་སྤྲུལ་ཏེ་སྐྱིལ་མོ་ཀྲུང་བཅས་ནས་འཁོད་དོ། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་སངས་རྒྱས་ཀྱི་བྱིན་གྱི་རླབས་ཀྱིས་བྱང་ཆུབ་སེམས་དཔའི་དགེ་འདུན་<line/>
ཐམས་ཅད་ལ་བལྟས་ཏེ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་འདུས་པ་འདི་དག་ནི། ངོ་མཚར་ཐོབ་པ་ཤ་སྟག་སྟེ། སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་<line/>
ཀྱི་ཞིང་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་རྣམ་པར་སྤྱོད་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་<line/>
ཀྱི་སངས་རྒྱས་ཀྱི་ཞིང་གི་རྒྱན་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཆོས་ཉིད་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་<line/>
ལྡན་འདས་རྣམས་ཀྱི་སངས་རྒྱས་ཀྱི་ཞིང་ཡོངས་སུ་དག་པ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཆོས་བསྟན་པ་ནི། བསམ་གྱིས་<line/>
མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་འབྱུང་བ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཞིང་ཀུན་<line/>
</page>
<page index="520" id="261A">༄༅། །ཏུ་རྒྱུ་བ་ནི། བསམ་གྱིས་མི་ཁྱབ་བོ། །སངས་རྒྱས་བཅོམ་ལྡན་འདས་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི། བསམ་གྱིས་མི་ཁྱབ་སྟེ།<line/>
དེ་ཅིའི་ཕྱིར་ཞེ་ན། འདི་ལྟར་སངས་རྒྱས་བཅོམ་ལྡན་འདས་རྣམས་ནི། ཕྱོགས་བཅུའི་འཇིག་རྟེན་གྱི་ཁམས་དག་ཏུ་སེམས་ཅན་འདུལ་བ་རྣམས་ཀྱི་བསམ་པ་ཐུགས་སུ་ཆུད་ཅིང༌།<line/>
ནམ་མཁའི་དབྱིངས་ཀྱི་མཐས་གཏུགས་པ་ཆོས་ཀྱི་དབྱིངས་ཀྱིས་ཀླས་པ་དག་ཏུ་ཆོས་སྟོན་ཏེ། དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་<line/>
ཉིད་དང༌། དེ་མ་ཡིན་པའི་གླིང་བཞི་པ་གཞན་དག་ནའང་སྐུ་གཞན་དང་གཞན། མཚན་གཞན་དང་གཞན། ཁ་དོག་དང་དབྱིབས་གཞན་དང་གཞན། ཆུ་ཞེང་གཞན་དང་<line/>
གཞན༑ སྐུ་ཚེའི་ཚད་གཞན་དང་གཞན། སྐྱེ་མཆེད་བརྙེས་པ་གཞན་དང་གཞན། དབང་པོ་བརྙེས་པ་གཞན་དང་གཞན། འབྱུང་བའི་སྐྱེ་མཆེད་གཞན་དང་གཞན། སྐུ་<line/>
གཟུགས་གཞན་དང་གཞན་དུ་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་གླིང་<line/>
བཞི་པ་བཅོམ་པ་དང་ལྡན་པ་ཞེས་བྱ་བ་འདི་ཉིད་ནའང་དེ་བཞིན་གཤེགས་པ་ལ་དོན་ཐམས་ཅད་གྲུབ་པ་ཞེས་བྱ་བར་རབ་ཏུ་ཤེས་སོ། །ཟླ་བའི་དཀྱིལ་འཁོར་ཞེས་བྱ་བར་<line/>
</page>
<page index="521" id="261B">རབ་ཏུ་ཤེས་སོ། །སེངྒེའི་ང་རོ་ཅན་ཞེས་བྱ་བར་རབ་ཏུ་ཤེས་སོ། །ཤཱཀྱ་ཐུབ་པ་ཞེས་བྱ་བར་རབ་ཏུ་ཤེས་སོ། །དྲང་སྲོང་དམ་པའི་མཆོག་ཅེས་བྱ་བར་རབ་ཏུ་ཤེས་སོ། །རྣམ་པར་སྣང་<line/>
མཛད་ཅེས་བྱ་བར་རབ་ཏུ་ཤེས་སོ། །གོའུ་ཏ་མའི་རིགས་ཞེས་བྱ་བར་རབ་ཏུ་ཤེས་སོ། །དགེ་སྦྱོང་ཆེན་པོ་ཞེས་བྱ་བར་རབ་ཏུ་ཤེས་སོ། །རྒྱལ་བ་དམ་པ་ཞེས་བྱ་བར་རབ་ཏུ་ཤེས་སོ། །<line/>
མུ་སྟེགས་བྱེད་ཅེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་གླིང་བཞི་པ་བཅོམ་པ་དང་ལྡན་པ་ན་མཚན་སྟོང་ཕྲག་བཅུར་དེ་བཞིན་<line/>
གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། གླིང་བཞི་པ་འདི་དང་འདབས་ཆགས་སུ་ཤར་ཕྱོགས་ལོགས་ན་གླིང་བཞི་པ་ཤིན་ཏུ་བསྲུངས་<line/>
པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་རྡོ་རྗེ་ཞེས་བྱ་བར་རབ་ཏུ་ཤེས་སོ། །དབང་ཕྱུག་ཅེས་བྱ་བར་རབ་ཏུ་ཤེས་སོ། །བློ་གྲོས་མངའ་བ་ཞེས་བྱ་བར་རབ་ཏུ་ཤེས་སོ། །<line/>
ཐུབ་པར་དཀའ་བ་ཞེས་བྱ་བར་རབ་ཏུ་ཤེས་སོ། །སྤྲིན་གྱི་རྒྱལ་པོ་ཞེས་བྱ་བར་རབ་ཏུ་ཤེས་སོ། །ཉོན་མོངས་པ་མེད་པ་ཞེས་བྱ་བར་རབ་ཏུ་ཤེས་སོ། །སྐྱབས་མཛད་པ་ཞེས་བྱ་བར་རབ་<line/>
ཏུ་ཤེས་སོ། །ཐུགས་དགྱེས་པ་ཞེས་བྱ་བར་རབ་ཏུ་ཤེས་སོ། །མཚུངས་པ་མེད་པ་ཞེས་བྱ་བར་རབ་ཏུ་ཤེས་སོ། །ཚིག་གཅོད་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག།<line/>
</page>
<page index="522" id="262A">༄༅། །དེ་དག་ལ་སོགས་པ་གླིང་བཞི་པ་ཤིན་ཏུ་བསྲུངས་པ་ཞེས་བྱ་བ་ན་དེ་བཞིན་གཤེགས་པ་ལ་མཚན་སྟོང་ཕྲག་བཅུར་སེམས་ཅན་རྣམས་ཀྱིས་རབ་ཏུ་ཤེས་<line/>
སོ༑ ༑ཀྱེ་རྒྱལ་བའི་སྲས་དག། གླིང་བཞི་པ་འདི་དང་འདབས་ཆགས་སུ་ལྷོ་ཕྱོགས་ལོགས་ན་གླིང་བཞི་པ་བཟོད་པར་དཀའ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་<line/>
དབང་པོ་ཞེས་བྱ་བར་རབ་ཏུ་ཤེས་སོ། །ནོར་གྲགས་ཞེས་བྱ་བར་རབ་ཏུ་ཤེས་སོ། །དྲི་མ་མེད་པ་ཞེས་བྱ་བར་རབ་ཏུ་ཤེས་སོ། །ཡང་དག་པར་གསུང་བ་ཞེས་བྱ་བར་རབ་ཏུ་ཤེས་སོ། །<line/>
འདུལ་བ་ཞེས་བྱ་བར་རབ་ཏུ་ཤེས་སོ། །དགྱེས་པ་མངའ་བ་ཞེས་བྱ་བར་རབ་ཏུ་ཤེས་སོ། །རྣམ་པར་གྲགས་པ་ཞེས་བྱ་བར་རབ་ཏུ་ཤེས་སོ། །དོན་མཛད་པ་ཞེས་བྱ་བར་རབ་ཏུ་ཤེས་<line/>
སོ༑ ༑མཐའ་ཡས་པ་ཞེས་བྱ་བར་རབ་ཏུ་ཤེས་སོ། །དཔལ་དང་ལྡན་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་གླིང་བཞི་པ་བཟོད་པར་དཀའ་<line/>
བ་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། གླིང་བཞི་པ་འདི་དང་འདབས་ཆགས་སུ་ནུབ་ཕྱོགས་<line/>
ལོགས་ན་གླིང་བཞི་པ་གཉེན་དང་ལྡན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་ཆུའི་ལྷ་ཞེས་བྱ་བར་རབ་ཏུ་ཤེས་སོ། །བལྟ་ན་དགའ་བ་ཞེས་བྱ་བར་རབ་ཏུ་ཤེས་<line/>
</page>
<page index="523" id="262B">སོ༑ ༑རྒྱལ་པོ་དམ་པ་ཞེས་བྱ་བར་རབ་ཏུ་ཤེས་སོ། །སེངྒེ་འདུལ་བ་ཞེས་བྱ་བར་རབ་ཏུ་ཤེས་སོ། །བདེན་པའི་བློ་གྲོས་ཞེས་བྱ་བར་རབ་ཏུ་ཤེས་སོ། །མཐའ་ལས་འདས་པར་གཤེགས་<line/>
པ་ཞེས་བྱ་བར་རབ་ཏུ་ཤེས་སོ། །དགྱེས་པ་ཞེས་བྱ་བར་རབ་ཏུ་ཤེས་སོ། །ཆོས་ཀྱི་བློ་གྲོས་ཞེས་བྱ་བར་རབ་ཏུ་ཤེས་སོ། །འཕྲིན་ལས་གྲུབ་པ་ཞེས་བྱ་བར་རབ་ཏུ་ཤེས་སོ། །མཁས་པ་<line/>
ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་གླིང་བཞི་པ་གཉེན་དང་ལྡན་པ་ཞེས་བྱ་བ་དེ་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་<line/>
རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག །གླིང་བཞི་པ་འདི་དང་འདབས་ཆགས་སུ་བྱང་ཕྱོགས་ལོགས་ན་གླིང་བཞི་པ་སེངྒེ་ཡོད་པ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་ལ་ཐུབ་པ་ཆེན་པོ་ཞེས་བྱ་བར་རབ་ཏུ་ཤེས་སོ། །དཀའ་ཐུབ་ཀྱིས་བསྒྲུབས་པ་ཞེས་བྱ་བར་རབ་ཏུ་ཤེས་སོ། །ཞིང་ལ་དཔའ་བ་ཞེས་བྱ་བར་རབ་ཏུ་ཤེས་སོ། །ཐམས་<line/>
ཅད་ཐུགས་སུ་ཆུད་པ་ཞེས་བྱ་བར་རབ་ཏུ་ཤེས་སོ། །ཡིད་བཟང་པོ་ཞེས་བྱ་བར་རབ་ཏུ་ཤེས་སོ། །ཡོངས་སུ་དག་པ་ཞེས་བྱ་བར་རབ་ཏུ་ཤེས་སོ། །ཤུགས་འཛིན་ཞེས་བྱ་བར་རབ་ཏུ་<line/>
ཤེས་སོ༑ ༑ལྡ་ལྡི་བཟང་པོ་ཞེས་བྱ་བར་རབ་ཏུ་ཤེས་སོ། །བརྟུལ་ཞུགས་བརྙེས་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་གླིང་བཞི་པ་སེངྒེ་ཡོད་<line/>
</page>
<page index="524" id="263A">༄༅། །པ་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། གླིང་བཞི་པ་འདི་དང་འདབས་<line/>
ཆགས་སུ་བྱང་ཤར་གྱི་ཕྱོགས་མཚམས་ན་གླིང་བཞི་པ་རྣམ་པར་བརྩེགས་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་བདུད་རྣམ་པར་འཇོམས་པ་ཞེས་བྱ་བར་རབ་<line/>
ཏུ་ཤེས་སོ། །ཡང་དག་པར་འབྱུང་བ་ཞེས་བྱ་བར་རབ་ཏུ་ཤེས་སོ། །ཞི་བ་ཞེས་བྱ་བར་རབ་ཏུ་ཤེས་སོ། །བཟང་པོ་ལྷ་ཞེས་བྱ་བར་རབ་ཏུ་ཤེས་སོ། །འདོད་ཆགས་དང་བྲལ་<line/>
པ་ཞེས་བྱ་བར་རབ་ཏུ་ཤེས་སོ། །བློ་གྲོས་མཆོག་ཅེས་བྱ་བར་རབ་ཏུ་ཤེས་སོ། །ཐུགས་མཉམ་པ་ཞེས་བྱ་བར་རབ་ཏུ་ཤེས་སོ། །གཞན་གྱིས་མི་ཐུབ་པ་ཞེས་བྱ་བར་རབ་ཏུ་ཤེས་<line/>
སོ༑ ༑བློ་གྲོས་ཀྱི་དབྱངས་ཞེས་བྱ་བར་རབ་ཏུ་ཤེས་སོ། །རིང་དུ་བཞུད་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག །དེ་དག་ལ་སོགས་པ་གླིང་བཞི་པ་རྣམ་པར་<line/>
བརྩེགས་པ་ཞེས་བྱ་བ་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག །གླིང་བཞི་པ་འདི་དང་འདབས་<line/>
ཆགས་སུ་ཤར་ལྷོའི་ཕྱོགས་མཚམས་ན་གླིང་བཞི་པ་དགའ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་འཇིགས་པ་ཞེས་བྱ་བར་རབ་ཏུ་ཤེས་སོ། །མེའི་ཕུང་<line/>
</page>
<page index="525" id="263B">པོ་ཞེས་བྱ་བར་རབ་ཏུ་ཤེས་སོ། །ཐུགས་སུ་ཆུད་པ་ཞེས་བྱ་བར་རབ་ཏུ་ཤེས་སོ། །ཁྱབ་པ་དང་ལྡན་པ་ཞེས་བྱ་བར་རབ་ཏུ་ཤེས་སོ། །མི་ལྡན་པ་ཞེས་བྱ་བར་རབ་ཏུ་ཤེས་སོ། །<line/>
རང་བཞིན་འཛིན་པ་ཞེས་བྱ་བར་རབ་ཏུ་ཤེས་སོ། །རིགས་པར་སྤྱོད་པ་ཞེས་བྱ་བར་རབ་ཏུ་ཤེས་སོ། །མིག་གི་རྒྱལ་པོ་ཞེས་བྱ་བར་རབ་ཏུ་ཤེས་སོ། །ཤིན་ཏུ་འཕགས་པ་ཞེས་བྱ་<line/>
བར་རབ་ཏུ་ཤེས་སོ། །སྟོབས་ཀྱི་བརྩོན་འགྲུས་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་གླིང་བཞི་པ་དགའ་བ་ན་མཚན་སྟོང་ཕྲག་བཅུར་དེ་བཞིན་<line/>
གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། གླིང་བཞི་པ་འདི་དང་འདབས་ཆགས་སུ་ལྷོ་ནུབ་ཀྱི་ཕྱོགས་མཚམས་ན་གླིང་བཞི་པ་སྙིང་པོ་དམ་པ་<line/>
ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་མི་གཡོ་བ་ཞེས་བྱ་བར་རབ་ཏུ་ཤེས་སོ། །མཁས་པའི་རྒྱལ་པོ་ཞེས་བྱ་བར་རབ་ཏུ་ཤེས་སོ། །ཡོངས་སུ་རྒྱས་པ་ཞེས་བྱ་བར་རབ་<line/>
ཏུ་ཤེས་སོ། །མི་བསྐྱོད་པ་ཞེས་བྱ་བར་རབ་ཏུ་ཤེས་སོ། །མཛེས་པའི་སྤྱན་ཅན་ཞེས་བྱ་བར་རབ་ཏུ་ཤེས་སོ། །རྒྱལ་པོའི་མཆོག་ཅེས་བྱ་བར་རབ་ཏུ་ཤེས་སོ། །དབྱངས་ཀྱི་དབང་ཕྱུག་<line/>
ཅེས་བྱ་བར་རབ་ཏུ་ཤེས་སོ། །ཐམས་ཅད་གཏོང་བ་ཞེས་བྱ་བར་རབ་ཏུ་ཤེས་སོ། །དྲང་སྲོང་འཛིན་པ་ཞེས་བྱ་བར་རབ་ཏུ་ཤེས་སོ། །རི་རབ་དཔལ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་<line/>
</page>
<page index="526" id="264A">༄༅། །བའི་སྲས་དག། གླིང་བཞི་པ་སྙིང་པོ་དམ་པ་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་<line/>
སྲས་དག། གླིང་བཞི་པ་འདི་དང་འདབས་ཆགས་སུ་ནུབ་བྱང་གི་ཕྱོགས་མཚམས་ན་གླིང་བཞི་པ་ས་བཟང་པོ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་ཡང་དག་<line/>
པའི་མཐའ་ཞེས་བྱ་བར་རབ་ཏུ་ཤེས་སོ། །འོད་འཕྲོ་བ་དང་ལྡན་པ་ཞེས་བྱ་བར་རབ་ཏུ་ཤེས་སོ། །རིན་པོ་ཆེའི་གཙུག་ཕུད་ཅེས་བྱ་བར་རབ་ཏུ་ཤེས་སོ། །དྲན་པར་བྱ་བ་ཞེས་<line/>
བྱ་བར་རབ་ཏུ་ཤེས་སོ། །དོན་གྱི་མཆོག་ཅེས་བྱ་བར་རབ་ཏུ་ཤེས་སོ། །ཤིན་ཏུ་བཞད་པ་ཞེས་བྱ་བར་རབ་ཏུ་ཤེས་སོ། །རིགས་གཙང་མ་ཞེས་བྱ་བར་རབ་ཏུ་ཤེས་སོ། །འོད་<line/>
ཀྱི་དཀྱིལ་འཁོར་ཅེས་བྱ་བར་རབ་ཏུ་ཤེས་སོ། །ཕྱག་ཤིན་ཏུ་འཕྱང་བ་ཞེས་བྱ་བར་རབ་ཏུ་ཤེས་སོ། །ཐོག་མར་རབ་ཏུ་གནས་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་<line/>
དག། དེ་དག་ལ་སོགས་པ་གླིང་བཞི་པ་ས་བཟང་པོ་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག།<line/>
གླིང་བཞི་པ་འདི་དང་འདབས་ཆགས་སུ་འོག་ལོགས་ན་གླིང་བཞི་པ་འོད་འཕྲོ་བ་དང་ལྡན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་ཤིན་ཏུ་གྲུབ་པ་ཞེས་བྱ་<line/>
</page>
<page index="527" id="264B">བར་རབ་ཏུ་ཤེས་སོ། །སེངྒེའི་ཁ་དོག་ཅེས་བྱ་བར་རབ་ཏུ་ཤེས་སོ། །རྣོ་བ་ཞེས་བྱ་བར་རབ་ཏུ་ཤེས་སོ། །གསེར་གྱི་འོད་འཕྲོ་བ་ཞེས་བྱ་བར་རབ་ཏུ་ཤེས་སོ། །ཐམས་ཅད་ཀྱི་བཤེས་གཉེན་<line/>
ཞེས་བྱ་བར་རབ་ཏུ་ཤེས་སོ། །གསུང་མཐར་ཐུག་པ་ཞེས་བྱ་བར་རབ་ཏུ་ཤེས་སོ། །ཕན་པ་མཛད་པ་ཞེས་བྱ་བར་རབ་ཏུ་ཤེས་སོ། །མཐར་ཐུག་པ་ཞེས་བྱ་བར་རབ་ཏུ་ཤེས་སོ། །ལྷ་མ་ནོར་<line/>
བ་ཞེས་བྱ་བར་རབ་ཏུ་ཤེས་སོ། །སྦྱིན་པ་སྙོམས་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་གླིང་བཞི་པ་འོད་འཕྲོ་བ་དང་ལྡན་པ་ན་མཚན་སྟོང་ཕྲག་<line/>
བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། གླིང་བཞི་པ་འདི་དང་འདབས་ཆགས་སུ་སྟེང་ལོགས་ན་གླིང་བཞི་པ་ནོར་འཛིན་<line/>
ཅེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་བློ་གྲོས་དང་ལྡན་པ་ཞེས་བྱ་བར་རབ་ཏུ་ཤེས་སོ། །ཞལ་དག་པ་ཞེས་བྱ་བར་རབ་ཏུ་ཤེས་སོ། །བཤེས་གཉེན་དང་ལྡན་པ་ཞེས་བྱ་<line/>
བར་རབ་ཏུ་ཤེས་སོ། །ཐོག་མར་གཤེགས་པ་ཞེས་བྱ་བར་རབ་ཏུ་ཤེས་སོ། །བྱིན་རྣམ་པར་བཀོད་པ་ཞེས་བྱ་བར་རབ་ཏུ་ཤེས་སོ། །དགའ་བར་མཛད་པ་ཞེས་བྱ་བར་རབ་ཏུ་ཤེས་སོ། །<line/>
དགོངས་པ་གྲུབ་པ་ཞེས་བྱ་བར་རབ་ཏུ་ཤེས་སོ། །མེ་ཞེས་བྱ་བར་རབ་ཏུ་ཤེས་སོ། །ཚུལ་ཁྲིམས་དང་ལྡན་པ་ཞེས་བྱ་བར་རབ་ཏུ་ཤེས་སོ། །གཅིག་ལ་བརྟེན་པ་ཞེས་བྱ་བར་རབ་ཏུ་<line/>
</page>
<page index="528" id="265A">༄༅། །ཤེས་ཏེ༑ ཀྱེ་རྒྱལ་བའི་སྲས་དག་དེ་དག་ལ་སོགས་པ་གླིང་བཞི་པ་ནོར་འཛིན་ན་མཚན་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་<line/>
ཏུ་ཤེས་སོ། །ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་མི་མཇེད་འདི་ན་གླིང་བཞི་པའི་འཇིག་རྟེན་གྱི་ཁམས་བྱེ་བ་ཕྲག་བརྒྱ་ཡོད་དེ། དེ་དག་<line/>
ཀུན་ན་ཡང་དེ་བཞིན་གཤེགས་པ་ལ་མཚན་གཞན་དང་གཞན་གྱིས་བརྗོད་དེ། མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་<line/>
སོ༑ ༑ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་ཤར་ཕྱོགས་ལོགས་ན་འཇིག་རྟེན་གྱི་ཁམས་ཁེབས་པ་དང་ལྡན་པ་ཞེས་བྱ་བ་ཡོད་དེ།<line/>
དེ་ན་དེ་བཞིན་གཤེགས་པ་ལ་མཉམ་པ་ཞེས་བྱ་བར་རབ་ཏུ་ཤེས་སོ། །འཕགས་པ་ལྷག་པ་ཞེས་བྱ་བར་རབ་ཏུ་ཤེས་སོ། །དབུགས་ཕྱིན་པ་ཞེས་བྱ་བར་རབ་ཏུ་ཤེས་སོ། །བསམ་<line/>
པ་གྲོལ་བ་ཞེས་བྱ་བར་རབ་ཏུ་ཤེས་སོ། །ཉན་པའི་བདག་པོ་ཞེས་བྱ་བར་རབ་ཏུ་ཤེས་སོ། །ཁྱབ་པར་བཞུགས་པ་ཞེས་བྱ་བར་རབ་ཏུ་ཤེས་སོ། །དབང་དུ་གྱུར་པ་ཞེས་བྱ་བར་<line/>
རབ་ཏུ་ཤེས་སོ། །སཱ་ལའི་ལྷུན་ཞེས་བྱ་བར་རབ་ཏུ་ཤེས་སོ། །རྩལ་ཆེན་པོ་ཞེས་བྱ་བར་རབ་ཏུ་ཤེས་སོ། །བློ་འདྲ་བ་མེད་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་<line/>
</page>
<page index="529" id="265B">དག། དེ་དག་ལ་སོགས་པ་འཇིག་རྟེན་གྱི་ཁམས་ཁེབས་པ་དང་ལྡན་པ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱི་རབ་ཏུ་ཤེས་སོ། །ཀྱེ་རྒྱལ་བའི་<line/>
སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་ལྷོ་ཕྱོགས་ལོགས་ན་འཇིག་རྟེན་གྱི་ཁམས་ལྷག་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་རང་བཞིན་<line/>
ཐུགས་སུ་ཆུད་ཅེས་བྱ་བར་རབ་ཏུ་ཤེས་སོ། །བསམ་པ་གྲོལ་བ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་ལྷག་པ་ན་མཚན་བྱེ་<line/>
བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་ནུབ་ཕྱོགས་<line/>
ལོགས་ན་འཇིག་རྟེན་གྱི་ཁམས་རྡུལ་བསལ་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་དགོངས་པ་དང་ལྡན་པ་ཞེས་བྱ་བར་རབ་ཏུ་ཤེས་སོ། །ལམ་རྣམ་པར་བསྒོམས་པ་<line/>
ཞེས་བྱ་བར་རབ་ཏུ་ཤེས་སོ། །བརྟན་པའི་གཞི་ཞེས་བྱ་བར་རབ་ཏུ་ཤེས་སོ། །ཁྱབ་ཅིང་གྲོལ་བ་ཞེས་བྱ་བར་རབ་ཏུ་ཤེས་སོ། །དོན་མཁྱེན་པ་ཞེས་བྱ་བར་རབ་ཏུ་ཤེས་སོ། །བྱེ་<line/>
བྲག་ལ་དགྱེས་པ་ཞེས་བྱ་བར་རབ་ཏུ་ཤེས་སོ། །གཟིགས་པ་དམ་པ་ཞེས་བྱ་བར་རབ་ཏུ་ཤེས་སོ། །འདུལ་བ་ཐུགས་སུ་ཆུད་པ་ཞེས་བྱ་བར་རབ་ཏུ་ཤེས་སོ། །ཀུན་ཏུ་སྙོམས་པ་ཞེས་<line/>
</page>
<page index="530" id="266A">༄༅། །བྱ་བར་རབ་ཏུ་ཤེས་སོ། །དགྱེས་པ་དང་ལྡན་པ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག །དེ་དག་ལ་སོགས་པ་འཇིག་རྟེན་གྱི་ཁམས་རྡུལ་<line/>
བསལ་བ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་<line/>
འདབས་ཆགས་སུ་བྱང་ཕྱོགས་ལོགས་ན་འཇིག་རྟེན་གྱི་ཁམས་རྣམ་པར་བྱུང་བ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་ཙམ་པ་ཀའི་ཁ་དོག་ཅེས་བྱ་བར་རབ་ཏུ་ཤེས་<line/>
སོ༑ ༑ཉི་མའི་སྙིང་པོ་ཞེས་བྱ་བར་རབ་ཏུ་ཤེས་སོ། །མཐུ་ཤིན་ཏུ་གནས་པ་ཞེས་བྱ་བར་རབ་ཏུ་ཤེས་སོ། །བྱིན་གྱི་རླབས་ཡང་དག་པར་འབྱུང་བ་ཞེས་བྱ་བར་རབ་ཏུ་ཤེས་སོ། །<line/>
རང་བཞིན་དམ་པ་ཞེས་བྱ་བར་རབ་ཏུ་ཤེས་སོ། །བློ་གྲོས་ཀྱི་ཉི་མ་ཞེས་བྱ་བར་རབ་ཏུ་ཤེས་སོ། །ཐོགས་པ་མེད་པ་ཞེས་བྱ་བར་རབ་ཏུ་ཤེས་སོ། །ཟླ་བ་ཤར་བ་ཞེས་བྱ་བར་རབ་ཏུ་<line/>
ཤེས་སོ༑ ༑རླུང་གི་ཤུགས་ཞེས་བྱ་བར་རབ་ཏུ་ཤེས་སོ། །སྒྲ་ཤིན་ཏུ་གསལ་བ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་<line/>
རྣམ་པར་བྱུང་བ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་<line/>
</page>
<page index="531" id="266B">འདི་དང་འདབས་ཆགས་སུ་བྱང་ཤར་གྱི་ཕྱོགས་མཚམས་ལོགས་ན་འཇིག་རྟེན་གྱི་ཁམས་འཕོ་བར་བྱེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་སྡུག་བསྔལ་དང་<line/>
བྲལ་བ་ཞེས་བྱ་བར་རབ་ཏུ་ཤེས་སོ། །ཐམས་ཅད་ལས་གྲོལ་བ་ཞེས་བྱ་བར་རབ་ཏུ་ཤེས་སོ། །རྒྱུ་དང་ལྡན་པ་ཞེས་བྱ་བར་རབ་ཏུ་ཤེས་སོ། །གྲོལ་ཞིང་མཁས་པ་ཞེས་བྱ་བར་རབ་ཏུ་<line/>
ཤེས་སོ༑ ༑འདས་པའི་གཏེར་ཞེས་བྱ་བར་རབ་ཏུ་ཤེས་སོ། །རིན་པོ་ཆེའི་འོད་ཅེས་བྱ་བར་རབ་ཏུ་ཤེས་སོ། །འཇིག་རྟེན་སྟོན་པ་ཞེས་བྱ་བར་རབ་ཏུ་ཤེས་སོ། །གནས་མེད་པའི་ས་ཐུགས་<line/>
སུ་ཆུད་པ་ཞེས་བྱ་བར་རབ་ཏུ་ཤེས་སོ། །དད་པའི་སྙིང་པོ་ཞེས་བྱ་བར་རབ་ཏུ་ཤེས་སོ། །ཐུགས་མི་སྒུལ་བ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་<line/>
འཇིག་རྟེན་གྱི་ཁམས་འཕོ་བར་བྱེད་པ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་<line/>
མི་མཇེད་འདི་དང་འདབས་ཆགས་སུ་ཤར་ལྷོའི་ཕྱོགས་མཚམས་ན་འཇིག་རྟེན་གྱི་ཁམས་ཕན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་རབ་ཏུ་འཇོམས་པ་ཞེས་བྱ་བར་<line/>
རབ་ཏུ་ཤེས་སོ། །བྱང་བ་ཐུགས་སུ་ཆུད་པ་ཞེས་བྱ་བར་རབ་ཏུ་ཤེས་སོ། །གསུང་སྙན་པ་ཞེས་བྱ་བར་རབ་ཏུ་ཤེས་སོ། །རྩ་བ་ཁྱད་དུ་འཕགས་པ་ཞེས་བྱ་བར་རབ་ཏུ་ཤེས་སོ། །རྒྱུན་<line/>
</page>
<page index="532" id="267A">༄༅། །གྱི་གདུགས་ཞེས་བྱ་བར་རབ་ཏུ་ཤེས་སོ། །རྒྱུ་ཤིན་ཏུ་སྦྱངས་པ་ཞེས་བྱ་བར་རབ་ཏུ་ཤེས་སོ། །རྣམ་པར་ཕྱེ་བའི་ཕ་རོལ་ཏུ་ཕྱིན་པ་ཞེས་བྱ་བར་རབ་<line/>
ཏུ་ཤེས་སོ། །དམ་པའི་བསམ་གཏན་མངའ་བ་ཞེས་བྱ་བར་རབ་ཏུ་ཤེས་སོ། །རན་པར་གསུང་བ་ཞེས་བྱ་བར་རབ་ཏུ་ཤེས་སོ། །བློ་རྒྱ་མཚོ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་<line/>
བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་ཕན་པ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་<line/>
བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་ལྷོ་ནུབ་ཀྱི་ཕྱོགས་མཚམས་ན་འཇིག་རྟེན་གྱི་ཁམས་ཀུན་ཏུ་སོང་བ་ཞེས་བྱ་བ་ཡོད་དེ། དེ་ན་དེ་བཞིན་<line/>
གཤེགས་པ་ལ་ཐུབ་པའི་དབང་པོ་ཞེས་བྱ་བར་རབ་ཏུ་ཤེས་སོ། །མངོན་པར་སེལ་བ་ཞེས་བྱ་བར་རབ་ཏུ་ཤེས་སོ། །དུས་ལས་ཤིན་ཏུ་གྲོལ་བ་ཞེས་བྱ་བར་རབ་ཏུ་ཤེས་སོ། །ངོ་བོ་<line/>
ཉིད་ཡོངས་སུ་མཁྱེན་པ་ཞེས་བྱ་བར་རབ་ཏུ་ཤེས་སོ། །བཀའ་ཉམས་པ་མེད་པ་ཞེས་བྱ་བར་རབ་ཏུ་ཤེས་སོ། །སྐལ་པ་མཉམ་པ་མེད་པར་གཟིགས་པ་ཞེས་བྱ་བར་རབ་ཏུ་ཤེས་སོ། །<line/>
དབང་ཕྱུག་གི་དམ་པ་ཞེས་བྱ་བར་རབ་ཏུ་ཤེས་སོ། །དྲང་སྲོང་སྟོན་པ་ཞེས་བྱ་བར་རབ་ཏུ་ཤེས་སོ། །འཕྲིན་ལས་བརྩམས་པ་ཞེས་བྱ་བར་རབ་ཏུ་ཤེས་སོ། །རྡོ་རྗེའི་སེངྒེ་ཞེས་བྱ་<line/>
</page>
<page index="533" id="267B">བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་ཀུན་ཏུ་སོང་བ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་<line/>
རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་ནུབ་བྱང་གི་ཕྱོགས་མཚམས་ན་འཇིག་རྟེན་གྱི་ཁམས་ཡོངས་སུ་དགའ་བ་ཞེས་<line/>
བྱ་བ་ཡོད་དེ། དེ་ན་དེ་བཞིན་གཤེགས་པ་ལ་མེ་ཏོག་ཡང་དག་པར་བརྩེགས་པ་ཞེས་བྱ་བར་རབ་ཏུ་ཤེས་སོ། །ཙནྡན་གྱི་གདུགས་ཞེས་བྱ་བར་རབ་ཏུ་ཤེས་སོ། །པདྨོའི་སྙིང་པོ་ཞེས་བྱ་<line/>
བར་རབ་ཏུ་ཤེས་སོ། །ཤིན་ཏུ་འདས་པའི་ཆོས་ཞེས་བྱ་བར་རབ་ཏུ་ཤེས་སོ། །ཆོས་ཀྱི་ལྡུམ་བུ་ཞེས་བྱ་བར་རབ་ཏུ་ཤེས་སོ། །ཤིན་ཏུ་འཕགས་པ་ཞེས་བྱ་བར་རབ་ཏུ་ཤེས་སོ། །ཤིན་ཏུ་<line/>
སྦྱངས་པའི་གདུགས་ཞེས་བྱ་བར་རབ་ཏུ་ཤེས་སོ། །སྤྱན་ཤིན་ཏུ་ཡངས་པ་ཞེས་བྱ་བར་རབ་ཏུ་ཤེས་སོ། །ཚུལ་བཟང་པོ་དང་ལྡན་པ་ཞེས་བྱ་བར་རབ་ཏུ་ཤེས་སོ། །ཆོས་རྩེ་གཅིག་ཅེས་<line/>
བྱ་བར་རབ་ཏུ་ཤེས་སོ། །དྲ་བའི་སྙིང་པོ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་ཡོངས་སུ་དགའ་བ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་<line/>
བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་འོག་གི་ཕྱོགས་ན་འཇིག་རྟེན་གྱི་ཁམས་མི་ཆེ་བ་ཞེས་བྱ་བ་<line/>
</page>
<page index="534" id="268A">༄༅། །ཡོད་དེ༑ དེ་ན་དེ་བཞིན་གཤེགས་པ་ལ་འོད་འཕྲོ་འགྱེད་པ་ཞེས་བྱ་བར་རབ་ཏུ་ཤེས་སོ། །ཤིན་ཏུ་འདུལ་བ་ཞེས་བྱ་བར་རབ་ཏུ་ཤེས་སོ། །དབང་པོའི་མཚོན་<line/>
ཆ་ཞེས་བྱ་བར་རབ་ཏུ་ཤེས་སོ། །མི་རྟག་པ་ཞེས་བྱ་བར་རབ་ཏུ་ཤེས་སོ། །རྩ་བ་ཐུགས་སུ་ཆུད་པ་ཞེས་བྱ་བར་རབ་ཏུ་ཤེས་སོ། །འཕྲོ་བ་མེད་པ་ཞེས་བྱ་བར་རབ་ཏུ་ཤེས་སོ། །རླུང་<line/>
དང་མཉམ་པ་ཞེས་བྱ་བར་རབ་ཏུ་ཤེས་སོ། །གཏོང་བ་ལ་མོས་པ་ཞེས་བྱ་བར་རབ་ཏུ་ཤེས་སོ། །ལམ་ཤིན་ཏུ་བརྟགས་པ་ཞེས་བྱ་བར་རབ་ཏུ་ཤེས་སོ། །འཇོམས་པའི་རྒྱལ་<line/>
མཚན་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་མི་ཆེ་བ་ན་མཚན་བྱེ་བ་བརྒྱ་སྟོང་ཕྲག་བཅུར་དེ་བཞིན་གཤེགས་པ་<line/>
སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་དང་འདབས་ཆགས་སུ་སྟེང་གི་ཕྱོགས་ན་འཇིག་རྟེན་གྱི་ཁམས་དབྱངས་<line/>
སྒྲོག་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་ལ་དཔའ་བའི་རྒྱལ་མཚན་ཞེས་བྱ་བར་རབ་ཏུ་ཤེས་སོ། །རིན་པོ་ཆེ་ཚད་མེད་པ་ཞེས་བྱ་བར་རབ་ཏུ་ཤེས་སོ། །མཆོད་<line/>
སྦྱིན་ལ་བརྩོན་པ་ཞེས་བྱ་བར་རབ་ཏུ་ཤེས་སོ། །ལྷའི་འོད་ཅེས་བྱ་བར་རབ་ཏུ་ཤེས་སོ། །དཔལ་འབྱུང་པ་ཞེས་བྱ་བར་རབ་ཏུ་ཤེས་སོ། །འཁོར་ལས་འཕགས་པ་ཞེས་བྱ་བར་<line/>
</page>
<page index="535" id="268B">རབ་ཏུ་ཤེས་སོ། །ཐམས་ཅད་ཀྱི་བདག་པོ་ཞེས་བྱ་བར་རབ་ཏུ་ཤེས་སོ། །འཁོར་ལོ་མི་ལྡོག་པ་ཞེས་བྱ་བར་རབ་ཏུ་ཤེས་སོ། །བྱ་བ་དང་བཞུད་པ་མེད་པ་ཞེས་བྱ་བར་རབ་ཏུ་ཤེས་སོ། །<line/>
ཐམས་ཅད་མཁྱེན་པས་ཤིན་ཏུ་གྲོལ་བ་ཞེས་བྱ་བར་རབ་ཏུ་ཤེས་ཏེ། ཀྱེ་རྒྱལ་བའི་སྲས་དག །དེ་དག་ལ་སོགས་པ་འཇིག་རྟེན་གྱི་ཁམས་དབྱངས་སྒྲོག་པ་ན་མཚན་བྱེ་བ་བརྒྱ་སྟོང་ཕྲག་<line/>
བཅུར་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །ཀྱེ་རྒྱལ་བའི་སྲས་དག། ཇི་ལྟར་འཇིག་རྟེན་གྱི་ཁམས་མི་མཇེད་འདི་ན་དེ་བཞིན་གཤེགས་པ་སེམས་ཅན་རྣམས་<line/>
ཀྱིས་རབ་ཏུ་ཤེས་པ་དེ་བཞིན་དུ་ཤར་ཕྱོགས་ཀྱི་འཇིག་རྟེན་གྱི་ཁམས་བྱེ་བ་བརྒྱ་སྟོང་ཚད་མེད་པ། གྲངས་མེད་པ། དཔག་ཏུ་མེད་པ། བསམ་གྱིས་མི་ཁྱབ་པ། མཚུངས་པ་མེད་པ། ཀུན་<line/>
ཏུ་མཐའ་ཡས་པ། མུ་མེད་པ། ས་མཚམས་མེད་པ། བརྗོད་དུ་མེད་པ། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་དབྱིངས་ཀྱི་མཐས་གཏུགས་པའི་འཇིག་རྟེན་གྱི་ཁམས་ཐམས་ཅད་ན་<line/>
ཡང་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་སོ། །གཞུང་དེ་ལྟར་ལྷོ་ཕྱོགས་དང༌། དེ་བཞིན་དུ་ནུབ་ཕྱོགས་དང༌། དེ་བཞིན་དུ་བྱང་ཕྱོགས་དང༌། དེ་བཞིན་དུ་བྱང་<line/>
ཤར་གྱི་ཕྱོགས་མཚམས་དང༌། དེ་བཞིན་དུ་ཤར་ལྷོའི་ཕྱོགས་མཚམས་དང༌། དེ་བཞིན་དུ་ལྷོ་ནུབ་ཀྱི་ཕྱོགས་མཚམས་དང༌། དེ་བཞིན་དུ་ནུབ་བྱང་གི་ཕྱོགས་མཚམས་དང༌།<line/>
</page>
<page index="536" id="269A">༄༅། །དེ་བཞིན་དུ་འོག་གི་ཕྱོགས་དང༌། དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་བྱེ་བ་བརྒྱ་སྟོང་ཚད་མེད་པ། གྲངས་མེད་པ། དཔག་ཏུ་<line/>
མེད་པ༑ བསམ་གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། མུ་མེད་པ། ས་མཚམས་མེད་པ། བརྗོད་དུ་མེད་པ། ཆོས་ཀྱི་དབྱིངས་ཀྱིས་ཀླས་པ། ནམ་<line/>
མཁའི་དབྱིངས་ཀྱི་མཐས་གཏུགས་པའི་འཇིག་རྟེན་གྱི་ཁམས་ཐམས་ཅད་ན་ཡང་དེ་བཞིན་གཤེགས་པ་སེམས་ཅན་རྣམས་ཀྱིས་རབ་ཏུ་ཤེས་ཏེ། སྔོན་བཅོམ་ལྡན་འདས་<line/>
ཀྱིས་བྱང་ཆུབ་སེམས་དཔར་གྱུར་པའི་ཚེ་ཡོངས་སུ་སྨིན་པར་མཛད་པ་དེ་དག་གིས་ནི། སྤྱོད་པ་རྣམ་པ་ཐ་དད་པ་དང༌། གསུང་གི་རྣམ་པ་ཐ་དད་པ་དང༌། ང་རོ་རྣམ་པ་ཐ་དད་<line/>
པ་དང༌། འཕྲིན་ལས་རྣམ་པ་ཐ་དད་པ་དང༌། རྣམ་པར་སྨིན་པ་རྣམ་པ་ཐ་དད་པ་དང༌། སྐྱེ་མཆེད་རྣམ་པ་ཐ་དད་པ་དང༌། སྦྱོར་བ་རྣམ་པ་ཐ་དད་པ་དང༌། དབང་པོ་རྣམ་པ་<line/>
ཐ་དད་པ་དང༌། མོས་པ་རྣམ་པ་ཐ་དད་པ་དང༌། སྐྱེ་མཆེད་རབ་ཏུ་ཐོབ་པ་གཞན་དང་གཞན་གྱིས་སེམས་ཅན་རྣམས་ལ་ཆོས་ཡོངས་སུ་བསྟན་པའང་རབ་ཏུ་ཤེས་སོ། །ཤིན་<line/>
ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། སངས་རྒྱས་ཀྱི་མཚན་ཤིན་ཏུ་བསྟན་པ་ཞེས་བྱ་བའི་ལེའུ་སྟེ། བཅུ་གཉིས་པའོ།། །།<line/>
</page>
<page index="537" id="269B">བམ་པོ་བཅུ་དྲུག་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གྱིས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས་དག། འདི་ན་<line/>
སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལ་འཇིག་རྟེན་གྱི་ཁམས་མི་མཇེད་འདི་ཉིད་ན་ཡང་བྱུང་བ་ཞེས་བྱའོ། །གནོད་པ་ཞེས་བྱའོ། །སྐལ་པ་མི་མཉམ་པ་ཞེས་བྱའོ། །དམིགས་<line/>
པ་ཞེས་བྱའོ། །ཀུན་ཏུ་འབྱུང་བ་ཞེས་བྱའོ། །གསལ་ཤིང་གི་རང་བཞིན་ཞེས་བྱའོ། །གནས་ཀྱི་རྩ་བ་ཞེས་བྱའོ། །གདོན་མི་ཟ་བ་ཞེས་བྱའོ། །ཤུ་བའི་གཟེབ་ཞེས་བྱའོ། །བྱིས་པའི་<line/>
སྤྱོད་པ་ཞེས་བྱའོ། །ཀྱེ་རྒྱལ་བའི་སྲས་དག །གང་འདི་ན་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་མི་མཇེད་འདི་ཉིད་ན་ཡང་ཡོངས་སུ་འབྲེལ་བ་<line/>
ཞེས་བྱའོ། །ཆུད་ཟ་བ་ཞེས་བྱའོ། །ཚོར་བར་གཅེན་པ་ཞེས་བྱའོ། །མྱོང་བར་བྱེད་པ་ཞེས་བྱའོ། །སྦྱོར་བ་ལས་བྱུང་བ་ཞེས་བྱའོ། །ངེས་པ་ཞེས་བྱའོ། །དྲན་པ་ཅན་ཞེས་བྱའོ། །<line/>
བརྗོད་པ་ཞེས་བྱའོ། །སེམས་ཅན་གྱི་ཕྱི་བཞིན་སྙེགས་པ་ཞེས་བྱའོ། །ཕྱིན་ཅི་ལོག་གི་རྩ་བ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་<line/>
བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་མི་མཇེད་འདི་ཉིད་ན་ཡང་འཛུད་པ་ཞེས་བྱའོ། །རྡུལ་དང་བྲལ་བ་ཞེས་བྱའོ། །ཞི་བ་ཞེས་བྱའོ། །མཚན་ཉིད་མེད་པ་ཞེས་བྱའོ།།<line/>
</page>
<page index="538" id="270A">༄༅། །མ་ཉམས་པ་ཞེས་བྱའོ། །རང་བཞིན་མེད་པ་ཞེས་བྱའོ། །སོ་སོར་ལྡན་པ་ཞེས་བྱའོ། །ནུབ་པར་འགྲོ་བ་ཞེས་བྱའོ། །རང་བཞིན་དུ་གྱུར་པ་ཞེས་བྱའོ། །རང་<line/>
བཞིན་ལ་གནས་པ་ཞེས་བྱའོ། །ཀྱེ་རྒྱལ་བའི་སྲས་དག། གང་ཡང་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་<line/>
མི་མཇེད་འདི་ཉིད་ན་ཐེག་པ་གཅིག་ཅེས་བྱའོ། །ཞི་བར་འགྲོ་བ་ཞེས་བྱའོ། །དགྲ་དང་བྲལ་བ་ཞེས་བྱའོ། །ཡོངས་སུ་རྟོག་པ་ཟད་པ་ཞེས་བྱའོ། །ཤིན་ཏུ་མཉམ་པར་བཞག་པ་<line/>
ཞེས་བྱའོ། །ཁུར་འདོར་བ་ཞེས་བྱའོ། །འགྲོ་བ་མེད་པར་འགྲོ་བ་ཞེས་བྱའོ། །འཕགས་པའི་རྗེས་སུ་འབྲང་བ་ཞེས་བྱའོ། །དྲང་སྲོང་གི་སྤྱོད་པ་ཞེས་བྱའོ། །གཏེར་བཅུ་ཞེས་བྱ་<line/>
སྟེ༑ ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་མི་མཇེད་འདི་ཉིད་ནའང་འཕགས་པའི་བདེན་པ་རྣམས་ལ་མིང་བྱེ་བ་བརྒྱ་ཕྲག་བཞི་བཅུ་ཡོད་དེ། དེ་<line/>
དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་མཇེད་འདི་ཉིད་ན་སྡུག་བསྔལ་འཕགས་པའི་<line/>
བདེན་པ་ཞེས་བྱ་བ་དེ་ལ་འཇིག་རྟེན་གྱི་ཁམས་ཁེབས་པ་ཡོད་པ་ན་ཚོལ་བའི་རྩ་བ་ཞེས་བྱའོ། །མི་འབྱུང་བ་ཞེས་བྱའོ། །རྩ་བ་མི་བརྟན་པ་ཞེས་བྱའོ། །བྱ་བ་མ་བྱས་པ་<line/>
</page>
<page index="539" id="270B">ཞེས་བྱའོ། །རྩོད་པ་ཐམས་ཅད་ཅེས་བྱའོ། །རྣམ་པར་ཕྱེ་བ་ཉམ་ཆུང་བ་ཞེས་བྱའོ། །ཀུན་གཞི་དང་ལྡན་པ་ཞེས་བྱའོ། །གསོད་པའི་མཆོག་ཅེས་བྱའོ། །འགུལ་ཞིང་གཡོ་བ་ཞེས་<line/>
བྱའོ༑ ༑དངོས་པོའི་གཟུགས་བརྙན་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་ཁེབས་པ་<line/>
ཡོད་པ་ན་ལས་སུ་རུང་བ་ཞེས་བྱའོ། །ལྡན་པ་ཞེས་བྱའོ། །སྲེག་པ་ཞེས་བྱའོ། །འཇིགས་པ་ཞེས་བྱའོ། །འཇིགས་པའི་རྩ་བ་ཞེས་བྱའོ། །མཚམས་དང་ལྡན་པ་ཞེས་བྱའོ། །སྡིག་<line/>
པ་ལ་སྤྱོད་པ་ཞེས་བྱའོ། །འདོད་པ་ཞེས་བྱའོ། །ཀླད་པ་ན་བ་ཞེས་བྱའོ། །སྒལ་པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་<line/>
བྱ་བ་དེ་ཡང་འཇིག་རྟེན་གྱི་ཁམས་ཁེབས་པ་ཡོད་པ་ན་དོན་ཅེས་བྱའོ། །འཇིགས་པ་སེལ་བ་ཞེས་བྱའོ། །ཡོན་ཏན་ཐོབ་པར་བྱེད་པ་ཞེས་བྱའོ། །དབུགས་འབྱིན་པ་ཞེས་བྱའོ། །<line/>
ཚུལ་བཟང་པོ་ཞེས་བྱའོ། །འདུལ་བ་ཞེས་བྱའོ། །ཡན་ལག་གཅིག་པུ་ཞེས་བྱའོ། །སྡིག་པ་མེད་པ་ཞེས་བྱའོ། །འདོད་ཆགས་དང་བྲལ་བ་ཞེས་བྱའོ། །རྟོགས་པ་ཞེས་བྱའོ། །<line/>
ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་ཁེབས་པ་དང་ལྡན་པ་ན་སྡེའི་དབང་པོ་<line/>
</page>
<page index="540" id="271A">༄༅། །ཞེས་བྱའོ། །གྱེན་དུ་འགྲོ་བ་ཞེས་བྱའོ། །འབྱུང་བ་ཞེས་བྱའོ། །སྦྱོར་བ་དང་ལྡན་པ་ཞེས་བྱའོ། །ལྟ་བ་མཉམ་པ་ཞེས་བྱའོ། །མཐའ་ལས་གྲོལ་བ་<line/>
ཞེས་བྱའོ། །རྟོགས་པར་བྱེད་པ་ཞེས་བྱའོ། །རྗེས་སུ་བརྟུལ་བ་ཞེས་བྱའོ། །མིག་དམ་པ་ཞེས་བྱའོ། །ཕྱོགས་སུ་སྣང་བ་ཞེས་བྱའོ། །ཀྱེ་རྒྱལ་བའི་སྲས་དག། དེ་ལྟར་དེ་དག་ལ་<line/>
སོགས་པ་འཇིག་རྟེན་གྱི་ཁམས་ཁེབས་པ་དང་ལྡན་པ་ན་འཕགས་པའི་བདེན་པ་རྣམས་ཀྱི་མིང་བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་<line/>
བ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་<line/>
ཁམས་ལྷག་པ་ན་འཇིག་པ་ཞེས་བྱའོ། །སྐལ་པ་གཅོད་པ་ཞེས་བྱའོ། །སྨད་པའི་གནས་ཞེས་བྱའོ། །ཉེ་བར་བསྲབས་པ་ཞེས་བྱའོ། །རྣམ་པར་སྲེག་པ་ཞེས་བྱའོ། །འཁོན་<line/>
དུ་འགྱུར་བ་ཞེས་བྱའོ། །ནད་དང་མ་བྲལ་བ་ཞེས་བྱའོ། །རྒྱུད་འཁྲུགས་པ་ཞེས་བྱའོ། །དཀའ་བ་བསྒྲུབས་པ་ཞེས་བྱའོ། །རབ་ཏུ་བརྟགས་པ་ཞེས་བྱའོ། །མོས་པ་དང་ལྡན་<line/>
པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་ལྷག་པ་ན་རབ་ཏུ་འཇིག་པ་ཞེས་<line/>
</page>
<page index="541" id="271B">བྱའོ༑ ༑གཏི་མུག་གི་རྩ་བ་ཞེས་བྱའོ། །དགྲ་དམ་པ་ཞེས་བྱའོ། །བཀྲེས་པའི་ཡན་ལག་ཅེས་བྱའོ། །རོ་མེད་པ་ཞེས་བྱའོ། །ཀུན་སྐྱེད་པ་ཞེས་བྱའོ། །རང་བཞིན་མ་ཡིན་པ་ཞེས་བྱའོ།།<line/>
བཀུར་བར་བྱ་བ་ཞེས་བྱའོ། །མུན་པ་ཁྱེར་བ་ཞེས་བྱའོ། །བློ་གྲོས་བཅོམ་པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་<line/>
དེ་ཡང་འཇིག་རྟེན་གྱི་ཁམས་ལྷག་པ་ན་དོན་ཆེན་པོ་ཞེས་བྱའོ། །ཕན་པའི་ཡན་ལག་ཅེས་བྱའོ། །དོན་གྱི་དོན་ཅེས་བྱའོ། །ཚད་མེད་པ་ཞེས་བྱའོ། །མཐོང་བ་ཞེས་བྱའོ། །རྟོག་པ་<line/>
མེད་པ་ཞེས་བྱའོ། །མཆོག་ཏུ་དུལ་བ་ཞེས་བྱའོ། །རྟག་ཏུ་མཉམ་པ་ཞེས་བྱའོ། །གནས་པར་བྱེད་པ་ཞེས་བྱའོ། །ཡན་ལག་བྱས་པ་མེད་པ་ཞེས་བྱའོ། །ཀྱེ་རྒྱལ་བའི་སྲས་དག །གང་<line/>
སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་ལྷག་པ་ན་མེའི་ཚ་བ་ཞེས་བྱའོ། །ཡན་ལག་དང་པོ་ཞེས་བྱའོ། །རྣམ་པར་<line/>
གདོན་མི་ཟ་བ་ཞེས་བྱའོ། །མི་འཕྲོག་པ་ཞེས་བྱའོ། །ཚུལ་ཟབ་མོ་ཞེས་བྱའོ། །འབྱུང་བ་ཞེས་བྱའོ། །མི་དམའ་བ་ཞེས་བྱའོ། །རྟོགས་པར་ཁོང་དུ་ཆུད་པ་ཞེས་བྱའོ། །གྲོལ་བའི་<line/>
རང་བཞིན་ཞེས་བྱའོ། །རབ་ཏུ་འགྲེལ་བ་ཞེས་བྱའོ། །ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་ལྷག་པ་ན་འཕགས་པའི་བདེན་པ་རྣམས་ཀྱི་མིང་<line/>
</page>
<page index="542" id="272A">༄༅། །བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་<line/>
རྟེན་གྱི་ཁམས་མི་མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལ་འཇིག་རྟེན་གྱི་ཁམས་རྡུལ་བསལ་བ་ན་འགྱོད་པ་ཞེས་བྱའོ། །ཀུན་སྤྱོད་པ་ཞེས་བྱའོ། །<line/>
གཅིག་ལ་གཅིག་ཅེས་བྱའོ། །ཀུན་ཏུ་འགྲོ་བ་ཞེས་བྱའོ། །རོ་གཅིག་པ་ཞེས་བྱའོ། །ཆོས་མ་ཡིན་པ་ཞེས་བྱའོ། །ཀུན་གཞི་དང་མངོན་སུམ་ཞེས་བྱའོ། །ལོག་པ་ལ་གཞོལ་<line/>
བ་ཞེས་བྱའོ། །ལོག་པར་ལྟ་བ་ཞེས་བྱའོ། །གྲངས་མེད་པ་ཞེས་བྱའོ། །དགྲའི་དཔུང་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་ཀུན་འབྱུང་བ་འཕགས་པའི་<line/>
བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་རྡུལ་བསལ་བ་ན་འདོད་ཆགས་པ་ཞེས་བྱའོ། །སྨྲ་བ་ཞེས་བྱའོ། །མི་དཀར་བ་ཞེས་བྱའོ། །གཞི་ལས་སྐྱེས་པ་ཞེས་བྱའོ། །<line/>
བཟུང་བ་ཞེས་བྱའོ། །སྡིག་པའི་ཁ་བ་ཞེས་བྱའོ། །ལྷག་པ་ཞེས་བྱའོ། །ཁུར་ཞེས་བྱའོ། །སྐྱེད་པ་ཞེས་བྱའོ། །སྲ་བ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་<line/>
འགོག་པ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་རྡུལ་མེད་པ་ན་མི་མཉམ་པ་ཞེས་བྱའོ། །བྲལ་བ་ཞེས་བྱའོ། །དྲི་མ་མེད་པ་ཞེས་བྱའོ། །རྩ་བ་དང་བྲལ་<line/>
</page>
<page index="543" id="272B">བ་ཞེས་བྱའོ། །ལྡན་པ་ཞེས་བྱའོ། །སྒྲིམ་པ་མེད་པ་ཞེས་བྱའོ། །བག་ལ་ཉལ་བ་མེད་པ་ཞེས་བྱའོ། །འཕགས་པ་ཞེས་བྱའོ། །ཕྱི་མ་ཞེས་བྱའོ། །དགྲ་བཅོམ་པ་ཞེས་བྱའོ། །ཀྱེ་རྒྱལ་<line/>
བའི་སྲས་དག །གང་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་རྡུལ་བསལ་བ་ན་དངོས་པོའི་སྙིང་པོ་ཞེས་བྱའོ། །སྐལ་<line/>
པ་སྦྱོར་བ་ཞེས་བྱའོ། །གྲོལ་བའི་དོན་གྱི་རྩ་བ་ཞེས་བྱའོ། །རང་བཞིན་དུ་གྱུར་པ་ཞེས་བྱའོ། །མི་སྨད་པ་ཞེས་བྱའོ། །མཆོག་ཏུ་རྣམ་པར་དག་པ་ཞེས་བྱའོ། །སྲིད་པའི་མཐའ་མ་<line/>
ཞེས་བྱའོ། །སྤ་བའི་སྙིང་པོ་ཞེས་བྱའོ། །མཐར་ཐུག་པར་བྱེད་པ་ཞེས་བྱའོ། །ཡོངས་སུ་རྟོག་པ་དག་པ་ཞེས་བྱ་སྟེ། ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་<line/>
རྟེན་གྱི་ཁམས་རྡུལ་བསལ་བ་ན་འཕགས་པའི་བདེན་པ་རྣམས་ཀྱི་མིང་བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་<line/>
ལོ༑ ༑ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལ་འཇིག་རྟེན་གྱི་ཁམས་རྣམ་པར་བྱུང་བ་ན་འདོད་<line/>
ཆགས་ཀྱིས་རྒྱས་པ་ཞེས་བྱའོ། །གཏུམ་པའི་རྩ་བ་ཞེས་བྱའོ། །རྒྱ་མཚོའི་ཡན་ལག་ཅེས་བྱའོ། །ཡང་དག་པ་ལས་འདས་པའི་སྦྱོར་བ་ཞེས་བྱའོ། །སྐལ་པ་མེད་པའི་རྩ་བ་<line/>
</page>
<page index="544" id="273A">༄༅། །ཞེས་བྱའོ། །འཕྲོ་བ་ཞེས་བྱའོ། །སྐྱེ་ཞིང་འཇིག་པ་ཞེས་བྱའོ། །སྒྲིབ་པ་ཞེས་བྱའོ། །རལ་གྲིའི་དངོ་ཞེས་བྱའོ། །ཚལ་སྟུག་པོ་ཞེས་བྱའོ། །ཀྱེ་རྒྱལ་<line/>
པའི་སྲས་དག། གང་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་རྣམ་པར་བྱུང་བ་ན་ནོར་བུ་སྦྱིན་པ་ཞེས་བྱའོ། །འདུད་པར་<line/>
བྱེད་པ་ཞེས་བྱའོ། །མི་ཟད་པ་ཞེས་བྱའོ། །སྐལ་པ་ཞེས་བྱའོ། །ཆགས་པ་མེད་པ་ཞེས་བྱའོ། །སེངྒེ་ཞེས་བྱའོ། །དངོས་པོ་ལེན་པ་ཞེས་བྱའོ། །འབྲེལ་བ་ཞེས་བྱའོ། །སྣོད་<line/>
ཅེས་བྱའོ། །གཡོ་བ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་རྣམ་པར་བྱུང་བ་ན་<line/>
མཚམས་བྲལ་བ་ཞེས་བྱའོ། །ཕྱེ་བ་ཞེས་བྱའོ། །ཡི་གེ་མེད་པ་ཞེས་བྱའོ། །སྦྱོར་བ་མེད་པ་ཞེས་བྱའོ། །མཐོང་བ་མེད་པ་ཞེས་བྱའོ། །བྱ་བ་མེད་པ་ཞེས་བྱའོ། །ཉེ་བར་བསྒྲུབས་<line/>
པ་ཞེས་བྱའོ། །སྲེད་པ་ཞེས་བྱའོ། །གཞོལ་བ་ཞེས་བྱའོ། །སྐྱེད་པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་<line/>
པ་ཞེས་བྱ་བ་དེ་ལ་འཇིག་རྟེན་གྱི་ཁམས་རྣམ་པར་བྱུང་བ་ན་ཞི་བར་བྱེད་པ་རྗོད་པ་ཞེས་བྱའོ། །ཁྱབ་པར་འགྲོ་བ་ཞེས་བྱའོ། །མངོན་དུ་བྱ་བ་ལ་སྦྱོར་བ་ཞེས་བྱའོ། །བདེ་<line/>
</page>
<page index="545" id="273B">བར་འགྲོ་བ་ཞེས་བྱའོ། །ཚེ་ཚད་མེད་པ་ཞེས་བྱའོ། །ཤིན་ཏུ་བསྒོམས་པས་མཐར་ཕྱིན་པ་ཞེས་བྱའོ། །ལམ་གྱི་དམ་པ་ཞེས་བྱའོ། །ཐོབ་པར་དཀའ་བའི་ཡན་ལག་ཅེས་བྱའོ། །ཕ་རོལ་<line/>
གྱི་མཚམས་ཞེས་བྱའོ། །བརྒལ་དཀའ་བ་ཞེས་བྱ་སྟེ། ཀྱེ་རྒྱལ་བའི་སྲས་དག། དེ་དག་ལ་སོགས་པ་འཇིག་རྟེན་གྱི་ཁམས་རྣམ་པར་བྱུང་བ་ན་འཕགས་པའི་བདེན་པ་རྣམས་ཀྱི་མིང་<line/>
བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་མཇེད་འདི་<line/>
ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་འཕོ་བར་བྱེད་པ་ན་འཕྲོག་པར་བྱེད་པ་ཞེས་བྱའོ། །སྨོན་པའི་བཤེས་གཉེན་ཞེས་བྱའོ། །མི་བརྟན་<line/>
ཞིང་འཇིག་པ་ཞེས་བྱའོ། །བརྗོད་པ་སྣ་ཚོགས་ཞེས་བྱའོ། །ཉམ་ང་བས་འཚོ་བ་ཞེས་བྱའོ། །དོན་འདུལ་བ་ཞེས་བྱའོ། །ཁུར་འདོར་བ་ཞེས་བྱའོ། །རྩ་བ་ཟབ་པ་ཞེས་བྱའོ། །དེ་བཞིན་<line/>
སེམས་པ་ཞེས་བྱའོ། །ནམ་མཁའི་རྩ་བ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་འཕོ་<line/>
བར་བྱེད་པ་ན་སྲེད་པར་བྱེད་པ་ཞེས་བྱའོ། །ཤིན་ཏུ་སྦྱོར་བ་ཞེས་བྱའོ། །ཉེས་པས་སྐྱོན་ཅན་དུ་གྱུར་པ་ཞེས་བྱའོ། །རླབས་ཞེས་བྱའོ། །འཛིན་པ་ཞེས་བྱའོ། །འདུ་ཤེས་ཅན་ཞེས་<line/>
</page>
<page index="546" id="274A">༄༅། །བྱའོ༑ ༑འབྲས་བུ་ལ་གནས་པ་ཞེས་བྱའོ། །བརྗོད་དུ་མི་རུང་བ་ཞེས་བྱའོ། །ཐ་དད་པ་མེད་པ་ཞེས་བྱའོ། །རབ་ཏུ་འཇུག་པ་ཞེས་བྱའོ། །ཀྱེ་རྒྱལ་བའི་སྲས་<line/>
དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་འཕོ་བར་བྱེད་པ་ན་བཟློག་པ་ཞེས་བྱའོ། །སྨྲ་བ་དང་བྲལ་བ་ཞེས་བྱའོ། །སྒྲུབ་<line/>
པ་ཞེས་བྱའོ། །དགའ་བ་ཞེས་བྱའོ། །འཇིགས་པ་བསལ་བ་ཞེས་བྱའོ། །ཤིན་ཏུ་བྱུང་བ་ཞེས་བྱའོ། །གཏི་མུག་མེད་པ་ཞེས་བྱའོ། །ནུབ་པ་མེད་པ་ཞེས་བྱའོ། །འཕགས་པ་ཞེས་<line/>
བྱའོ༑ ༑ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་བྱ་བ་དེ་ཡང་འཇིག་རྟེན་གྱི་ཁམས་འཕོ་བར་བྱེད་པ་ན་བརྗོད་དུ་མེད་<line/>
པ་ཞེས་བྱའོ། །ཚུལ་ཉམས་པ་མེད་པ་ཞེས་བྱའོ། །རྣམ་པར་རིག་པའི་ལམ་ཞེས་བྱའོ། །བསྔོ་བ་དགེ་བ་ཞེས་བྱའོ། །རྒྱ་ཆེན་པོ་ལ་མཁས་པ་ཞེས་བྱའོ། །རྣམ་པར་ཕྱེ་བའི་<line/>
ཚུལ་ཞེས་བྱའོ། །ནམ་མཁའི་རང་བཞིན་ཞེས་བྱའོ། །ཟིལ་པར་གྱུར་བ་ཞེས་བྱའོ། །ཡེ་ཤེས་ཀྱི་བདག་པོ་ཞེས་བྱའོ། །དོན་ཡོངས་སུ་ཤེས་པ་ཞེས་བྱ་སྟེ། ཀྱེ་རྒྱལ་བའི་སྲས་<line/>
དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་འཕོ་བར་བྱེད་པ་ན་འཕགས་པའི་བདེན་པ་རྣམས་ཀྱི་མིང་བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་<line/>
</page>
<page index="547" id="274B">སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་མཇེད་འདི་ཉིད་ན་སྡུག་བསྔལ་འཕགས་པའི་བདེན་པ་ཞེས་བྱ་བ་<line/>
དེ་ལའང་འཇིག་རྟེན་གྱི་ཁམས་ཕན་པ་ན་ཁུར་ཙ་བའི་ཁུར་ཞེས་བྱའོ། །སྙིང་པོ་མེད་པ་ཞེས་བྱའོ། །རྐུན་པོ་ལྟ་བུ་ཞེས་བྱའོ། །རྒ་ཤི་ཞེས་བྱའོ། །ཆགས་པའི་རང་བཞིན་ཞེས་བྱའོ། །<line/>
ཤིན་ཏུ་མཆེད་པ་ཞེས་བྱའོ། །ངལ་བར་བྱེད་པ་ཞེས་བྱའོ། །ངོམ་ཟུམ་གནག་པ་ཞེས་བྱའོ། །ཀུན་ཏུ་འཕེལ་བ་ཞེས་བྱའོ། །རལ་གྲི་དང་འདྲ་བ་ཞེས་བྱའོ། །ཀྱེ་རྒྱལ་བའི་སྲས་དག།<line/>
གང་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་ཕན་པ་ན་འཇིག་པ་ཞེས་བྱའོ། །འཁྲུགས་པ་ཞེས་བྱའོ། །བསྐྱོད་པ་ཞེས་བྱའོ། །<line/>
ཉམ་ཆུང་བ་ཞེས་བྱའོ། །འཕྲོག་པ་ཞེས་བྱའོ། །བྲལ་བ་ཞེས་བྱའོ། །མི་ལྡན་པ་ཞེས་བྱའོ། །འཐབ་མོར་གྱུར་པ་ཞེས་བྱའོ། །རྩོད་པར་གྱུར་པ་ཞེས་བྱའོ། །གནས་སུ་གྱུར་པ་ཞེས་<line/>
བྱའོ༑ ༑ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་ཕན་པ་ན་ཀུན་སྤྱོད་པ་ཞེས་བྱའོ། །ཡང་དག་པ་ཞེས་<line/>
བྱའོ༑ ༑ཞུམ་པ་མེད་པ་ཞེས་བྱའོ། །ཡན་ལག་གཡོགས་པ་ཞེས་བྱའོ། །སྨད་པ་སྤངས་པ་ཞེས་བྱའོ། །རྗེས་སུ་མཐུན་པ་ཞེས་བྱའོ། །གཞིར་འགྲོ་བ་ཞེས་བྱའོ། །ཡན་ལག་<line/>
</page>
<page index="548" id="275A">༄༅། །སྤངས་པ་ཞེས་བྱའོ། །ཐ་དད་པ་མེད་པ་ཞེས་བྱའོ། །གླགས་མེད་པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པར་འགྲོ་བའི་ལམ་<line/>
འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་ཕན་པ་ན་སྣང་བ་རྗོད་པ་ཞེས་བྱའོ། །ཐམས་ཅད་ཀྱི་རྒྱ་ཞེས་བྱའོ། །བསམ་གཏན་གྱི་གཏེར་ཞེས་བྱའོ། །<line/>
སྣང་བ་ཡོད་པ་ཞེས་བྱའོ། །ཕྱིར་མི་ལྡོག་པའི་ཆོས་ཅན་ཞེས་བྱའོ། །དངོས་པོ་ཟད་པ་ཞེས་བྱའོ། །ལམ་ཡངས་པ་ཞེས་བྱའོ། །དུལ་བའི་རང་བཞིན་ཞེས་བྱའོ། །དགེ་བ་ཡོད་པ་<line/>
ཞེས་བྱའོ། །རྩ་བ་རྒྱུ་བ་མེད་པ་ཞེས་བྱ་བ་སྟེ། ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་ཕན་པ་ན་འཕགས་པའི་བདེན་པ་རྣམས་ཀྱི་མིང་<line/>
བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་<line/>
མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་ཀུན་ཏུ་འགྲོ་བ་ན་བསམ་པ་ཐིབས་པོ་ཞེས་བྱའོ། །གནས་སྣ་ཚོགས་སུ་བཀྲམ་<line/>
པ་ཞེས་བྱའོ། །སྐྱེ་གནས་སུ་སྐྱེད་པ་ཞེས་བྱའོ། །རིམ་པས་འདུག་པ་ཞེས་བྱའོ། །ངོ་ཚ་མེད་པ་ཞེས་བྱའོ། །ཤེས་པར་བྱ་བའི་རྩ་བ་ཞེས་བྱའོ། །འགའ་འགའི་རོ་ཞེས་<line/>
</page>
<page index="549" id="275B">བྱའོ༑ ༑རྩིག་པ་ཞེས་བྱའོ། །རྟག་ཏུ་འཇིག་པ་ཞེས་བྱའོ། །མགལ་མེའི་རང་བཞིན་ཞེས་བྱའོ། །རྩ་བའི་སྒོ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་ཀུན་འབྱུང་<line/>
འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་ཀུན་ཏུ་འགྲོ་བ་ན་ཤིན་ཏུ་གཡོ་བ་ཞེས་བྱའོ། །རིག་པ་མེད་པ་ཞེས་བྱའོ། །བློ་གྲོས་དང་རིང་བ་ཞེས་བྱའོ། །ཕོངས་<line/>
པར་འགྱུར་བ་ཞེས་བྱའོ། །འཇིག་པ་ཞེས་བྱའོ། །ཀུན་ཏུ་འདྲེན་པ་ཞེས་བྱའོ། །ཉེ་བར་སྒྲུབ་པ་ཞེས་བྱའོ། །རྟེན་དུ་གྱུར་པ་ཞེས་བྱའོ། །དངོས་པོའི་བདག་པོ་ཞེས་བྱའོ། །མཚམས་<line/>
སྦྱོར་བ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་ཀུན་ཏུ་འགྲོ་བ་ན་ངོམས་པ་ཞེས་བྱའོ། །<line/>
བདུད་རྩི་ཞེས་བྱའོ། །རྒྱུ་བ་མེད་པ་ཞེས་བྱའོ། །རང་གི་མེད་པ་ཞེས་བྱའོ། །རྟོག་པ་བྱང་བ་ཞེས་བྱའོ། །ཡང་དག་པར་གཞོལ་བ་ཞེས་བྱའོ། །རྒྱུ་བ་དང་བྲལ་བ་ཞེས་བྱའོ། །མཆེད་<line/>
པ་མེད་པ་ཞེས་བྱའོ། །ལམ་མེད་པ་ཞེས་བྱའོ། །མི་གཉིས་པ་ཞེས་བྱའོ། །ཀྱེ་རྒྱལ་བའི་སྲས་དག །གང་སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཞེས་<line/>
བྱ་བ་དེ་ལ་ཡང་འཇིག་རྟེན་གྱི་ཁམས་ཀུན་ཏུ་འགྲོ་བ་ན་སྣང་བར་བྱེད་པ་ཞེས་བྱའོ། །བསྟན་པ་རྒྱ་མཚོ་ཞེས་བྱའོ། །དོན་རྣམ་པར་གདོན་མི་ཟ་བ་ཞེས་བྱའོ། །ཆོས་དང་<line/>
</page>
<page index="550" id="276A">༄༅། །ཕྲད་པ་ཞེས་བྱའོ། །འཁོར་བ་མེད་པ་ཞེས་བྱའོ། །འབྲེལ་བ་མེད་པ་ཞེས་བྱའོ། །ལམ་རྒྱ་ཆེན་པོ་ཞེས་བྱའོ། །ཡང་དག་པར་ཕྱིན་པར་འགྲོ་བ་ཞེས་བྱའོ། །<line/>
སྦྱོར་བ་དག་པ་ཞེས་བྱའོ། །མཐོང་བའི་བདག་པོ་ཞེས་བྱ་སྟེ། ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་ཀུན་ཏུ་འགྲོ་བ་ན་འཕགས་པའི་<line/>
བདེན་པ་རྣམས་ཀྱི་མིང་བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག །འཇིག་<line/>
རྟེན་གྱི་ཁམས་མི་མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་ཡོངས་སུ་དགའ་བ་ན་སྐྱེ་བར་བྱེད་པ་ཞེས་བྱའོ། །རྣམ་པར་<line/>
སྒྲུབ་པ་ཞེས་བྱའོ། །ཆགས་ཤིང་ཞེན་པ་ཞེས་བྱའོ། །ཁུར་ཁྱེར་བ་ཞེས་བྱའོ། །མི་སྡུག་པའི་རྣམ་པ་ཞེས་བྱའོ། །ནད་ཐིབས་པོ་ཞེས་བྱའོ། །སྡིག་པ་བྱེད་པ་ཞེས་བྱའོ།།<line/>
སྡུག་བསྔལ་བར་བྱེད་པའི་རང་བཞིན་ཅེས་བྱའོ། །ཀྱེ་རྒྱལ་བའི་སྲས་དག །གང་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ལའང་འཇིག་<line/>
རྟེན་གྱི་ཁམས་ཡོངས་སུ་དགའ་བ་ན་གཞིར་གྱུར་པ་ཞེས་བྱའོ། །སྦྱོར་བ་དང་ལྡན་པ་ཞེས་བྱའོ། །ཚོད་ལས་འདས་པ་ཞེས་བྱའོ། །ཆོས་འཕེལ་བ་ཞེས་བྱའོ། །<line/>
</page>
<page index="551" id="276B">རྟོག་པ་མེད་པ་ཞེས་བྱའོ། །སྡུད་པ་མེད་པ་ཞེས་བྱའོ། །སྡུད་པར་བྱེད་པ་ཞེས་བྱའོ། །ལང་དུ་རེད་པ་ཞེས་བྱའོ། །ཆོས་ཀྱི་གཞི་ཞེས་བྱའོ། །ལྟ་བ་ཆུང་བ་ཞེས་བྱའོ། །མཐོང་<line/>
བ་ཆུང་བ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་ཡོངས་སུ་དགའ་བ་ན་གནས་<line/>
ཞིག་པ་ཞེས་བྱའོ། །རྨོངས་པ་མེད་པ་ཞེས་བྱའོ། །ཡང་དག་པ་ཞེས་བྱའོ། །དེས་ཤིན་ཏུ་རྟོག་པ་ཞེས་བྱའོ། །དགེ་བར་བྱེད་པ་ཞེས་བྱའོ། །སྐྱོན་མེད་པ་ཞེས་བྱའོ། །འཁོར་བ་<line/>
མེད་པ་ཞེས་བྱའོ། །མཚན་ཉིད་མེད་པ་ཞེས་བྱའོ། །བདག་ཉིད་རྟོགས་པ་ཞེས་བྱའོ། །མ་སྐྱེས་པ་ཞེས་བྱའོ། །ཀྱེ་རྒྱལ་བའི་སྲས་དག །སྡུག་བསྔལ་འགོག་པར་འགྲོ་བའི་ལམ་<line/>
འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་ཡོངས་སུ་དགའ་བ་ན་ས་མཚམས་ཉེ་བར་གྱུར་པ་ཞེས་བྱའོ། །སེལ་བ་དང་འགྲོགས་པ་ཞེས་བྱའོ། །སྐལ་པ་<line/>
མི་མཉམ་པའི་དོན་ཅན་ཅེས་བྱའོ། །རང་བཞིན་ཡངས་པ་ཞེས་བྱའོ། །ཡོངས་སུ་རྟོག་པ་ཟད་པ་ཞེས་བྱའོ། །བྱིན་གྱི་རླབས་ཀྱི་ལམ་ཞེས་བྱའོ། །ཚོགས་ཀྱི་ཚུལ་ཞེས་བྱའོ། །<line/>
དྲན་པ་དང་བྲལ་ཞེས་བྱའོ། །རྟག་པའི་ལམ་ཞེས་བྱའོ། །གྲོལ་བ་སྒྲུབ་པ་ཞེས་བྱ་སྟེ། ཀྱེ་རྒྱལ་བའི་སྲས་དག །དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་ཡོངས་<line/>
</page>
<page index="552" id="277A">༄༅། །སུ་དགའ་བ་ན་འཕགས་པའི་བདེན་པ་རྣམས་ཀྱི་མིང་བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་<line/>
བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། གང་འཇིག་རྟེན་གྱི་ཁམས་མི་མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་མི་ཆེ་<line/>
བ་ན་འཚོགས་པ་ཞེས་བྱའོ། །རྫ་མ་ལྟ་བུ་ཞེས་བྱའོ། །ནད་དང་མཉམ་པ་ཞེས་བྱའོ། །ལུས་ལ་ཡོད་པ་ཞེས་བྱའོ། །རབ་ཏུ་འཕེལ་བ་ཞེས་བྱའོ། །གསོག་པའི་སྒོ་ཞེས་བྱའོ།།<line/>
སྡུག་བསྔལ་གྱི་སྐྱོན་ཅན་ཞེས་བྱའོ། །བརྟག་པར་བྱ་བ་ཞེས་བྱའོ། །རང་ལ་གཞོག་པ་མེད་པ་ཞེས་བྱའོ། །འགྲོ་ཞིང་འོང་བ་ཞེས་བྱའོ༑ །ཀྱེ་རྒྱལ་བའི་སྲས་དག། གང་སྡུག་<line/>
བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་མི་ཆེ་བ་ན་འཚེ་བ་ཞེས་བྱའོ། །མདུད་པར་འཛིན་པ་ཞེས་བྱའོ། །རབ་ཏུ་སྦྱོར་བ་<line/>
ཞེས་བྱའོ། །ཚོར་བའི་ཡན་ལག་ཅེས་བྱའོ། །ཨ་ན་སེམས་པ་ཞེས་བྱའོ། །རབ་རབ་བྱེད་པ་ཞེས་བྱའོ། །འདུད་པར་བྱེད་པ་ཞེས་བྱའོ། །རྣམ་པར་བྲལ་བ་ཞེས་བྱའོ། །<line/>
ཤིན་ཏུ་གདུང་བ་ཞེས་བྱའོ། །ཀྱི་ཧུད་ན་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་<line/>
</page>
<page index="553" id="277B">མི་ཆེ་བ་ན་གསོག་པ་མེད་པ་ཞེས་བྱའོ། །གཡོ་བ་མེད་པ་ཞེས་བྱའོ། །སྐྱོན་མེད་པ་ཞེས་བྱའོ། །མ་ཉམས་པ་ཞེས་བྱའོ། །འགྲོགས་བ་མེད་པ་ཞེས་བྱའོ། །ཚད་མེད་པ་ཞེས་བྱའོ། །<line/>
ཡངས་པ་ཞེས་བྱའོ། །སངས་རྒྱས་ཀྱི་ཡན་ལག་ཅེས་བྱའོ། །འདོད་ཆགས་དང་བྲལ་བ་ཞེས་བྱའོ། །མ་ཆགས་པ་ཞེས་བྱའོ། །ཀྱེ་རྒྱ་བའི་སྲས་དག། གང་སྡུག་བསྔལ་འགོག་པར་<line/>
འགྲོ་བའི་ལམ་འཕགས་པའི་བདེན་པ་ཞེས་བྱ་བ་དེ་ལ་ཡང་འཇིག་རྟེན་གྱི་ཁམས་མི་ཆེ་བ་ན་བསྟན་པའི་སྤྱོད་ཡུལ་ཞེས་བྱའོ། །འདོད་ཆགས་དང་བྲལ་བའི་ས་མཚམས་ཞེས་བྱའོ། །<line/>
བདེན་པ་ལ་ཐུག་པ་ཞེས་བྱའོ། །དོན་རབ་ཏུ་ཆུད་པ་ཞེས་བྱའོ། །རང་བཞིན་ལ་གཏུགས་པ་ཞེས་བྱའོ། །ལྟ་བ་ཡོངས་སུ་དག་པ་ཞེས་བྱའོ། །དྲན་པས་སྒྲུབ་པ་ཞེས་བྱའོ། །འགྲོ་<line/>
བས་སྡུད་པ་ཞེས་བྱའོ། །སྐྱོབ་པའི་ས་མཚམས་ཞེས་བྱའོ། །འཁྲུག་པ་མེད་པར་འགྲོ་བ་ཞེས་བྱ་སྟེ། ཀྱེ་རྒྱལ་བའི་སྲས་དག། དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་<line/>
མི་ཆེ་བ་ན་འཕགས་པའི་བདེན་པ་རྣམས་ལ་མིང་བྱེ་བ་བརྒྱ་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག།<line/>
གང་འཇིག་རྟེན་གྱི་ཁམས་མི་མཇེད་འདི་ན་སྡུག་བསྔལ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་དབྱངས་སྒྲོག་པ་ན་བསམ་པ་ནུབ་པ་ཞེས་བྱའོ། །ཤིན་<line/>
</page>
<page index="554" id="278A">༄༅། །ཏུ་འགྲོ་བ་ཞེས་བྱའོ། །ཡན་ལག་གནས་པ་ཞེས་བྱའོ། །གཡོ་སྒྱུ་ཆེ་བ་ཞེས་བྱའོ། །འབྲེལ་པ་ཞེས་བྱའོ། །འདོད་པ་འབྱུང་བ་ཞེས་བྱའོ། །མྱང་དུ་མི་རུང་བ་<line/>
ཞེས་བྱའོ། །སྐྱེ་གནས་མ་རུང་བ་ཞེས་བྱའོ། །ཉེ་བར་འགྲོ་བ་ཞེས་བྱའོ། །དངོ་སྐམ་པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་ཀུན་འབྱུང་བ་འཕགས་པའི་བདེན་<line/>
པ་ཞེས་བྱ་བ་དེ་ལའང་འཇིག་རྟེན་གྱི་ཁམས་དབྱངས་སྒྲོག་པ་ན་གདུལ་བའི་གཞི་ཞེས་བྱའོ། །སེམས་ཀྱི་ཚུལ་ཞེས་བྱའོ། །བཅིངས་པ་དང་ལྡན་པ་ཞེས་བྱའོ། །རྗེས་སུ་དྲན་<line/>
པ་ཞེས་བྱའོ། །ངེས་པར་རྟོག་པ་མ་ཡིན་པ་ཞེས་བྱའོ། །རྣལ་འབྱོར་དང་མི་མཐུན་པ་ཞེས་བྱའོ། །བརྟག་པར་བྱ་བ་ཞེས་བྱའོ། །སྒོ་ཞེས་བྱའོ། །རྟོགས་པར་བྱ་བ་ཞེས་བྱའོ། །<line/>
བསྒྲིབས་པ་ཞེས་བྱའོ། །ཀྱེ་རྒྱལ་པའི་སྲས་དག། གང་སྡུག་བསྔལ་འགོག་པ་འཕགས་པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་དབྱངས་སྒྲོག་པ་ན་གནས་<line/>
མེད་པ་ཞེས་བྱའོ། །སྦྱིན་སྲེག་གི་དམ་པ་ཞེས་བྱའོ། །ཕྱིར་ལོག་པ་ཞེས་བྱའོ། །མྱ་ངན་དང་བྲལ་བ་ཞེས་བྱའོ། །ཀུན་ཏུ་སོང་བ་ཞེས་བྱའོ། །ཆེན་པོ་ཞེས་བྱའོ། །དུ་བ་མེད་<line/>
པ་ཞེས་བྱའོ། །མི་ཟད་པ་ཞེས་བྱའོ། །ཡངས་པ་ཞེས་བྱའོ། །ཤིན་ཏུ་མཆོད་པ་ཞེས་བྱའོ། །ཀྱེ་རྒྱལ་བའི་སྲས་དག། གང་སྡུག་བསྔལ་འགོག་པར་འགྲོ་བའི་ལམ་འཕགས་<line/>
</page>
<page index="555" id="278B">པའི་བདེན་པ་ཞེས་བྱ་བ་དེ་ལའང་འཇིག་རྟེན་གྱི་ཁམས་དབྱངས་སྒྲོག་པ་ན་མཐོང་བས་མཐོང་བ་ཞེས་བྱའོ། །སྤང་བའི་དོན་ཅེས་བྱའོ། །རྣམ་པར་སྒོམ་པའི་རྒྱ་ཞེས་བྱའོ། །མཚན་ཉིད་<line/>
ལ་འཇུག་པ་ཞེས་བྱའོ། །རྙེད་པར་དཀའ་བ་ཞེས་བྱའོ། །དེ་མ་ཐག་པའི་དོན་ཅེས་བྱའོ། །མཁས་པས་བརྟག་པ་ཞེས་བྱའོ། །འགྲོགས་པའི་དོན་ཅེས་བྱའོ། །མི་གཡོ་བ་ལ་མངོན་དུ་<line/>
གྱུར་བ་ཞེས་བྱའོ། །ཁྱད་པར་གྱི་དོན་ཅེས་བྱ་སྟེ། ཀྱེ་རྒྱལ་བའི་སྲས་དག །དེ་ལྟར་དེ་དག་ལ་སོགས་པ་འཇིག་རྟེན་གྱི་ཁམས་དབྱངས་སྒྲོག་པ་ན་འཕགས་པའི་བདེན་པ་རྣམས་ཀྱི་<line/>
མིང་བྱེ་བ་བརྒྱ་སྟོང་ཕྲག་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཀྱེ་རྒྱལ་བའི་སྲས་དག། འཇིག་རྟེན་གྱི་ཁམས་མི་མཇེད་འདི་<line/>
ན་ཇི་ལྟར་འཕགས་པའི་བདེན་པ་རྣམས་ཡོངས་སུ་བསྟན་པ་ཡོད་པ་དེ་བཞིན་དུ་ཤར་ཕྱོགས་ཀྱི་འཇིག་རྟེན་གྱི་ཁམས་བྱེ་བ་བརྒྱ་སྟོང་ཚད་མེད་པ། དཔག་ཏུ་མེད་པ། གྲངས་མེད་<line/>
པ༑ བསམ་གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། མུ་མེད་པ། ས་མཚམས་མེད་པ། བརྗོད་དུ་མེད་པ། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་<line/>
དབྱིངས་ཀྱི་མཐས་གཏུགས་པ་དག་ན་ཡང་འཕགས་པའི་བདེན་པ་རྣམས་ཡོངས་སུ་བསྟན་པ་ཡོད་དོ། །འཇིག་རྟེན་གྱི་ཁམས་རེ་རེ་ན་ཡང་འཕགས་པའི་བདེན་པ་རྣམས་ཀྱི་<line/>
</page>
<page index="556" id="279A">༄༅། །མིང་བྱེ་བ་བརྒྱ་སྟོང་ཕྲག་བཞི་བཅུ་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །ཤར་ཕྱོགས་ཀྱི་<line/>
འཇིག་རྟེན་གྱི་ཁམས་ན་ཇི་ལྟ་བ་དེ་བཞིན་དུ་ལྷོ་ཕྱོགས་དང༌། དེ་བཞིན་དུ་ནུབ་ཕྱོགས་དང༌། དེ་བཞིན་དུ་བྱང་ཕྱོགས་དང༌། དེ་བཞིན་དུ་བྱང་ཤར་གྱི་ཕྱོགས་མཚམས་<line/>
དང༑ དེ་བཞིན་དུ་ཤར་ལྷོའི་ཕྱོགས་མཚམས་དང༌། དེ་བཞིན་དུ་ལྷོ་ནུབ་ཀྱི་ཕྱོགས་མཚམས་དང༌། དེ་བཞིན་དུ་ནུབ་བྱང་གི་ཕྱོགས་མཚམས་དང༌། དེ་བཞིན་དུ་འོག་གི་<line/>
ཕྱོགས་དང༌། དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ། གྲངས་མེད་པ། བསམ་གྱིས་མི་ཁྱབ་པ། མཚུངས་པ་མེད་པ།<line/>
ཀུན་ཏུ་མཐའ་ཡས་པ། མུ་མེད་པ། ས་མཚམས་མེད་པ། གཞལ་དུ་མེད་པ། བརྗོད་དུ་མེད་པ། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་དབྱིངས་ཀྱི་མཐས་གཏུགས་<line/>
པ་དག་ན་ཡང་འཕགས་པའི་བདེན་པ་ཡོངས་སུ་བསྟན་པ་ཡོད་དོ། །འཇིག་རྟེན་གྱི་ཁམས་རེ་རེ་ན་ཡང་འཕགས་པའི་བདེན་པ་རྣམས་ཀྱི་མིང་བྱེ་བ་བརྒྱ་སྟོང་ཕྲག་བཞི་<line/>
བཅུ་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་འདུལ་ལོ། །འཇིག་རྟེན་གྱི་ཁམས་གཅིག་ན་ཇི་ལྟ་བ་དེ་བཞིན་དུ་འཇིག་རྟེན་གྱི་<line/>
</page>
<page index="557" id="279B">ཁམས་ཐམས་ཅད་ཤར་ཕྱོགས་ནས་སྟེང་གི་ཕྱོགས་ཞེས་བྱ་བ་ནས་ཕྱོགས་བཅུ་མ་ལུས་པའི་འཇིག་རྟེན་གྱི་ཁམས་ཀྱི་བར་དག་ན་ཡང་འཕགས་པའི་བདེན་པ་རྣམས་ཡོངས་སུ་བསྟན་<line/>
པ་ཡོད་དོ། །འཇིག་རྟེན་གྱི་ཁམས་རེ་རེ་ན་ཡང་སྡུག་བསྔལ་གྱི་མིང་བྱེ་བ་བརྒྱ་སྟོང་ཕྲག་བཞི་བཅུ་བཞི་བཅུ་ཡོད་དེ། དེ་དག་གིས་སེམས་ཅན་རྣམས་བསམ་པ་ཇི་ལྟ་བ་བཞིན་དུ་<line/>
འདུལ་ལོ། །ཀུན་འབྱུང་བའི་བདེན་པའི་མིང་དང༌། འགོག་པའི་བདེན་པའི་མིང་དང༌། ལམ་གྱི་བདེན་པའི་མིང་དག་ཀྱང་དེ་བཞིན་ནོ། །ཤིན་ཏུ་རྒྱས་པ་ཆེན་པོའི་མདོ། སངས་<line/>
རྒྱས་ཕལ་པོ་ཆེ་ཞེས་བྱ་བ་ལས། འཕགས་པའི་བདེན་པའི་ལེའུ་ཞེས་བྱ་བ་སྟེ། བཅུ་གསུམ་པའོ།། །།དེ་ནས་བཅོམ་ལྡན་འདས་ཀྱི་ཞབས་ཀྱི་མཐིལ་གཉིས་<line/>
ནས་འོད་ཟེར་བྱེ་བ་ཕྲག་བརྒྱ་བཀྱེ་སྟེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྣང་བར་བྱས་ནས་འཛམ་བུའི་གླིང་བྱེ་བ་ཕྲག་བརྒྱ་བསྟན་ཏོ། །ཤར་གྱི་ལུས་<line/>
འཕགས་གླིང་བྱེ་བ་ཕྲག་བརྒྱ་དང༌། ནུབ་ཀྱི་བ་ལང་སྤྱོད་བྱེ་བ་ཕྲག་བརྒྱ་དང༌། བྱང་གི་སྒྲ་མི་སྙན་བྱེ་བ་ཕྲག་བརྒྱ་དང༌། རྒྱ་མཚོ་ཆེན་པོ་བྱེ་བ་ཕྲག་བརྒྱ་བསྟན་ཏོ། །འཁོར་ཡུག་<line/>
རྡོ་རྗེའི་རི་བྱེ་བ་ཕྲག་བརྒྱ་བསྟན་ཏོ། །བྱང་ཆུབ་སེམས་དཔའ་སྐྱེ་བ་བྱེ་བ་ཕྲག་བརྒྱ་བསྟན་ཏོ། །མངོན་པར་འབྱུང་བ་བྱེ་བ་ཕྲག་བརྒྱ་བསྟན་ཏོ། །དེ་བཞིན་གཤེགས་པ་རྣམ་<line/>
</page>
<page index="558" id="280A">༄༅། །པར་འཚང་རྒྱ་བ་བྱེ་བ་ཕྲག་བརྒྱ་བསྟན་ཏོ། །ཆོས་ཀྱི་འཁོར་ལོ་བསྐོར་བ་བྱེ་བ་ཕྲག་བརྒྱ་བསྟན་ཏོ། །དེ་བཞིན་གཤེགས་པ་ཡོངས་སུ་མྱ་ངན་ལས་འདའ་<line/>
པ་བྱེ་བ་ཕྲག་བརྒྱ་བསྟན་ཏོ། །རི་རབ་རིའི་རྒྱལ་པོ་བྱེ་བ་ཕྲག་བརྒྱ་བསྟན་ཏོ། །རྒྱལ་པོ་ཆེན་པོ་བཞིའི་ཁམས་ཀྱི་ལྷའི་རིས་བྱེ་བ་ཕྲག་བརྒྱ་བསྟན་ཏོ། །སུམ་ཅུ་རྩ་གསུམ་གྱི་<line/>
ལྷའི་རིས་བྱེ་བ་ཕྲག་བརྒྱ་བསྟན་ཏོ། །མཚེ་མའི་ལྷའི་རིས་བྱེ་བ་ཕྲག་བརྒྱ་བསྟན་ཏོ། །དགའ་ལྡན་གྱི་ལྷའི་རིས་བྱེ་བ་ཕྲག་བརྒྱ་བསྟན་ཏོ། །འཕྲུལ་དགའི་ལྷའི་རིས་བྱེ་བ་<line/>
ཕྲག་བརྒྱ་བསྟན་ཏོ། །གཞན་འཕྲུལ་དབང་བྱེད་ཀྱི་ལྷའི་རིས་བྱེ་བ་ཕྲག་བརྒྱ་བསྟན་ཏོ། །ཚངས་པའི་འཇིག་རྟེན་བྱེ་བ་ཕྲག་བརྒྱ་བསྟན་ཏོ། །གྱ་ནོམ་སྣང་བ་བྱེ་བ་ཕྲག་བརྒྱ་<line/>
བསྟན་ཏོ། །དགེ་རྒྱས་བྱེ་བ་ཕྲག་བརྒྱ་བསྟན་ཏོ། །འབྲས་བུ་ཆེན་པོ་བྱེ་བ་ཕྲག་བརྒྱ་བསྟན་ཏོ། །འོག་མིན་བྱེ་བ་ཕྲག་བརྒྱ་བསྟན་ཏེ། འཇིག་རྟེན་གྱི་ཁམས་འདིའི་ཁོངས་<line/>
སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་རིལ་གྱིས་བསྟན་ཏོ། །ཇི་ལྟར་འདི་ནི་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང་བྱང་ཆུབ་<line/>
སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་ཏུ་བཞུགས་ཏེ་བསྐོར་ཅིང་མདུན་དུ་བྱས་པར་སྣང་བ་དེ་བཞིན་དུ་འཛམ་བུའི་གླིང་བྱེ་བ་ཕྲག་<line/>
</page>
<page index="559" id="280B">བརྒྱ་ཀུན་ན་ཡང་དེ་བཞིན་གཤེགས་པ་བྱེ་བ་ཕྲག་བརྒྱ་བཞུགས་པར་སྣང་ངོ༌། །དེ་དག་ཐམས་ཅད་དུའང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་ནས་བྱང་ཆུབ་སེམས་<line/>
དཔའ་བཅུ་བཅུ་འོངས་པར་གྱུར་ཏེ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་དང༌། སངས་རྒྱས་དཔལ་དང༌།<line/>
ནོར་དཔལ་དང༌། རིན་ཆེན་དཔལ་དང༌། ཡོན་ཏན་དཔལ་དང༌། མིག་གི་དཔལ་དང༌། བརྩོན་འགྲུས་དཔལ་དང༌། ཆོས་ཀྱི་དཔལ་དང༌། ཡེ་ཤེས་དཔལ་དང༌། བཟང་པོའི་<line/>
དཔལ་ཞེས་བྱ་བ་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་<line/>
དང༌། ཡིད་དུ་འོང་བའི་མདོག་དང༌། པདྨོའི་མདོག་དང༌། ཙམ་པ་ཀའི་མདོག་དང༌། ཨུཏྤ་ལའི་མདོག་དང༌། ས་ལེ་སྦྲམ་གྱི་མདོག་དང༌། རིན་པོ་ཆེའི་མདོག་དང༌། རྡོ་རྗེའི་མདོག་<line/>
དང༑ ཤེལ་གྱི་མདོག་དང༌། འདྲ་བའི་མདོག་ཅེས་བྱ་བ་དག་ནས་འོངས་པའོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དེ་<line/>
དག་གི་ཞམ་རིང་ན་ཚངས་པའི་སྤྱད་པ་སྤྱོད་དེ། འདི་ལྟར་རིག་བྱེད་མི་གཡོ་བ་དང༌། རིག་བྱེད་མི་བསྐྱོད་པ་དང༌། རིག་བྱེད་བཅིངས་པ་མེད་པ་དང༌། རིག་བྱེད་ཀུན་སྤྱོད་པ་<line/>
</page>
<page index="560" id="281A">༄༅། །དང༌། རིག་བྱེད་སྒྲིབ་པ་མེད་པ་དང༌། རིག་བྱེད་མཐའ་རྒལ་དང༌། རིག་བྱེད་དམ་པ་དང༌། རིག་བྱེད་དབང་ཕྱུག་དང༌། རིག་བྱེད་ཚངས་པ་དང༌། རིག་བྱེད་<line/>
སྣ་ཚོགས་ཞེས་བྱ་བ་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་<line/>
ཕྲ་བ་སྙེད་དང་ལྷན་ཅིག་ཏུ་ཕྱིན་ཏེ། གཅིག་ཇི་ལྟ་བ་དེ་བཞིན་དུ་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་<line/>
བརྗོད་དེ། གཅིག་ན་ཇི་ལྟ་བ་དེ་བཞིན་ཐམས་ཅད་ན་ཡང་སྟེ། དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །འཇིག་རྟེན་ཀུན་དང་མི་ལྡན་ཞིང༌། །བྲལ་<line/>
བར་གྱུར་ཏེ་དངོས་མེད་པའི། །ཡང་དག་སངས་རྒྱས་སུ་ཤེས་པ། །དེ་དག་མིག་གི་ལམ་མི་གནས། །ཤེས་རབ་ཆེན་པོ་སུས་མཐོང་ཞིང༌། །དངོས་པོའི་འདུ་ཤེས་མི་འཇུག་ལ།<line/>
རྣམ་པར་བསྒོམས་ཤིང་ཤེས་གྱུར་པ། །དེ་དག་དེ་བཞིན་གཤེགས་པར་འགྱུར། །འཇིག་རྟེན་ཁམས་འདི་མཐོང་གྱུར་ཏེ། །སངས་རྒྱས་ཆེ་བ་ཉིད་དག་ལ། །གང་གི་སེམས་<line/>
ནི་མི་གཡོ་བ། །དེ་དག་མི་ཡི་མཆོག་ཏུ་འགྱུར། །སངས་རྒྱས་ཆོས་ལ་གང་གི་རྣམས། །མཉམ་པའི་སེམས་སུ་རབ་འཇུག་ཅིང༌། །མི་གཉིས་མངོན་གྱུར་བརྟན་པ་རྣམས།<line/>
</page>
<page index="561" id="281B">དེ་དག་བསམ་གྱིས་མི་ཁྱབ་འགྱུར། །གང་རྣམས་བདག་དང་སངས་རྒྱས་དག། རང་བཞིན་མཉམ་པར་རབ་གནས་ཤིང༌། །མི་གནས་ལེན་པ་མེད་པ་རྣམས། །དེ་དག་བདེ་བར་<line/>
གཤེགས་པར་འགྱུར། །གཟུགས་དང་ཚོར་བ་འདུ་ཤེས་དང༌། །རྣམ་པར་ཤེས་དང་སེམས་དཔའ་དག །གྲངས་མེད་དེ་བཞིན་གཤེགས་པ་རྣམས། །དེ་དག་ཐུབ་པ་ཆེན་པོར་<line/>
འགྱུར༑ ༑བལྟ་བར་བྱ་ལས་འདས་པ་དང༌། །རྣམ་པར་བལྟ་ལས་དེ་བཞིན་ཏེ། །ཆོས་ལ་གང་དག་རྨོངས་མེད་པ། །དེ་དག་རབ་ཏུ་འོད་བྱེད་འགྱུར། །གང་གིས་ཤེས་རབ་ཆེན་པོ་<line/>
རྣམས༑ ༑སེམས་བསྐྱེད་ཀུན་ལ་རབ་གནས་ཤིང༌། །ཐམས་ཅད་མཐོང་ཡང་སྐྱེ་མེད་པ། །དེ་དག་གྲགས་པ་ཆེན་པོར་འགྱུར། །སེམས་ཅན་རྣམས་ལ་སྐྱེ་བ་མེད། །འཇིག་པའང་<line/>
ཡོད་པ་མ་ཡིན་ཏེ། །དེ་ལྟར་གང་གིས་ཤེས་པ་ནི། །དེ་དག་བླ་ན་མེད་པར་འགྱུར། །གང་གིས་གཅིག་ལ་མང་ཤེས་ཤིང༌། །མང་པོའང་གཅིག་ཏུ་རབ་རྟོགས་ཏེ། །གནས་ཀྱི་རྣམས་<line/>
སུ་འང་འབྱུང་འགྱུར་པ། །དེ་དག་འཇིགས་པ་མེད་པར་འགྱུར། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་འདི་ནས་འདས་ཏེ་ཤར་ཕྱོགས་སུ་འཇིག་རྟེན་གྱི་ཁམས་བཅུ་བཅུ་<line/>
སྣང་བར་བྱས་སོ། །དེ་བཞིན་དུ་ལྷོ་ཕྱོགས་དང༌། ནུབ་ཕྱོགས་དང༌། བྱང་ཕྱོགས་སུ་འཇིག་རྟེན་གྱི་ཁམས་བཅུ་བཅུ་སྣང་བར་བྱས་སོ། །བྱང་ཤར་གྱི་ཕྱོགས་མཚམས་<line/>
</page>
<page index="562" id="282A">༄༅། །དང༌། ཤར་ལྷོའི་ཕྱོགས་མཚམས་དང༌། ལྷོ་ནུབ་ཀྱི་ཕྱོགས་མཚམས་དང༌། ནུབ་བྱང་གི་ཕྱོགས་མཚམས་དང༌། འོག་གི་ཕྱོགས་དང༌། སྟེང་གི་ཕྱོགས་དག་<line/>
ཏུ་ཡང་འཇིག་རྟེན་གྱི་ཁམས་བཅུ་བཅུ་སྣང་བར་བྱས་སོ། །འཇིག་རྟེན་གྱི་ཁམས་རེ་རེ་ཞིང་ཡང་འཛམ་བུའི་གླིང་བྱེ་བ་ཕྲག་བརྒྱ་བསྟན་པ་ནས་འོག་མིན་བྱེ་བ་ཕྲག་བརྒྱའི་བར་<line/>
དུ་ཡང་བསྟན་ཏེ། འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་རིལ་གྱིས་བསྟན་ཏོ། །ཇི་ལྟར་བཅོམ་ལྡན་འདས་སངས་<line/>
རྒྱས་ཀྱི་གདན་ལ་བཞུགས་ཤིང༌། བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པ་དེ་བཞིན་དུ་འཇིག་རྟེན་གྱི་ཁམས་རེ་རེ་དག་<line/>
གི་གླིང་བཞི་པ་བྱེ་བ་ཕྲག་བརྒྱ་ཀུན་ནའང་དེ་བཞིན་གཤེགས་པ་བྱེ་བ་ཕྲག་བརྒྱ་བཞུགས་པར་སྣང་སྟེ། ཐམས་ཅད་དུ་ཡང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་<line/>
ནས་བྱང་ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་སེམས་དཔའ་དེ་དག་གི་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་དང༌། སངས་<line/>
རྒྱས་དཔལ་དང༌། ནོར་དཔལ་དང༌། རིན་ཆེན་དཔལ་དང༌། ཡོན་ཏན་དཔལ་དང༌། མིག་གི་དཔལ་དང༌། བརྩོན་འགྲུས་དཔལ་དང༌། ཆོས་ཀྱི་དཔལ་དང༌། ཡེ་ཤེས་དཔལ་དང༌།<line/>
</page>
<page index="563" id="282B">བཟང་པོའི་དཔལ་ཞེས་བྱ་བ་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་<line/>
མདོག་དང༌། ཡིད་དུ་འོང་བའི་མདོག་དང༌། པདྨའི་མདོག་དང༌། ཙམ་པ་ཀའི་མདོག་དང༌། ཨུཏྤ་ལའི་མདོག་དང༌། ས་ལེ་སྦྲམ་གྱི་མདོག་དང༌། རིན་པོ་ཆེའི་མདོག་དང༌། རྡོ་རྗེའི་མདོག་<line/>
དང༑ ཤེལ་གྱི་མདོག་དང༌། འདྲ་བའི་མདོག་ཅེས་བྱ་བ་དག་ནས་འོངས་པའོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པའི་མཚན་འདི་ཞེས་བྱ་བ་དག་<line/>
གི་ཞམ་རིང་ན་ཚངས་པའི་སྤྱད་པ་སྤྱོད་པ་དག་སྟེ། འདི་ལྟར་རིག་བྱེད་མི་གཡོ་བ་དང༌། རིག་བྱེད་མི་བསྐྱོད་པ་དང༌། རིག་བྱེད་བཅིངས་པ་མེད་པ་དང༌། རིག་བྱེད་ཀུན་སྤྱོད་པ་དང༌།<line/>
རིག་བྱེད་བསྒྲིབས་པ་མེད་པ་དང༌། རིག་བྱེད་མཐའ་རྒལ་དང༌། རིག་བྱེད་དམ་པ་དང༌། རིག་བྱེད་དབང་ཕྱུག་དང༌། རིག་བྱེད་ཚངས་པ་དང༌། རིག་བྱེད་སྣ་ཚོགས་ཞེས་བྱ་བ་དག་<line/>
གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་<line/>
པ་དག་སྟེ། གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་དེ་<line/>
</page>
<page index="564" id="283A">༄༅། །བཞིན་ཐམས་ཅད་ན་བརྗོད་དེ། དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །གང་གིས་འགྲོ་བ་ཤིན་ཏུ་གཙེས་གྱུར་ཅིང༌། །སྲིད་<line/>
པའི་གསལ་ཤིང་ལྡན་པར་ཀུན་ཤེས་ནས། །རང་འབྱུང་ཀུན་མཁྱེན་ཡོན་ཏན་ཚོལ་བ་རྣམས། །དེ་དག་ཆོས་ཉིད་འདི་འདྲ་འདི་བཞིན་ནོ། །ཆོས་ཀྱི་རང་བཞིན་གནས་པ་མཐོང་<line/>
གྱུར་ནས། །མཐའ་གཉིས་གང་གིས་རབ་ཏུ་སྤངས་གྱུར་ཅིང༌། །ལྡོག་པ་མེད་ཅིང་དགོས་པ་ཀུན་ཤེས་པ། །དེ་དག་དེ་ཡི་འཁོར་ལོ་མཚུངས་མེད་བསྐོར། །གང་རྣམས་ཆོས་དང་<line/>
ལྡན་པའི་བསམ་པ་ཡིས། །འཁོར་བའི་སྐྱེ་རྒུ་ཀུན་གྱི་དོན་གྱི་ཕྱིར། །བསྐལ་པ་བསམ་ཡས་རྒྱ་ཆེན་གོ་གྱོན་པའི། །དྲང་སྲོང་ཆེན་པོའི་ལོངས་སྤྱོད་འདི་འདྲའོ། །གཞན་གྱིས་མི་<line/>
ཕམ་དཔའ་བའི་རྒྱལ་མཚན་ཅན། །བདུད་རྣམས་ཐམས་ཅད་མཐར་འབྱིན་མགོན་པོ་རྣམས། །བྱམས་པས་གང་དག་མི་འཇིགས་སྒྲ་འབྱིན་པ། །དེ་དག་ཆོས་ཉིད་འདི་འདྲ་<line/>
འདི་ཡིན་ནོ། །འདི་དག་ནང་ནས་བྱུང་ངོ་ཞེས་བྱ་བར། །ཉོན་མོངས་སེལ་བའི་སེམས་ནི་སྐད་ཅིག་ཏུ། །ཐམས་ཅད་ཤེས་པ་སུ་ཡི་རྒྱུད་སྐྱེས་པ། །དེ་དག་རྣམ་པར་འཕྲུལ་<line/>
པ་འདི་དག་སྟོན། །གང་རྣམས་ཆོས་ཀྱི་རྔ་ནི་རྡུང་བྱེད་ཅིང༌། །བྱང་ཆུབ་སེམས་ཀྱང་སྲོག་ཆགས་ཐམས་ཅད་ལ། །ཕྱོགས་བཅུའི་ཞིང་རྣམས་ཀུན་ཏུ་ཤེས་བྱེད་པ། །རང་<line/>
</page>
<page index="565" id="283B">བྱུང་དེ་དག་ཚུལ་ནི་འདི་འདྲའོ། །གདུལ་བར་དཀའ་བ་མཐའ་ཡས་སྤྱོད་ཡུལ་ཅན། །ཞིང་རྣམས་བྱེ་བ་གང་དག་སྤྱོད་གྱུར་ཅིང༌། །ནམ་ཡང་དངོས་པོ་དག་ལ་མོས་མེད་པ། །དེ་དག་<line/>
དེ་བཞིན་གཤེགས་བཞིན་རྣམ་པར་འཕྲུལ། །གང་རྣམས་དགའ་ཞིང་མོས་པ་མཐའ་ཡས་པ། །རྒྱལ་བ་རྣམས་ནི་ཤིན་ཏུ་རྣམ་དག་ཅིང༌། །དེ་བཞིན་གཤེགས་པ་མཁའ་འདྲ་<line/>
རྗེས་འདྲ་བ། །དེ་དག་ལ་ནི་སྨོན་ལམ་འདི་ཡང་བཏབ། །སེམས་ཅན་དོན་ལ་གང་རྣམས་མོས་གྱུར་ཅིང༌། །རེ་རེ་དག་གི་མནར་མེད་སྡུག་བསྔལ་བ། །བསྐལ་པ་དཔག་མེད་སྨིན་<line/>
པར་བྱ་དད་པ། །དེ་དག་སྐྱོན་མེད་ཕམ་མེད་ཤིན་ཏུ་གསུང༌། །གང་རྣམས་ལུས་དང་སྲོག་ལ་མི་ལྟ་ཞིང༌། །སངས་རྒྱས་ཆོས་ལ་རྟག་ཏུ་བརྟུལ་ཞུགས་ཏེ། །མཁས་པ་བདག་མེད་<line/>
རྣམ་པར་སུ་སྤྱོད་པ། །དེ་དག་སངས་རྒྱས་ཆོས་ཉིད་འདི་འཐོབ་བོ། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་འདས་ནས་ཤར་ཕྱོགས་ལོགས་སུ་འཇིག་རྟེན་གྱི་ཁམས་<line/>
བརྒྱ་སྣང་བར་བྱས་པ་ནས་གཞུང་དེ་བཞིན་དུ་སྟེང་གི་ཕྱོགས་སུ་འཇིག་རྟེན་གྱི་ཁམས་བརྒྱ་སྣང་བར་བྱས་སོ། །འཇིག་རྟེན་གྱི་ཁམས་རེ་རེར་འཛམ་བུའི་གླིང་བྱེ་བ་ཕྲག་བརྒྱ་བསྟན་<line/>
བ་ནས་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏེ། འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་རིལ་གྱིས་བསྟན་ཏོ།།<line/>
</page>
<page index="566" id="284A">༄༅། །ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པ་<line/>
དེ་བཞིན་དུ་འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་བརྒྱ་ཀུན་ནའང་དེ་བཞིན་གཤེགས་པ་རྣམས་བཞུགས་པར་སྣང་སྟེ། ཐམས་ཅད་དུའང་སངས་རྒྱས་ཀྱི་བྱིན་གྱི་རླབས་<line/>
ཀྱིས་ཕྱོགས་བཅུ་ནས་བྱང་ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་དང༌།<line/>
སངས་རྒྱས་དཔལ་དང༌། ནོར་དཔལ་དང༌། རིན་ཆེན་དཔལ་དང༌། ཡོན་ཏན་དཔལ་དང༌། མིག་གི་དཔལ་དང༌། བརྩོན་འགྲུས་དཔལ་དང༌། ཆོས་ཀྱི་དཔལ་དང༌། ཡེ་ཤེས་དཔལ་དང༌།<line/>
བཟང་པོའི་དཔལ་ཞེས་བྱ་བ་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་<line/>
དང༌། ཡིད་དུ་འོང་བའི་མདོག་དང༌། པདྨོའི་མདོག་དང༌། ཙམ་པ་ཀའི་མདོག་དང༌། ཨུཏྤ་ལའི་མདོག་དང༌། ས་ལེ་སྦྲམ་གྱི་མདོག་དང༌། རིན་པོ་ཆེའི་མདོག་དང༌། རྡོ་རྗེའི་མདོག་དང༌།<line/>
ཤེལ་གྱི་མདོག་དང༌། འདྲ་བའི་མདོག་ཅེས་བྱ་བ་དག་ནས་འོངས་པའོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པའི་མཚན་འདི་ཞེས་བྱ་བ་དག་གི་<line/>
</page>
<page index="567" id="284B">ཞམ་རིང་ན་ཚངས་པའི་སྤྱད་པ་སྤྱོད་དེ། འདི་ལྟར་རིག་བྱེད་མི་གཡོ་བ་དང༌། རིག་བྱེད་མི་བསྐྱོད་པ་དང༌། རིག་བྱེད་བཅིངས་པ་མེད་པ་དང༌། རིག་བྱེད་ཀུན་སྤྱོད་པ་དང༌། རིག་བྱེད་<line/>
བསྒྲིབས་པ་མེད་པ་དང༌། རིག་བྱེད་མཐའ་རྒལ་དང༌། རིག་བྱེད་དམ་པ་དང༌། རིག་བྱེད་དབང་ཕྱུག་དང༌། རིག་བྱེད་ཚངས་པ་དང༌། རིག་བྱེད་སྣ་ཚོགས་ཞེས་བྱ་བ་དག་གོ །བྱང་<line/>
ཆུབ་སེམས་དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་<line/>
སྟེ། གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་དེ་<line/>
བཞིན་ཐམས་ཅད་ན་ཡང་བརྗོད་དེ། དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །བཅོམ་ལྡན་འདས་ཀྱིས་སྒྱུ་མའི་རང་བཞིན་དུ། །ཐུགས་སུ་ཆུད་ནས་<line/>
བསྒྲིབ་པས་མེད་གཟིགས་ཏེ། །ཟིལ་གྱིས་མ་ནོན་ཆགས་པ་མི་མངའ་བར། །སྐྱེ་རྒུ་རབ་ཏུ་འདུལ་བར་ཤིན་ཏུ་སྣང༌། །ལ་ལས་གསེར་གྱི་རི་བོ་འདྲ་བ་དེ། །སྐུ་ཚེར་སྐྱེ་བར་གྱུར་<line/>
པ་རབ་ཏུ་མཐོང༌། །སྐྱེས་བུའི་ཟླ་བ་རྣམ་པར་མཛེས་པ་དེ། །ཐ་མའི་སྐུ་ཡང་འཛིན་པར་ལ་ལས་མཐོང༌། །ཡོན་ཏན་ཚད་ལས་འདས་པ་ཀུན་མངའ་ཞིང༌། །དགོངས་པ་མཁྱེན་<line/>
</page>
<page index="568" id="285A">༄༅། །བཞིན་ཤིན་ཏུ་མཁས་གྱུར་པ། །སྐྱེ་རྒུའི་སེངྒེ་དོན་ཡོད་གཤེགས་པ་དེ། །ལ་ལས་འཆག་ཅིང་གཤེགས་པར་ཤིན་ཏུ་མཐོང༌། །ཕྱོགས་བཅུ་ཀུན་ཏུ་རྣམ་<line/>
པར་སྣང་བ་དེ། །ལ་ལས་མཐོན་མཐིང་སྤྱན་དུ་དེ་བཞིན་མཐོང༌། །འདོད་པའི་ཡོན་ཏན་ལྡན་པའི་སྐྱེ་རྒུ་རྣམས། །གཟིགས་ནས་བཞད་པར་དེ་བཞིན་ལ་ལས་མཐོང༌། །གཟི་<line/>
བརྗིད་མཚུངས་མེད་མངའ་ལ་ལ་ལ་ཡིས། །སེངྒེའི་ང་རོར་གསུང་བ་དེ་བཞིན་མཐོང༌། །ཟིལ་གྱིས་མི་ནོན་མ་ལོག་གསུང་མངའ་བ། །སྐུ་ཡི་ཐ་མར་སྟོན་པ་ལ་ལས་མཐོང༌། །<line/>
བཅིངས་པ་ཀུན་ལས་རྣམ་པར་གྲོལ་བ་དེ། །ལ་ལས་ཁབ་ནས་འབྱུང་བར་རབ་ཏུ་མཐོང༌། །སྔོན་གྱི་རྒྱལ་བའི་སངས་རྒྱས་སྤྱོད་པ་རྣམས། །གཟིགས་ཤིང་ཞི་བདེར་གཞོལ་<line/>
བ་ལ་ལས་མཐོང༌། །ལ་ལས་བྱང་ཆུབ་སྙིང་པོ་དམ་པ་ལ། །ཆོས་རྣམས་ཐམས་ཅད་མངོན་པར་སངས་རྒྱས་ཤིང༑ །ཡོན་ཏན་ཐམས་ཅད་ཕ་རོལ་ཕྱིན་པ་དང༌། །མུན་པ་<line/>
རྡུལ་བསལ་ཉོན་མོངས་སྦྱངས་པ་མཐོང༌། །ལ་ལས་ཆོས་ཀྱི་འཁོར་ལོ་བསྐོར་བ་ཡང༌། །ཐུགས་རྗེ་ཆེན་པོ་བརྙེས་པ་དེ་མཐོང་ངོ༌། །ལ་ལས་སྐྱེ་རྒུ་ཚད་མེད་རྣམ་འདུལ་<line/>
བར༑ ༑སྐྱེས་བུའི་དམ་པ་དེ་ནི་དེ་བཞིན་མཐོང༌། །ལ་ལས་གཟི་བརྗིད་མཚུངས་པ་མེད་པ་དེ། །འཇིག་རྟེན་ཐམས་ཅད་ཟིལ་གྱིས་མནན་མཛད་དེ། །རྫུ་འཕྲུལ་ཆགས་མེད་<line/>
</page>
<page index="569" id="285B">བླ་མེད་སྟོབས་མངའ་བ། །སེངྒེའི་ང་རོ་སྒྲོག་པར་དེ་བཞིན་མཐོང༌། །ལ་ལས་རབ་ཏུ་ཞི་བའི་ཐུགས་མངའ་བ། །འཇིག་རྟེན་སྒྲོན་མ་མྱ་ངན་འདས་པར་མཐོང༌། །རྣམ་པར་འཕྲུལ་པ་<line/>
དེ་དག་མཐོང་ནས་ཀྱང༌། །སྟོབས་བཅུའི་སྟོབས་མངའ་དེ་དག་རབ་ཏུ་ཤེས། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་ནས་འདས་ཏེ་ཤར་ཕྱོགས་ལོགས་སུ་འཇིག་རྟེན་<line/>
གྱི་ཁམས་སྟོང་སྣང་བར་བྱས་པ་ནས་གཞུང་དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་སྟོང་གི་བར་དུ་སྣང་བར་བྱས་ཏེ་འཇིག་རྟེན་གྱི་ཁམས་རེ་རེར་ཡང་འཛམ་བུའི་གླིང་བྱེ་<line/>
བ་ཕྲག་བརྒྱ་བསྟན་པ་ནས་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏོ། །འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་<line/>
རིལ་གྱིས་བསྟན་ཏོ། །ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་པར་སྣང་བ་དེ་བཞིན་དུ་འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་བརྒྱ་ཀུན་ན་ཡང་<line/>
དེ་བཞིན་གཤེགས་པ་སངས་རྒྱས་ཀྱི་གདན་ལ་བཞུགས་པར་སྣང་ངོ༌། །ཐམས་ཅད་དུའང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་ནས་བྱང་ཆུབ་སེམས་དཔའ་བཅུ་བཅུ་<line/>
འོངས་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་ཞེས་བྱ་བ་ནས་བཟང་པོའི་དཔལ་གྱི་བར་དུའོ། །བྱང་ཆུབ་<line/>
</page>
<page index="570" id="286A">༄༅། །སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་ཅེས་བྱ་བ་ནས་འདྲ་<line/>
བའི་མདོག་ཅེས་བྱ་བའི་བར་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བའི་ཞམ་རིང་ན་ཚངས་པའི་སྤྱད་པ་སྤྱོད་པ་<line/>
དག་སྟེ༑ འདི་ལྟར་རིག་བྱེད་མི་གཡོ་བ་ཞེས་བྱ་བ་ནས་རིག་བྱེད་སྣ་ཚོགས་ཞེས་བྱ་བའི་བར་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་རེ་རེ་ཞིང་བྱང་ཆུབ་<line/>
སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་པ་སྙེད་དང་ལྷན་ཅིག་ཕྱིན་པ་དག་སྟེ། གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་<line/>
སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་དེ་བཞིན་ཐམས་ཅད་ན་ཡང་བརྗོད་དོ། །དེའི་ཚེ་ཚིགས་སུ་བཅད་པ་འདི་དག་ཀྱང་<line/>
སོ་སོ་ནས་སྨྲ་པར་གྱུར་ཏོ། །གང་གིས་བདེ་གཤེགས་རྣམས་ཀྱི་ཆོས་ཟབ་པ། །ཟིལ་གྱིས་ནོན་པ་བརྗོད་པ་མེད་པ་རྣམས། །གང་ལ་འཇིག་རྟེན་རྟག་ཏུ་མོས་འགྱུར་བ། །དེ་<line/>
དག་ཐམས་ཅད་རིམ་གྱིས་རབ་ཏུ་སྟོན། །གལ་ཏེ་བདག་ཅག་མེད་དུ་ཟིན་ན་ནི། །དེ་ཡི་སྤྱོད་ཡུལ་སྟོང་པ་ཞི་བའང་མེད། །རང་བྱུང་རྡུལ་རྣམས་ཤིན་ཏུ་བསལ་བ་ཡི། །<line/>
</page>
<page index="571" id="286B">བདེ་གཤེགས་རྣམས་ཀྱི་སྐུ་ཡང་ཇི་ལྟར་འབྱུང༌། །མཁྱེན་དང་རྣམ་གྲོལ་ཞབས་དང་ལྡན་པ་རྣམས། །མཚུངས་པ་མེད་ལ་གྲངས་ཀྱང་ནམ་ཡང་མེད། །དེ་ནི་འཇིག་རྟེན་འདི་ན་ལ་ལ་<line/>
དག །རྒྱུ་ལ་ཐོགས་པ་མེད་པར་འདོད་ཕྱིར་རོ། །གང་ལ་ཕུང་པོ་མེད་ཅིང་ཁམས་མེད་དེ། །སྐྱེ་མཆེད་དག་དང་སྐྱེ་ཞིང་འཆི་མེད་པ། །དེ་ཡི་གྲངས་ནི་འཇིག་རྟེན་འདི་བརྙེས་པས། །སྐྱེས་<line/>
བུ་སེངྒེ་རྣམས་སུ་རབ་ཏུ་བརྗོད། །ནང་དང་ཕྱི་ཞེས་བྱ་བར་གདགས་པ་རྣམས། །དེ་དག་རང་བཞིན་དངོས་ཉིད་སོང་བ་སྟེ། །རྟོག་པ་མེད་ཅིད་[*CING?] རྣམ་རྟོག་དེ་བཞིན་མེད། །གཞལ་དུ་མེད་<line/>
པའི་ཆོས་ཉིད་འདི་འདྲའོ། །དེ་དག་ལ་ནི་གཡོ་པ་ནམ་ཡང་མེད། །སྙེམས་ཤིང་ལྡེག་དང་སྒྲིབ་པ་གང་ཡང་མེད། །འཇིག་རྟེན་ཐམས་ཅད་རྗེས་སུ་རབ་ཏུ་མཁྱེན། །མཐའ་ཡས་འདུལ་<line/>
བའི་ཚུལ་ནི་འདི་འདྲའོ། །ཞི་བའི་ཏིང་འཛིན་སྤྱོད་ཡུལ་དགྱེས་པ་རྣམས། །རྩེ་གཅིག་གཉིས་ལ་སྤྱོད་པའང་མ་ཡིན་ཏེ། །ཡིད་ཀྱིས་གསོག་པའང་དེ་ལ་གང་ཡང་མེད། །འདིར་ནི་<line/>
སངས་རྒྱས་རྣམ་འཕྲུལ་མཐའ་ཡས་པའོ། །རྒྱུ་དང་རྐྱེན་དང་བྱ་བ་རྣམས་དག་དང༌། །ལས་ཀྱི་རྣམ་སྨིན་སེམས་ཅན་སྤྱོད་པ་ཡིས། །རྒྱལ་བ་རྣམས་ཀྱི་ཡེ་ཤེས་མི་ལྡོག་སྟེ། །བདེ་<line/>
གཤེགས་ཆོས་ནི་དེ་ལྟར་བསམ་མི་ཁྱབ། །ཕྱོགས་རྣམས་བཅུ་ན་ཇི་ལྟར་འཁོད་པ་ཡི། །འཇིག་རྟེན་རྣམ་པ་སྣ་ཚོགས་ཀུན་གཟིགས་ཤིང༌། །སེམས་ཅན་ཚད་མེད་ཡོངས་སུ་འབྲེལ་<line/>
</page>
<page index="572" id="287A">༄༅། །མཛད་ཀྱང༌། །སྐྱེས་བུའི་དབང་པོ་དེ་དག་རྟོག་མི་མངའ། །ཐམས་ཅད་མཁྱེན་པ་ཉིད་ནི་གསེར་གྱི་མཆོག། དེ་ཡང་ཀུན་ན་རྣམ་པར་ཀུན་ན་གནས། །དེ་<line/>
དག་བསམ་པ་ཅི་འདྲ་ཇི་བཞིན་དུ། །ཐུབ་པ་རྣམས་ནི་དེ་ལྟར་ཆོས་ཀྱང་སྟོན། །བམ་པོ་བཅུ་བདུན་པ། དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་ནས་འདས་ཏེ་<line/>
ཤར་ཕྱོགས་ལོགས་སུ་འཇིག་རྟེན་གྱི་ཁམས་སྟོང་ཕྲག་བཅུ་སྣང་བར་བྱས་སོ། །གཞུང་དེ་བཞིན་དུ་སྟེང་གི་ཕྱོགས་སུ་འཇིག་རྟེན་གྱི་ཁམས་སྟོང་ཕྲག་བཅུ་སྣང་བར་བྱས་སོ། །<line/>
འཇིག་རྟེན་གྱི་ཁམས་རེ་རེར་འཛམ་བུའི་གླིང་བྱེ་བ་ཕྲག་བརྒྱ་བསྟན་པ་ནས་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏེ། འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་<line/>
རུང་སྟེ་གཏོགས་པར་གྱུར་པ་དེ་དག་ཐམས་ཅད་རིལ་གྱིས་བསྟན་ཏོ། །ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང༌། བྱང་ཆུབ་སེམས་དཔའ་སངས་རྒྱས་ཀྱི་<line/>
ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པར་སྣང་བ་དེ་བཞིན་དུ་འཇིག་རྟེན་གྱི་ཁམས་རེ་རེ་དག་གི་གླིང་བཞི་པ་བྱེ་བ་ཕྲག་བརྒྱ་ཀུན་ནའང་དེ་བཞིན་གཤེགས་པ་<line/>
བྱེ་བ་ཕྲག་བརྒྱ་བཞུགས་པར་སྣང་སྟེ། ཐམས་ཅད་དུའང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་ནས་བྱང་ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་<line/>
</page>
<page index="573" id="287B">སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་ནས་བཟང་པོའི་དཔལ་ཞེས་བྱ་བའི་བར་དག་གོ། བྱང་ཆུབ་སེམས་དཔའ་དེ་དག་ཐམས་<line/>
ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་ནས་འདྲ་བའི་མདོག་གི་བར་དག་གོ། བྱང་ཆུབ་སེམས་དཔའ་དེ་དག་ཐམས་<line/>
ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དག་གི་ཞམ་རིང་ན་ཚངས་པའི་སྤྱད་པ་སྤྱོད་པ་དག་སྟེ། འདི་ལྟར་རིག་བྱེད་མི་གཡོ་བ་ནས་རིག་བྱེད་སྣ་ཚོགས་ཞེས་བྱ་བ་དག་<line/>
གོ། བྱང་ཆུབ་སེམས་དཔའ་དེ་དག་ཐམས་ཅད་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་སྟེ། གཅིག་ཇི་ལྟ་བ་<line/>
དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་དེ་བཞིན་ཐམས་ཅད་ན་ཡང་བརྗོད་<line/>
དེ༑ དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །ལྷ་དང་འཇིག་རྟེན་བཅས་པ་ཟིལ་མནན་ཏེ། །སྙིང་རྗེ་ལ་ནི་གང་ཞིག་སེམས་གཏོང་ཞིང༌། །འགྲོ་བ་ཐམས་<line/>
ཅད་བསྐྱབ་པར་ཞུགས་པ་རྣམས། །དེ་དག་ལས་ནི་འདི་འདྲར་འགྱུར་བར་འོང༌། །བདེ་གཤེགས་རྣམས་ལ་སྙིང་ནས་དད་བསྐྱེད་ཅིང༌། །གང་གི་སེམས་ནི་ནམ་ཡང་མི་ལྡོག་པར། །<line/>
</page>
<page index="574" id="288A">༄༅། །སངས་རྒྱས་སྤྱོད་པ་ཡོངས་སུ་མི་གཏོང་བ། །དེ་དག་ལས་ནི་འདི་འདྲར་འགྱུར་བར་འོང༌། །གང་རྣམས་གང་དུའང་འཇུག་པ་ཡོད་མེད་ཅིང༌། །སངས་རྒྱས་<line/>
ཡོན་ཏན་རྣམས་ལས་མི་ལྡོག་པ། །ཤིན་ཏུ་བརྟན་པ་བློ་གདུང་མེད་པ་རྣམས། །དེ་དག་ལས་ནི་འདི་འདྲར་འགྱུར་པར་འོང༌། །གང་རྣམས་འགྲོ་ཞིང་འདུག་དང་འཆག་པའི་ཚེ། །<line/>
ཉིན་མཚན་རྒྱན་དུ་རྗེས་སུ་སེམས་བྱེད་ཅིང༌། །སངས་རྒྱས་བདག་ཉིད་ཆེ་བ་སེམས་སྤེལ་བ། །དེ་དག་ལས་ནི་འདི་འདྲར་འགྱུར་བར་འོང༌། །དུས་གསུམ་ཐམས་ཅད་རབ་ཏུ་གཞལ་<line/>
བྱས་ཀྱང༌། །གང་གི་སེམས་ནི་ཞུམ་པར་མི་འགྱུར་ཞིང༌། །སངས་རྒྱས་ཡོན་ཏན་རྗེས་སུ་སློབ་མོས་པ། །དེ་དག་ལས་ནི་འདི་འདྲར་འགྱུར་བར་འོང༌། །བདག་གི་རང་བཞིན་<line/>
ཡོངས་སུ་གཞལ་བྱས་ཤིང༌། །ཐམས་ཅད་མ་ལུས་ཞི་བར་བྱེད་པ་དང༌། །བདག་དང་བདག་མེད་འདོད་ཆགས་བྲལ་བའི་སེམས། །དེ་དག་ལས་ནི་འདི་འདྲར་འགྱུར་བར་<line/>
འོང༌། །གཞན་གྱིས་བསམ་པ་ཡོངས་སུ་གཞལ་བྱས་ཤིང༌། །རྟོག་དང་རྣམ་རྟོག་ཐམས་ཅད་རབ་སྤངས་ཏེ། །སྤྱོད་པ་འདི་འདྲ་དག་དང་ལྡན་གྱུར་པ། །དེ་དག་ལས་ནི་<line/>
འདི་འདྲར་འགྱུར་བར་འོང༌། །གང་རྣམས་བསམ་གྱིས་མི་ཁྱབ་ཞིང་འཇལ་ཞིང༌། །སེམས་ཅན་རྒྱ་མཚོ་ཡིད་ཀྱིས་འཐུང་བྱེད་དེ། །བློ་ཆེན་རྫུ་འཕྲུལ་སྟོབས་དང་ལྡན་གྱུར་<line/>
</page>
<page index="575" id="288B">པ༑ ༑དེ་དག་ལས་ནི་འདི་འདྲར་འགྱུར་བར་འོང༌། །གང་གིས་ཞིང་རྣམས་རྣམ་པར་བསམ་པ་ན། །གཟུགས་དང་གཟུགས་མེད་འདུ་ཤེས་ཡོངས་མེད་པ། །ཐམས་ཅད་གྲངས་སུ་ཉེ་བར་<line/>
འགྲོ་བ་ནི། །དེ་དག་ལས་ནི་འདི་འདྲར་འགྱུར་བར་འོང༌། །གང་རྣམས་ཞིང་ནི་རྡུལ་ཏུ་གཞིག་བྱས་ཤིང༌། །ཐམས་ཅད་ཕྱོགས་སུ་བཀང་ཞིང་བགྲང་བྱས་ཏེ། །དེ་དག་ནང་དུ་རྒྱལ་<line/>
བ་འཛུད་བྱེད་པ། །དེ་དག་ལས་ནི་འདི་འདྲར་འགྱུར་བར་འོང༌། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་འདས་ནས་ཤར་ཕྱོགས་སུ་འཇིག་རྟེན་གྱི་ཁམས་སྟོང་ཕྲག་<line/>
བརྒྱ་སྣང་བར་བྱས་པ་ནས་སྟེང་གི་ཕྱོགས་ཀྱི་འཇིག་རྟེན་གྱི་ཁམས་རེ་རེར་ཡང་འཛམ་བུའི་གླིང་བྱེ་བ་ཕྲག་བརྒྱ་བསྟན་པ་ནས་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏེ། འཇིག་<line/>
རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་ཐམས་ཅད་རིལ་གྱིས་བསྟན་ཏོ། །ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་<line/>
ཤིང༌། བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པར་སྣང་བ་དེ་བཞིན་དུ་འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་<line/>
བརྒྱ་དག་ན་ཡང་དེ་བཞིན་གཤེགས་པ་བྱེ་བ་ཕྲག་བརྒྱ་དག་སངས་རྒྱས་ཀྱི་གདན་ལ་བཞུགས་པར་སྣང་སྟེ། ཐམས་ཅད་དུ་ཡང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་<line/>
</page>
<page index="576" id="289A">༄༅། །ནས་བྱང་ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་<line/>
དཔལ་ཞེས་བྱ་བ་ནས་བཟང་པོའི་དཔལ་གྱི་བར་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ།<line/>
འདི་ལྟར་གསེར་གྱི་མདོག་ཅེས་བྱ་བ་ནས་འདྲ་བའི་མདོག་ཅེས་བྱ་བའི་བར་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་<line/>
བ་དག་གི་ཞམ་རིང་ན་ཚངས་པའི་སྤྱད་པ་སྤྱོད་པ་དག་སྟེ། འདི་ལྟར་རིག་བྱེད་མི་གཡོ་བ་ཞེས་བྱ་བ་ནས་རིག་བྱེད་སྣ་ཚོགས་ཞེས་བྱ་བའི་བར་དག་གོ། བྱང་ཆུབ་སེམས་<line/>
དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་སྟེ།<line/>
གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་དེ་བཞིན་<line/>
ཐམས་ཅད་ན་ཡང་བརྗོད་དོ། །དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །མི་འདུལ་ཁ་ལོ་སྒྱུར་བ་མཐུ་ཆེན་ལ། །གང་དག་ཁ་དོག་རིགས་ཀྱིས་<line/>
</page>
<page index="577" id="289B">ལྟ་འདོད་པ། །མིག་ཉམས་ལོག་པར་ལྟ་བར་གྱུར་པ་སྟེ། །དེ་དག་རྒྱལ་བའི་ཆོས་ཉིད་མི་ཤེས་སོ། །དེ་བཞིན་གཤེགས་པའི་ཁ་དོག་དབྱིབས་དག་ནི། །འཇིག་རྟེན་ཀུན་ནའང་ཤེས་<line/>
པར་ནུས་པ་མེད། །གང་གིས་བསྐལ་པ་བྱེ་བར་བསམ་བྱས་ཀྱང༌། །མཐུ་ཆེན་རྣམས་ཀྱི་ཁ་དོག་མཐའ་མེད་དོ། །དེ་བཞིན་གཤེགས་པ་མཚན་ཉིད་མི་མངའ་སྟེ། །ཆོས་རྣམས་<line/>
ཐམས་ཅད་མཚན་ཉིད་མེད་ཅིང་དབེན། །ཡན་ལག་ཀུན་ལྡན་བལྟ་ན་ཉམས་མེད་པ། །བསམ་པ་ཇི་བཞིན་ཀུན་ན་རབ་ཏུ་སྣང༌། །སངས་རྒྱས་ཆོས་རྣམས་གཞལ་དུ་ཡོད་པ་མིན། །གང་<line/>
རྣམས་ཅི་ཡང་འདི་ཡི་ཚུལ་བཤད་དེ། །ལྡན་པ་མ་ཡིན་མི་ལྡན་མ་ཡིན་པས། །སངས་རྒྱས་ཆོས་རྣམས་རང་བཞིན་རབ་ཏུ་དབེན། །དེ་བཞིན་གཤེགས་པ་ཕུང་པོ་འཇིག་པ་མེད། །<line/>
འབྱུང་དང་འཇིག་པར་སྤྲོ་བ་མི་མཛད་དེ། །མངའ་བརྙེས་མངའ་སྒྱུར་རྣམ་པར་གདོན་མི་ཟ། །བརྗོད་དུ་མེད་པ་རྟེན་པ་རྣམ་པར་སྤྱོད། །ལུས་དང་སེམས་ཀྱང་མཉམ་པར་རབ་གྱུར་ཅིང༌།།<line/>
ནང་དང་ཕྱི་ཡིས་རྣམ་པར་དབེན་པས་ན། །གཉིས་པོ་བགྲང་དུ་མི་རུང་ཤེས་པ་རྣམས། །ཆགས་མེད་བཅིངས་མེད་བདེ་བར་གཤེགས་པར་འགྱུར། །གྱ་ནོམ་སྣང་ཞིང་ཐུགས་<line/>
གསལ་འོད་མཛད་པ། །སྤྱོད་ཡུལ་ཡོངས་དག་ཀུན་ཏུ་སྣང་གྱུར་ཏེ། །ཐམས་ཅད་མཁྱེན་པ་ཀུན་གཟིགས་ཀུན་ན་བཞུགས། །སྐྱེ་རྒུའི་དོན་ཀྱང་རྒྱ་ཆེན་ཡངས་པ་མཛད། །<line/>
</page>
<page index="578" id="290A">༄༅། །གཅིག་ཏུ་གྱུར་ཅིང་མང་པོར་རབ་ཏུ་འགྱུར། །མང་པོར་གྱུར་ཅིང་གཅིག་ཏུ་དེ་བཞིན་འགྱུར། །འགྲོ་བའི་ཁམས་ནི་དུ་མར་ཐུགས་ཆུད་ཅིང༌། །ཐམས་ཅད་<line/>
ཚུལ་དང་འདྲ་བར་རབ་ཏུ་འགྱུར། །སྐུ་མེད་དེ་ལ་ཆགས་པ་གང་ཡང་མེད། །བྱོན་པ་མེད་ཅིང་བསགས་པ་ཡོད་མིན་ཡང༌། །ཁ་དོག་མཐའ་ཡས་རྣམ་པར་དགོད་བྱས་<line/>
ཤིང༌། །འགྲོ་བ་སྣ་ཚོགས་ལུས་སུ་དེ་དག་སྣང༌། །འཇིག་རྟེན་ཐམས་ཅད་སེམས་ཀྱིས་བརྟགས་པ་ཡིན། །སེམས་ནི་རྟོགས་པ་ནམ་ཡང་མ་ཡིན་ཏེ། །བདེ་གཤེགས་<line/>
ཡེ་ཤེས་དེ་འདྲའི་རང་བཞིན་ནོ། །དེ་ཕྱིར་རྒྱལ་བའི་སྐུ་ནི་འདི་འདྲར་སྣང༌། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་ནས་འདས་ཏེ་ཤར་ཕྱོགས་ལོགས་<line/>
སུ་འཇིག་རྟེན་གྱི་ཁམས་བརྒྱ་སྟོང་ཕྲག་བཅུ་སྣང་བར་བྱས་ནས་གཞུང་དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་བརྒྱ་སྟོང་ཕྲག་བཅུའི་བར་དུ་སྣང་བར་<line/>
བྱས་ཏེ༑ འཇིག་རྟེན་གྱི་ཁམས་རེ་རེར་ཡང་འཛམ་བུའི་གླིང་བྱེ་བ་ཕྲག་བརྒྱ་བསྟན་པ་ནས་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏོ། །འཇིག་རྟེན་གྱི་ཁམས་དེ་དག་<line/>
གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་རིལ་གྱིས་བསྟན་ཏོ། །ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང༌།<line/>
</page>
<page index="579" id="290B">བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པར་སྣང་བ་དེ་བཞིན་དུ་འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་བརྒྱ་དག་ན་<line/>
ཡང་དེ་བཞིན་གཤེགས་པ་བྱེ་བ་ཕྲག་བརྒྱ་དག་སངས་རྒྱས་ཀྱི་གདན་ལ་བཞུགས་པར་སྣང་སྟེ། ཐམས་ཅད་དུའང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་ནས་བྱང་<line/>
ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་ཞེས་བྱ་བ་ནས་བཟང་<line/>
པོའི་དཔལ་གྱི་བར་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་<line/>
མདོག་ཅེས་བྱ་བ་ནས་འདྲ་བའི་མདོག་ཅེས་བྱ་བའི་བར་དག་གོ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དག་གི་ཞམ་<line/>
རིང་ན་ཚངས་པའི་སྤྱད་པ་སྤྱོད་པ་དག་སྟེ། འདི་ལྟར་རིག་བྱེད་མི་གཡོ་བ་ཞེས་བྱ་བ་ནས་རིག་བྱེད་སྣ་ཚོགས་ཞེས་བྱ་བའི་བར་དག་གོ། བྱང་ཆུབ་སེམས་དཔའ་ཐམས་ཅད་ཀྱང་<line/>
བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་སྟེ། གཅིག་ཇི་ལྟ་བ་དེ་བཞིན་ཐམས་<line/>
</page>
<page index="580" id="291A">༄༅། །ཅད་ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་དེ་བཞིན་ཐམས་ཅད་ན་ཡང་<line/>
བརྗོད་དོ། །དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །འཇིག་རྟེན་རང་བྱུང་དེ་ལས་མཆོག་མེད་པ། །མི་གནས་དམ་པ་ཕུལ་དང་མཆོག་གི་<line/>
རྣམས༑ ༑དྲང་སྲོང་ཆེན་པོ་སྲིད་པའི་རྒྱུད་འགྲེལ་པ། །ཡོན་ཏན་ཀུན་ལྡན་རྣམ་དག་འདི་ཡིན་ནོ། །འདུ་འཛི་མེད་ཅིང་ཆགས་པ་མི་མངའ་ལ། །འདུ་ཤེས་དངོས་མེད་གནས་པ་<line/>
མེད་པ་རྣམས། །ཕུན་སུམ་དགེ་ལྡན་སྨད་པ་མི་མངའ་བ། །མགོན་པོ་རྣམས་ཀྱི་ཆོས་ཉིད་ཐུབ་པར་དཀའ། །ཤིན་ཏུ་འོད་སྣང་དག་པར་གྱུར་པ་རྣམས། །བརྒལ་དུ་གླགས་<line/>
མེད་རྙོག་པ་མེད་པའི་རྣམས། །གཡོ་མེད་མཐའ་མ་རྣམ་པར་སྤངས་པ་ཡི། །བདེ་གཤེགས་རྣམས་ཀྱི་ཡེ་ཤེས་ཚུལ་འདི་ཡིན། །ལུས་དང་སེམས་ལ་རྣམ་པར་རྟོག་མེད་<line/>
ཅིང༌། །བདེ་གཤེགས་ཆོས་ལ་གང་ཞིག་འཇུག་འགྱུར་བ། །དེ་དག་ཆོས་རྣམས་ཀུན་གྱི་རང་བཞིན་ལ། །ནམ་ཡང་ནེམ་ནུར་དབང་དུ་མི་འགྲོའོ། །འཇིག་རྟེན་དག་ན་<line/>
དམིགས་པ་གང་ཡོད་པ། །དེ་དག་ཀུན་ལ་བསྟན་པའི་ཆོས་འཇུག་སྟེ། །གང་དག་ཕྱིར་རྒོལ་མེད་པས་བསྟན་མཛད་ཀྱང༌། །རང་བཞིན་ལྡོག་པར་འགྱུར་བ་གང་ཡང་<line/>
</page>
<page index="581" id="291B">མེད༑ ༑དངོས་པོ་རབ་ཤེས་ལས་རྣམས་ཡོད་མིན་པར། །ཐེ་ཚོམ་ཐམས་ཅད་རྣམ་པར་སྤངས་བྱས་ཏེ། །སངས་རྒྱས་བྱང་ཆུབ་རབ་ཏུ་རྟོགས་པའི་ཚེ། །སེམས་ལ་རྣམ་པར་འབྱེད་པ་<line/>
ནམ་ཡང་མེད། །མི་ཤེས་ཆོས་རྣམས་རྣམ་པར་ཕྱེ་བ་དག། བྱུང་མེད་ཚིག་གི་ལམ་གྱིས་རབ་བརྗོད་པ། །སངས་རྒྱས་གསུང་གི་རྗེས་སུ་འབྲངས་བྱས་ན། །གཅིག་ཀྱང་མ་ཡིན་མང་<line/>
པོའང་མ་ཡིན་ནོ། །མང་དང་གཅིག་པ་ནམ་ཡང་ཡོད་མིན་ཏེ། །མང་པོ་རྣམས་ལ་གཅིག་པ་ཡོད་མེད་དོ། །མང་དང་གཅིག་པ་རྣམ་པར་བསྒོམས་བྱས་ན། །སངས་རྒྱས་ཡོན་<line/>
ཏན་མཐའ་ཡས་ཤེས་པར་འགྱུར། །འཇིག་རྟེན་ཀུན་ཏུ་སེམས་ཅན་ཞིང་རྣམས་དང༌། །ཤིན་ཏུ་ཞི་བའི་ཆོས་རྣམས་རྣམ་བལྟས་ཏེ། །མི་གནས་སེམས་ལ་རྟོག་པ་མེད་པ་ཡི། །<line/>
དྲན་ལྡན་སངས་རྒྱས་བྱང་ཆུབ་ཐོབ་པར་འགྱུར། །སེམས་ཅན་ཆོས་དང་དེ་བཞིན་ཞིང་གི་རྣམས། །དེ་དག་རང་བཞིན་ཇི་བཞིན་བརྟགས་བྱས་ན། །གཅིག་དང་ཐ་དད་གྱུར་པ་<line/>
མ་ཡིན་ཏེ། །དེ་ལྟར་སངས་རྒྱས་ཚུལ་འདི་ཤེས་པ་ཡིན། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་ནས་འདས་ཏེ་ཤར་ཕྱོགས་ལོགས་སུ་འཇིག་རྟེན་གྱི་ཁམས་<line/>
བྱེ་བ་སྣང་བར་བྱས་ནས་སྟེང་གི་ཕྱོགས་ཀྱི་འཇིག་རྟེན་གྱི་ཁམས་བྱེ་བའི་བར་དུ་སྣང་བར་བྱས་ཏེ། འཇིག་རྟེན་གྱི་ཁམས་རེ་རེར་ཡང་འཛམ་བུའི་གླིང་བྱེ་བ་ཕྲག་བརྒྱ་བསྟན་<line/>
</page>
<page index="582" id="292A">༄༅། །པ་ནས་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏོ། །འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་<line/>
ཅད་རིལ་གྱིས་བསྟན་ཏོ། །ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང༌། བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་<line/>
དང་ཐབས་ཅིག་པར་སྣང་བ་དེ་བཞིན་དུ་འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་བརྒྱ་ཀུན་ན་ཡང་དེ་བཞིན་གཤེགས་པ་བྱེ་བ་ཕྲག་བརྒྱ་དག་སངས་རྒྱས་ཀྱི་གདན་<line/>
ལ་བཞུགས་པར་སྣང་ངོ༌། །ཐམས་ཅད་དུ་ཡང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་ནས་བྱང་ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་སེམས་<line/>
དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་ཞེས་བྱ་བ་ནས་བཟང་པོའི་དཔལ་གྱི་བར་དག་གོ །བྱང་ཆུབ་སེམས་དཔའ་དེ་དག་ཐམས་<line/>
ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་ཅེས་བྱ་བ་ནས་འདྲ་བའི་མདོག་ཅེས་བྱ་བའི་བར་དག་གོ །བྱང་<line/>
ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དག་གི་ཞམ་རིང་ན་ཚངས་པའི་སྤྱད་པ་སྤྱོད་པ་དག་སྟེ། འདི་ལྟར་རིག་བྱེད་མི་<line/>
</page>
<page index="583" id="292B">གཡོ་བ་ཞེས་བྱ་བ་ནས་རིག་བྱེད་སྣ་ཚོགས་ཞེས་བྱ་བའི་བར་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་<line/>
སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་སྟེ། གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་<line/>
དཔལ་ཞེས་བྱ་བ་ཤ་སྟག་དོན་འདི་ཉིད་བརྗོད་དེ། གཅིག་ན་ཇི་ལྟ་བ་བདེ་བཞིན་ཐམས་ཅད་ན་ཡང་བརྗོད་དོ། །དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་<line/>
ཏོ༑ ༑ཤེས་རབ་དཔག་མེད་ཆོས་རྣམས་མཐའ་ཡས་པ། །སྲིད་པ་རྒྱ་མཚོའི་ཕ་རོལ་ཕྱིན་པ་དག །ཚེ་རིང་ནད་མེད་མཉམ་མེད་མཚུངས་མེད་འོད། །ཡོན་ཏན་ཆེ་མངའ་འདི་དག་<line/>
སྦྱོར་འདིའོ། །གང་གིས་སངས་རྒྱས་ཆོས་རྣམས་དངོས་རྟོགས་ཤིང༌། །དུས་གསུམ་ཀུན་ཏུ་བརྟགས་ཀྱང་མི་ངོམས་ཏེ། །དམིགས་པ་ཤེས་བྱེད་རྣམ་པར་མི་རྟོག་པ། །བསམ་ཡས་<line/>
མོས་པ་དེ་དག་སྦྱོར་འདིའོ། །སེམས་ཅན་ཡུལ་མོས་སེམས་ཅན་འདུ་ཤེས་མེད། །འཇིག་ཚོགས་ཆོས་ཤེས་ལམ་གྱི་རྒྱུད་དང་བྲལ། །བསམ་གཏན་ནང་དད་སེམས་ལ་བཅིངས་<line/>
པ་མེད༑ ༑ཆགས་མེད་ཡིད་ལྡན་དེ་དག་སྦྱོར་འདི་ཡིན། །རྟོགས་མཁས་རབ་ཏུ་རྟོགས་པའི་ཆོས་ཅན་རྣམས། །མྱ་ངན་འདས་སྤྱོད་རིགས་ལ་བརྩོན་པ་དག །ཐར་པའི་ལམ་<line/>
</page>
<page index="584" id="293A">༄༅། །བརྩོན་མཉམ་པ་ཉིད་ལྡན་པ། །ཞི་བ་ཐོབ་པ་དེ་དག་སྦྱོར་འདིའོ། །དེད་དཔོན་རྗེས་སོང་སངས་རྒྱས་བྱང་ཆུབ་མཆོག །ཐམས་ཅད་མཁྱེན་པ་ཆོས་<line/>
དབྱིངས་བཞིན་རྟོགས་ཤིང༌། །བདེན་འཇུག་མཁས་པས་སེམས་ཅན་རྣམ་འདུལ་བ། །བདེ་གཤེགས་བསམ་གཏན་དེ་དག་སྦྱོར་འདི་འོ། །སངས་རྒྱས་དོན་ཚིག་རྗེས་སུ་<line/>
ཤེས་བྱ་ཞིང༌། །ཆགས་མེད་བློ་ཡངས་རྟོགས་ཤིང་བསམ་གཏན་བྱེད། །ཀུན་ཏུ་འགྲོ་བར་སོང་བས་རྩོལ་སྤྱོད་པ། །རང་བྱུང་སྤྱོད་པ་དེ་དག་སྦྱོར་འདི་འོ། །ནམ་མཁའི་<line/>
དབྱིངས་དང་སྤྲུལ་པ་ཡིད་ལྡན་རྣམས། །གནས་དང་རང་བཞིན་མཚན་ཉིད་ཤེས་པ་དག །མྱ་ངན་འདས་རིགས་སྤྱོད་པ་མཁའ་འདྲ་རྣམས། །ཐོབ་དཀའ་ཐོབ་པ་རྣམས་ཀྱི་<line/>
སྦྱོར་འདི་འོ། །ཟླ་བ་ཟླ་ཕྱེད་ཉིན་དང་ནུབ་བགྲང་ཞིང༌། །ལོ་དང་བསྐལ་པའི་རང་བཞིན་སུ་སེམས་པ། །འཇིག་རྟེན་འདུ་ཞིང་འཇིག་པར་འགྱུར་བ་དང༌། །གྲངས་ཚུལ་སུས་རྟོགས་<line/>
དེ་དག་སྦྱོར་འདི་འོ། །ཞིང་གི་སེམས་ཅན་ཇི་སྙེད་སྐྱེ་འཆི་བ། །གཟུགས་དང་གཟུགས་མེད་འདུ་ཤེས་འདུ་ཤེས་མེད། །དེ་དག་མིང་དང་གནས་པ་རྟོགས་ཤེས་པ། །བསམ་<line/>
གྱིས་མི་ཁྱབ་རྟོགས་པའི་སྦྱོར་འདི་འོ། །འདས་པའི་དུས་དང་མ་འོངས་ད་ལྟར་ལ། །ངག་གི་ལམ་གྱིས་གང་ན་རྟོག་བྱེད་ཅིང༌། །དུས་གསུམ་རང་བཞིན་ཇི་ལྟར་རྟོགས་གྱུར་<line/>
</page>
<page index="585" id="293B">པ༑ ༑མཉམ་མེད་དེ་དག་སྦྱོར་བ་འདི་ཡིན་ནོ། །དེ་ནས་འོད་ཟེར་དེ་དག་འཇིག་རྟེན་གྱི་ཁམས་དེ་དག་ནས་འདས་ཏེ་ཤར་ཕྱོགས་ལོགས་སུ་འཇིག་རྟེན་གྱི་ཁམས་བྱེ་བ་ཕྲག་བཅུ་སྣང་<line/>
བར་བྱས་ནས་སྟེང་གི་ཕྱོགས་སུ་འཇིག་རྟེན་གྱི་ཁམས་བྱེ་བ་ཕྲག་བཅུའི་བར་དུ་སྣང་བར་བྱས་ཏེ། འཇིག་རྟེན་གྱི་ཁམས་རེ་རེར་ཡང་འཛམ་བུའི་གླིང་བྱེ་བ་ཕྲག་བརྒྱ་བསྟན་པ་ནས་<line/>
འོག་མིན་བྱེ་བ་ཕྲག་བརྒྱའི་བར་དུ་བསྟན་ཏོ། །འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་རིལ་གྱིས་བསྟན་ཏོ། །ཇི་ལྟར་<line/>
བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང༌། བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པར་སྣང་བ་དེ་བཞིན་དུ་<line/>
འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་བརྒྱ་དག་ཀུན་ན་ཡང་དེ་བཞིན་གཤེགས་པ་བྱེ་བ་ཕྲག་བརྒྱ་དག་སངས་རྒྱས་ཀྱི་གདན་ལ་བཞུགས་པར་སྣང་ངོ༌། །ཐམས་<line/>
ཅད་དུ་ཡང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་ནས་བྱང་ཆུབ་སེམས་དཔའ་བཅུ་བཅུ་འོངས་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་<line/>
བྱ་བ་དག་སྟེ། འདི་ལྟར་འཇམ་དཔལ་ཞེས་བྱ་བ་ནས་བཟང་པོའི་དཔལ་གྱི་བར་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་<line/>
</page>
<page index="586" id="294A">༄༅། །བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་ཅེས་བྱ་བ་ནས་འདྲ་བའི་མདོག་ཅེས་བྱ་བའི་བར་དག་གོ །བྱང་ཆུབ་སེམས་དཔའ་དེ་དག་ཐམས་<line/>
ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དག་གི་ཞམ་རིང་ན་ཚངས་པའི་སྤྱད་པ་སྤྱོད་པ་དག་སྟེ། འདི་ལྟར་རིག་བྱེད་མི་གཡོ་བ་ཞེས་བྱ་བ་ནས་རིག་བྱེད་སྣ་<line/>
ཚོགས་ཞེས་བྱ་བའི་བར་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་<line/>
ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་སྟེ། གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་<line/>
འདི་ཉིད་བརྗོད་དོ། །གཅིག་ན་ཇི་ལྟ་བ་དེ་བཞིན་ཐམས་ཅད་ན་ཡང་བརྗོད་དོ། །དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །འདས་དུས་གང་གིས་སྒྲུབ་<line/>
དཀའི་བརྟུལ་ཞུགས་ཆེ་བརྩམས་ཤིང༌། །ནམ་ཡང་ཞུམ་པའི་སེམས་སུ་གཏོང་བར་མི་བྱེད་དེ། །བརྒལ་དཀའ་རྒལ་ཏེ་བདག་གིས་སེམས་ཅན་ཀུན་འདུལ་ཞེས། །སེངྒེའི་སྒྲ་<line/>
སྒྲོག་དེ་དག་སྤྱོད་ཡུལ་འདི་ཡིན་ནོ། །གང་ཞིག་འདོད་དང་སྲེད་པ་འབྱུང་ཞིང་འཇུག་པ་དང༌། །མ་རིག་གཞོལ་བ་གཏི་མུག་མང་བསྒྲིབས་འཇིགས་ཆེན་རྣམས། །སེམས་<line/>
</page>
<page index="587" id="294B">ཅན་རང་བཞིན་བདག་མེད་བརྟན་པ་བཟོད་པར་འཇུག །བདག་ཀྱང་འཇིག་རྟེན་མགོན་འགྱུར་ཞེས་པ་དེ་ཡུལ་འདི། །འཇིག་རྟེན་སེམས་ཅན་མང་པོ་འདོད་དྲེགས་འདམ་བྱིང་བ། །<line/>
མེད་པའི་ཆོས་ལ་རྟོག་པས་སྡུག་བསྔལ་མཐོང་གྱུར་ནས། །སངས་རྒྱས་སྤྱོད་ཡུལ་ཆོས་ལ་བག་ཡོད་གང་སྤྱོད་ཅིང༌། །བདག་གིས་སེམས་ཅན་ཀུན་བསྒྲལ་དེ་དག་སྤྱོད་ཡུལ་<line/>
འདི༑ ༑མངོན་མཐའ་ཤེས་དཀའ་ཚད་མེད་བརྟན་པས་མཐོང་གྱུར་ཅིང༌། །བདག་རྟེན་སེམས་ཅན་ཕ་རོལ་མཐའ་ཡས་འཁོར་གྱུར་པ། །དེ་དག་རྒྱལ་བས་ཐེག་པ་ཞི་བ་མཆོག་<line/>
ལ་བཀོད། །བདག་གིས་དེ་འདྲའི་ཆོས་བསྟན་དེ་ཡི་སྤྱོད་ཡུལ་ལོ། །སེམས་ཅན་ཁམས་རྣམས་མགོན་མེད་ནད་ཀྱིས་གཟིར་གྱུར་ཅིང༌། །ངན་སོང་གཞོལ་པ་འདོད་ཆགས་ཞེ་<line/>
སྡང་གཏི་མུག་གདུངས། །མེ་ལྕེ་འབར་ཕུང་འཇིགས་གཟུགས་མི་བཟད་བསྲེགས་གྱུར་པ། །མཐོང་ནས་དགྲོལ་ཕྱིར་ཞུགས་པ་དེ་དག་སྤྱོད་ཡུལ་འདི་འོ། །ལམ་གོལ་ལམ་མ་<line/>
ཡིན་པའི་རྐྱེན་ལ་སྤྱོད་གྱུར་ཅིང༌། །མུན་པ་ཆེན་པོ་རྟོལ་བར་དཀའ་རྙེད་འགྲོ་མཐོང་ནས། །སྣང་བ་ཆེན་པོ་བསྐྱེད་དེ་སངས་རྒྱས་ཆོས་བསྟན་ཅེས། །འདི་སྐད་ཚིག་བརྗོད་དེ་དག་<line/>
སྤྱོད་ཡུལ་འདི་ཡིན་ནོ། །སྲིད་པའི་མཚོས་གཡེངས་སེམས་ཅན་རབ་ཏུ་མང་བ་དག །མཐའ་མ་མི་མཐོང་སྐྱབས་མེད་དོ་ཞེས་མི་དགའ་བ། །མཐོང་ནས་བརྩོན་འགྲུས་སྟོབས་<line/>
</page>
<page index="588" id="295A">༄༅། །བསྐྱེད་ཆོས་ཀྱི་གྲུ་སྦྱར་ཅིང༌། །ཕ་རོལ་སུ་འགྲོ་ཞེས་བརྗོད་དེ་དག་སྤྱོད་ཡུལ་འདི་འོ། །སེམས་ཅན་རྩ་བ་མེད་ལ་གནས་པ་མི་མཁས་ཀུན། །གཡང་ས་ཆེན་<line/>
པོར་ལྷུང་ཞིང་སེམས་ཉམས་རྨོངས་མཐོང་ནས། །སྙིང་རྗེས་ཆོས་ཀྱི་ཟམ་ལ་མཁས་པ་སུ་དགོད་ཅིང༌། །དྲན་པར་གྱིས་ཤེས་སུ་སྨྲ་དེ་དག་སྤྱོད་ཡུལ་འདི་འོ། །ཤིན་ཏུ་དོག་པའི་<line/>
བརྩོན་རར་སྡུག་བསྔལ་སེམས་ཅན་རྣམས། །ན་དང་རྒ་བས་གཟིར་ཅིང་ཚམ་གྱིས་མནར་བ་དག །མཐོང་ནས་བདག་གིས་ཐབས་ཀྱི་ཆོས་རྣམས་ཀུན་བརྩམས་ཏེ། །སེམས་<line/>
ཅན་ཀུན་འགྲོལ་སེམས་དཔའ་དེ་དག་སྤྱོད་ཡུལ་འདི་འོ། །སངས་རྒྱས་ཆོས་རྣམས་ཐམས་ཅད་ཐོས་གྱུར་ཐེ་ཚོམ་མ་མེད། །ཆོས་དབྱིངས་སྤྱོད་ཡུལ་ཕྱོགས་བཅུ་ཀུན་ཏུ་རྒྱས་<line/>
བཀང་སྟེ། །འདི་དག་ཐམས་ཅད་བརྟགས་ན་གསོག་ཀྱང་མི་གཟིགས་ཤིང༌། །སེམས་ཅན་ཀུན་ལ་སྙོམས་བྱེད་དེ་ཡི་སྤྱོད་ཡུལ་ལོ། །དེ་ནས་འོད་ཟེར་དེ་དག་འཇིག་རྟེན་<line/>
གྱི་ཁམས་དེ་དག་ནས་འདས་ཏེ་ཤར་ཕྱོགས་ལོགས་སུ་འཇིག་རྟེན་གྱི་ཁམས་བྱེ་བ་ཕྲག་བརྒྱ་སྣང་བར་བྱས་སོ། །འཇིག་རྟེན་གྱི་ཁམས་བྱེ་བ་སྟོང་སྣང་བར་བྱས་སོ། །<line/>
།འཇིག་རྟེན་གྱི་ཁམས་བྱེ་བ་བརྒྱ་ཕྲག་སྟོང་སྣང་བར་བྱས་སོ། །འཇིག་རྟེན་གྱི་ཁམས་བྱེ་བ་ཁྲག་ཁྲིག་སྣང་བར་བྱས་སོ། །འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྣང་<line/>
</page>
<page index="589" id="295B">བར་བྱས་སོ། །འཇིག་རྟེན་གྱི་ཁམས་བྱེ་བ་ཁྲག་ཁྲིག་སྟོང་སྣང་བར་བྱས་སོ། །འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་ཕྲག་སྟོང་སྣང་བར་བྱས་སོ། །འཇིག་རྟེན་གྱི་ཁམས་<line/>
ཚད་མེད་པ་སྣང་བར་བྱས་སོ། །འཇིག་རྟེན་གྱི་ཁམས་གཞལ་དུ་མེད་པ་སྣང་བར་བྱས་སོ། །འཇིག་རྟེན་གྱི་ཁམས་གྲངས་མེད་པ་སྣང་བར་བྱ་སོ། །དེ་བཞིན་དུ་འཇིག་རྟེན་གྱི་<line/>
ཁམས་བསམ་གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། མུ་མེད་པ། ས་མཚམས་མེད་པ། དཔག་ཏུ་མེད་པ། བརྗོད་དུ་མེད་པ་དག་ཀྱང་སྣང་བར་བྱས་སོ། །འཇིག་<line/>
རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་ཐམས་ཅད་ཀྱང་སྣང་བར་བྱ་སོ། །གཞུང་དེ་བཞིན་དུ་ལྷོ་ཕྱོགས་དང༌། དེ་བཞིན་དུ་ནུབ་ཕྱོགས་དང་<line/>
དེ་བཞིན་དུ་བྱང་ཕྱོགས་དང༌། དེ་བཞིན་དུ་བྱང་ཤར་གྱི་ཕྱོགས་མཚམས་དང༌། དེ་བཞིན་དུ་ཤར་ལྷོའི་ཕྱོགས་མཚམས་དང༌། དེ་བཞིན་དུ་ལྷོ་ནུབ་ཀྱི་ཕྱོགས་མཚམས་དང༌། དེ་<line/>
བཞིན་དུ་ནུབ་བྱང་གི་ཕྱོགས་མཚམས་དང༌། དེ་བཞིན་དུ་འོག་གི་ཕྱོགས་ནས་སྟེང་གི་ཕྱོགས་ཀྱི་བར་དུ་འཇིག་རྟེན་གྱི་ཁམས་བྱེ་བ་སྣང་བར་བྱས་སོ། །འཇིག་རྟེན་གྱི་ཁམས་བྱེ་བ་<line/>
སྟོང་སྣང་བར་བྱས་ནས་ནམ་མཁའི་མཐས་གཏུགས་པའི་བར་གྱི་འཇིག་རྟེན་གྱི་ཁམས་ཐམས་ཅད་ཀྱང་སྣང་བར་བྱས་སོ། །དེ་ལྟར་ཕྱོགས་བཅུ་ཤིན་ཏུ་རྒྱས་པར་བྱས་ནས་ཆོས་<line/>
</page>
<page index="590" id="296A">༄༅། །ཀྱི་དབྱིངས་མ་ལུས་པ་ཐམས་ཅད་ཀྱང་སྣང་བར་བྱས་སོ། །འཇིག་རྟེན་གྱི་ཁམས་རེ་རེར་ཡང་འཛམ་བུའི་གླིང་བྱེ་བ་ཕྲག་བརྒྱ་བསྟན་པ་ནས་གཞུང་དེ་བཞིན་<line/>
དུ་འོག་མིན་བྱེ་བ་ཕྲག་བརྒྱའི་བར་དུ་བསྟན་ཏོ། །འཇིག་རྟེན་གྱི་ཁམས་དེ་དག་གི་ཁོངས་སུ་གང་ཅི་ཡང་རུང་སྟེ་གཏོགས་པར་གྱུར་པ་དེ་དག་ཐམས་ཅད་ཀྱང་རིལ་གྱིས་བསྟན་<line/>
ཏོ༑ ༑ཇི་ལྟར་བཅོམ་ལྡན་འདས་སངས་རྒྱས་ཀྱི་གདན་ལ་བཞུགས་ཤིང༌། བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་དང་ཐབས་ཅིག་པར་<line/>
སྣང་བ་དེ་བཞིན་དུ་འཇིག་རྟེན་གྱི་ཁམས་རེ་རེའི་གླིང་བཞི་པ་བྱེ་བ་ཕྲག་བརྒྱ་ཀུན་ན་ཡང་དེ་བཞིན་གཤེགས་པ་བྱེ་བ་ཕྲག་བརྒྱ་དག་སངས་རྒྱས་ཀྱི་གདན་ལ་བཞུགས་པར་སྣང་<line/>
ངོ༌། །ཐམས་ཅད་དུ་ཡང་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུ་ནས་བྱང་ཆུབ་སེམས་དཔའ་བཅུ་བཅུ་འོང་པར་གྱུར་ཏོ། །བྱང་ཆུབ་སེམས་དཔའ་དེ་དག་ཐམས་ཅད་<line/>
ཀྱང་མིང་འདི་ཞེས་བྱ་བ་དག་སྟེ། འདི་ལྟར་འཇམ་དཔལ་ཞེས་བྱ་བ་ནས་བཟང་པོའི་དཔལ་གྱི་བར་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་<line/>
ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་གསེར་གྱི་མདོག་ཅེས་བྱ་བ་ནས་འདྲ་བའི་མདོག་ཅེས་བྱ་བའི་བར་དག་གོ །བྱང་ཆུབ་སེམས་དཔའ་དེ་<line/>
</page>
<page index="591" id="296B">དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དག་གི་ཞམ་རིང་ན་ཚངས་པའི་སྤྱོད་པ་སྤྱད་པ་དག་སྟེ། འདི་ལྟར་རིག་བྱེད་མི་གཡོ་བ་ཞེས་བྱ་བ་ནས་རིག་བྱེད་<line/>
སྣ་ཚོགས་ཞེས་བྱ་བའི་བར་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་བྱང་ཆུབ་སེམས་དཔའ་རེ་རེ་ཞིང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་<line/>
ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པ་དག་སྟེ། གཅིག་ཇི་ལྟ་བ་དེ་བཞིན་ཐམས་ཅད་དོ། །ཐམས་ཅད་ན་ཡང་བྱང་ཆུབ་སེམས་དཔའ་འཇམ་དཔལ་ཞེས་བྱ་བ་ཤ་སྟག་དོན་<line/>
འདི་ཉིད་བརྗོད་དོ། །གཅིག་ན་ཇི་ལྟ་བ་དེ་བཞིན་ཐམས་ཅད་ན་ཡང་བརྗོད་དོ། །དེའི་ཚེ་ཚིགས་སུ་བཅད་པ་འདི་དག་ཀྱང་སོ་སོ་ནས་སྨྲ་བར་གྱུར་ཏོ། །བསྐལ་པ་གཞལ་ཡས་<line/>
བསམ་གྱིས་མི་ཁྱབ་སེམས་ཀྱི་སྐད་ཅིག་ལ། །གང་གིས་མཐོང་ཡང་བསགས་མེད་འགྲོ་དང་དངོས་པོའི་ཚུལ་མེད་པའི། །ལམ་དུ་རབ་ཏུ་འཇུག་པ་དེ་ན་ཐམས་ཅད་ཤེས་འགྱུར་<line/>
ཏེ༑ ༑སྟོབས་བཅུས་ཚུལ་འདི་ཇི་ལྟར་མཁྱེན་བཞིན་འཇིགས་མེད་སངས་རྒྱས་འགྱུར། །གྲགས་པ་སྙན་པར་ཕྱོགས་རྣམས་ཀུན་ཏུ་མཚུངས་མེད་གྲགས་གྱུར་ཅིང༌། །བགེགས་<line/>
རྣམས་ཀུན་ལས་འདས་ཏེ་ཆོས་ཉིད་འདི་ལ་དགར་སྤྱད་དེ། །ཚད་མེད་ཐམས་ཅད་སོ་སོར་ཞི་ཞིང་དོན་རྣམས་ཀུན་རྟོགས་པས། །དེ་ཕྱིར་ཕྱོགས་རྣམས་ཀུན་བཀང་བདེ་གཤེགས་<line/>
</page>
<page index="592" id="297A">༄༅། །ཆོས་ཉིད་འདི་སྟོན་ཏོ། །དགོངས་པ་ཇི་བཞིན་དེ་ནི་སྤྱོད་པའི་འབྲས་བུ་མཐུན་པ་སྟེ། །འཇིག་རྟེན་དོན་འགྱུར་དེ་བཞིན་གཤེགས་ལ་མཆོད་པ་ཡང་བྱས་<line/>
ཤིང༌། །དེ་དག་ཐམས་ཅད་སོ་སོར་མཐུན་པར་ཡེ་ཤེས་རྣམས་བསྒོམས་པས། །སེམས་ཅན་དམ་པ་སངས་རྒྱས་རྣམ་འཕྲུལ་འདི་འདྲ་ཕྱོགས་བཅུར་སྟོན། །ཐོག་མར་ཉན་འདོད་<line/>
བླ་མ་བསྙེན་བཀུར་བཟོད་པ་དེས་བྱས་ཤིང༌། །རང་བཞིན་མེད་པའི་ཆོས་ལ་རབ་རྟོག་བསམ་གཏན་བསྙེན་བྱེད་པ། །བདེ་གཤེགས་ཉིད་ནི་རྟོགས་འགྱུར་འགྲོ་བ་རྣམ་སྒོམ་<line/>
སེམས་ཚིམ་བྱེད། །ཆོས་ཉིད་དེ་འདྲ་སྤྱོད་པ་མྱུར་དུ་བདེ་གཤེགས་ཐོབ་པར་འགྱུར། །སྙིང་ནས་འདྲི་ཞིང་ཕྱོགས་རྣམས་རྒྱལ་བྱེད་རྩེ་གཅིག་ཐུབ་བྱེད་ཅིང༌། །རྒྱལ་བའི་<line/>
ཡོན་ཏན་མོས་ལས་མི་ལྡོག་སྤྱོད་པས་ཚིམ་བྱེད་པ། །དངོས་དང་དངོས་མེད་ཐམས་ཅད་ཤེས་བྱས་སྤངས་ཤིང་དངོས་ཟད་པའི། །སངས་རྒྱས་བདག་མེད་དཔེ་མེད་མཐོང་བ་<line/>
དེ་དག་ལུས་འདི་ཡིན། །བཟང་པོའི་སྤྱོད་ཡུལ་ཅན་གྱི་སེམས་ཀྱིས་ཕྱོགས་རྣམས་ཀུན་བཀང་ཞིང༌། །ཞིང་རྣམས་ཐམས་ཅད་ཆོས་ཀྱི་གཏེར་གྱིས་ཁྱབ་བྱས་ཚིམ་བྱེད་པ།།<line/>
ཇི་བཞིན་ཆོས་གནས་ཆོས་ཉིད་མཐའ་ལ་ཐེ་ཚོམ་མེད་པ་རྣམས། །སྟོབས་བཅུ་ཅི་འདྲ་དེ་བཞིན་གྱུར་པའི་ལུས་ནི་འདི་དག་གོ །བཅོམ་ལྡན་འདས་ཀྱིས་ཆོས་གང་སྒྲ་བརྗོད་<line/>
</page>
<page index="593" id="297B">དེ་ལ་འཇུག་བྱེད་ཅིང༌། །ཆོས་ཀྱི་འཁོར་ལོ་ཇི་བཞིན་བལྟ་དཀའ་གཞལ་ཡས་རྟག་བསྐོར་བ། །དེ་བཞིན་གཤེགས་པས་གསུངས་པའི་གསུང་ཀུན་བྱང་ཆུབ་ཡན་ལག་རྟོགས། །དེ་ལྟར་<line/>
འཇུག་པས་རྟག་ཏུ་སངས་རྒྱས་སྐུ་རབ་འདི་དག་མཐོང༌། །མཐོང་ཡང་མིག་གི་རྣམ་ཤེས་ཚུལ་དུ་རྡུལ་མེད་མཐོང་བ་མེད། །རྣམ་ཤེས་སྒྱུ་མ་བཞིན་པས་མིག་སྟོང་སྟོབས་བཅུ་མི་མཐོང་<line/>
ངོ༌། །འདུ་ཤེས་ཐམས་ཅད་རྣམ་རྟོག་ཡིན་གྱི་སངས་རྒྱས་མཐོང་བ་མིན། །ཤིན་ཏུ་ཆགས་མེད་ཡུལ་མེད་དེ་ནི་རྒྱལ་བ་མཐོང་བ་ཡིན། །སེམས་ཅན་ལས་མང་བསགས་པ་དེ་དག་ཤིན་<line/>
ཏུ་བལྟ་དཀའ་སྟེ། །ནང་དང་ཕྱི་དང་དབྱིབས་དང་མདོག་ཏུ་ཕྱོགས་བཅུ་ཀུན་ན་མེད། །དེ་བཞིན་རང་བྱུང་སྐུ་ནི་གཞལ་ཡས་ཕྱོགས་རྣམས་ཀུན་འགེངས་པ། །ཤེས་པར་དཀའ་བ་<line/>
འདྲེན་པ་ཆེན་པོ་བསྒྲིབས་པ་མེད་པས་བརྙེས། །ནམ་མཁའ་དག་ལ་ཞིང་རྣམས་བྱེ་བ་དངོས་པོར་གནས་པར་སྣང༌། །དེ་ནས་འོང་བ་མེད་ཅིང་ཕྱོགས་བཅུ་ཀུན་ཏུ་འགྲོ་བ་མེད། །གཅིག་<line/>
ཅིང་གནས་པར་འགྱུར་ཡང་དེ་དག་ཅི་ལའང་གནས་པ་མེད། །དེ་བཞིན་རང་བྱུང་རྣམས་ཀྱི་སྐུ་ནི་མཁའ་དབྱིངས་རྟག་ཏུ་འགེངས། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་<line/>
ཕལ་པོ་ཆེ་ཞེས་བྱ་བ་ལས། དེ་བཞིན་གཤེགས་པའི་འོད་ཟེར་ལས་རྣམ་པར་སངས་རྒྱས་པའི་ལེའུ་སྟེ། བཅུ་བཞི་པའོ།། །།དེ་ནས་བྱང་ཆུབ་སེམས་དཔའ་<line/>
</page>
<page index="594" id="298A">༄༅། །འཇམ་དཔལ་གྱིས་བྱང་ཆུབ་སེམས་དཔའ་སངས་རྒྱས་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། རང་བཞིན་གཅིག་པའི་སེམས་ལ་བྱེ་བྲག་<line/>
ཐ་དད་པའི་རྣམ་པ་འདི་ལྟ་བུ་དག་འདི་ལྟ་སྟེ། བདེ་འགྲོར་འགྲོ་བ་དང༌། ངན་སོང་དུ་འགྲོ་བ་དང༌། དབང་པོ་ཚང་བ་དང༌། དབང་པོ་མ་ཚང་བ་དང༌། སྐྱེ་བ་མཐུན་པ་དང༌། སྐྱེ་བ་<line/>
མི་མཐུན་པ་དང༌། སྡུག་པ་དང༌། མི་སྡུག་པ་དང༌། བདེ་བ་མྱོང་བ་དང༌། སྡུག་བསྔལ་མྱོང་བ་སྣང་བ་དག་ལ་ལྟོས། ལས་ཀྱིས་ནི། སེམས་མི་ཤེས་སོ། །སེམས་ཀྱིས་ནི། ལས་མི་<line/>
ཤེས་སོ༑ ༑ཚོར་བས་ནི། རྣམ་པར་སྨིན་པ་མི་ཤེས་སོ། །རྣམ་པར་སྨིན་པས་ནི། ཚོར་བ་མི་ཤེས་སོ། །སེམས་ཀྱིས་ནི། ཚོར་བ་མི་ཤེས་སོ། །ཚོར་བས་ནི། སེམས་མི་ཤེས་<line/>
སོ༑ ༑རྒྱུས་ནི། རྐྱེན་མི་ཤེས་སོ། །རྐྱེན་གྱིས་ནི། རྒྱུ་མི་ཤེས་སོ། །དངོས་པོས་ནི། དམིགས་པ་མི་ཤེས་སོ། །དམིགས་པས་ནི། དངོས་པོ་མི་ཤེས་སོ། །དེ་ནས་བྱང་ཆུབ་སེམས་<line/>
དཔའ་སངས་རྒྱས་དཔལ་གྱིས་བྱང་ཆུབ་སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། སེམས་ཅན་བསྟན་པར་བྱ་བའི་ཕྱིར། །གང་འདི་ཡོངས་སུ་དྲིས་པ་དག།<line/>
ཆོས་རྣམས་ཆོས་ཉིད་ཅི་འདྲ་བ། །འཇམ་དཔལ་བདག་ལས་མཉན་པར་གྱིས། །ཆོས་རྣམས་འདི་དག་གཡོ་བ་མེད། །ཤིན་ཏུ་དངོས་པོ་མེད་པ་སྟེ། །དེ་ཕྱིར་གཞན་གྱིས་<line/>
</page>
<page index="595" id="298B">གཞན་དག་གི །ངོ་བོ་ཉིད་ཀྱང་མི་ཤེས་སོ། །ཇི་ལྟར་ཆུ་ཀླུང་རྒྱུད་ཀྱི་རྣམས། །གཞན་དང་གཞན་དུ་འགྲོགས་རྒྱུ་ཡང༌། །གཅིག་གིས་གཅིག་ནི་མི་ཤེས་ཏེ། །ཆོས་ཀྱི་ཆོས་ཉིད་དེ་བཞིན་<line/>
ནོ༑ ༑ཇི་ལྟར་འབར་བའི་མཚན་མ་ཅན། །འོད་འཕྲོ་གཞན་དང་གཞན་འགྲོགས་ཀྱང༌། །གཅིག་གིས་གཅིག་ནི་མི་ཤེས་ཏེ། །ཆོས་ཀྱི་ཆོས་ཉིད་དེ་བཞིན་ནོ། །ཇི་ལྟར་རླུང་ནི་བསྟེན་ཚུལ་<line/>
གྱིས༑ ༑གཞན་དང་གཞན་དུ་རབ་ཏུ་རྒྱུ། །གཅིག་གིས་གཅིག་ནི་མི་ཤེས་ཏེ། །ཆོས་ཀྱི་ཆོས་ཉིད་དེ་བཞིན་ནོ། །ཇི་ལྟར་ས་ཡི་ཁམས་ཀྱི་རྣམས། །གཅིག་ལ་གཅིག་ནི་གནས་གྱུར་ཀྱང༌།།<line/>
གཅིག་གིས་གཅིག་ནི་མི་ཤེས་ཏེ། །ཆོས་ཀྱི་ཆོས་ཉིད་དེ་བཞིན་ནོ། །མིག་དང་རྣ་བ་སྣ་དག་དང༌། །ལྕེ་དང་ལུས་དང་ཡིད་ཀྱི་རྣམས། །འདི་དག་ལས་ནི་རྒྱུ་འཁོད་ཀྱང༌། །བྱེད་པ་<line/>
པོ་ནི་གང་ཡང་མེད། །འབྱུང་བའི་རང་བཞིན་མེད་པ་ཡིས། །འབྱུང་བ་ཉེ་བར་བསྟན་བྱས་ཀྱང༌། །བསྟན་པར་བྱས་པ་གང་ཡང་མེད། །བསྟན་པ་ལ་ནི་དངོས་མེད་དེ། །མིག་ནི་<line/>
རང་བཞིན་ཉིད་ཀྱིས་སྟོང༌། །རྣ་བ་སྣ་ཡང་རང་བཞིན་གྱིས། །ལྕེ་དང་ལུས་དང་ཡིད་རྣམས་ཀྱང༌། །མེད་དེ་ཡོངས་སུ་བརྟགས་པ་ཡིན། །གང་ཞིག་རང་བཞིན་དངོས་མེད་པར། །<line/>
ཚུལ་བཞིན་རབ་ཏུ་རྟོག་བྱེད་པ། །དེ་ཡི་མིག་ལ་འཁྲུལ་པ་མེད། །ཆོས་མིག་བསམ་གྱིས་མི་ཁྱབ་པའོ། །ཡང་དག་པ་དང་ཡང་དག་མིན། །བདེན་ནམ་འོན་ཏེ་རྫུན་ཡང་རུང༌། །འཇིག་<line/>
</page>
<page index="596" id="299A">༄༅། །རྟེན་འདས་དང་འཇིག་རྟེན་ཀུན། །ཚིག་གི་ལམ་གྱིས་བརྗོད་པའོ། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་ནོར་དཔལ་ལ་འདི་<line/>
སྐད་ཅེས་སྨྲས་སོ། །ཀྱེ་རྒྱལ་བའི་སྲས། སེམས་ཅན་ཐམས་ཅད་སེམས་ཅན་མེད་མོད་ཀྱི། འོན་ཀྱང་དེ་བཞིན་གཤེགས་པ་ནི། སེམས་ཅན་འདུལ་བའི་དུས་ལ་ཇི་ལྟར་འབབ་<line/>
པ་དང༌། སེམས་ཅན་གྱི་ཚེ་ཇི་ལྟ་བ་དང༌། ལུས་ཇི་ལྟ་བ་དང༌། སྤྱོད་པ་ཇི་ལྟ་བ་དང༌། མོས་པ་ཇི་ལྟ་བ་དང༌། མཚན་མ་ཇི་ལྟ་བ་དང༌། བསམ་པ་ཇི་ལྟ་བ་དང༌། སྦྱོར་བ་ཇི་ལྟ་བ་<line/>
དང༑ སེམས་ཇི་ལྟ་བ་དང༌། སྤྱོད་པ་ཇི་ལྟ་བ་དེ་བཞིན་དུ་སེམས་ཅན་རྣམས་ཀྱི་སེམས་ཅན་འདུལ་བའི་ཕྱིར་མཐོང་ངོ༌། །དེ་ནས་བྱང་ཆུབ་སེམས་དཔའ་ནོར་དཔལ་གྱིས་བྱང་ཆུབ་<line/>
སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། གང་རྣམས་རབ་ཏུ་ཞི་སྤྱོད་ཅིང༌། །ཐོས་དང་ལྡན་པའི་ས་འདི་ཡིན། །འདི་དོན་ཅི་འདྲ་དེ་བཞིན་དུ། །འཇམ་དཔལ་<line/>
བདག་ལས་མཉན་པར་གྱིས། །བདག་གི་ལུས་ལ་སུ་གནས་ཤེས། །གང་གིས་ནད་ནི་རབ་ཤེས་པ། །ཡང་དག་ཡོད་དམ་མེད་པའི་དོན། །དེས་ནི་རབ་ཏུ་ཤེས་པ་ཡིན། །ལུས་<line/>
ཀྱི་རྣམ་པར་དགོད་པ་ནི། །ཕྱོགས་ན་མི་གནས་བརྗོད་པ་ཡིན། །དེ་བས་ཤེས་པ་དེ་གནས་ལ། །ནམ་ཡང་ཆགས་པར་མི་བྱེད་དོ། །ལུས་ནི་རྣམ་པར་སྤྱོད་པ་ཡིས། །དངོས་པོ་ཀུན་<line/>
</page>
<page index="597" id="299B">ཀྱང་རྣམ་པར་བསྒོམས། །སེམས་ནི་ཕྱིར་ལྡོག་མི་འགྱུར་ཏེ། །དངོས་པོ་ཀུན་ནི་བརྟགས་པའོ། །གང་གི་ཚེ་ནི་རྗེས་སུ་འབྲང༌། །གང་གི་ཚེ་ནི་ཕྱིར་ལྡོག་འགྱུར། །ཇི་ལྟར་མགལ་<line/>
མེ་འཁོར་ལོ་ཡི། །ཐོག་མ་ཐ་མ་འཁོར་བ་བཞིན། །དངོས་པོ་ཐམས་ཅད་མི་རྟག་པར། །སྐྱེ་བོ་གང་རྣམས་རྟོག་པ་ཡང༌། །ལུས་ལ་བདག་ཀྱང་མེད་པའི་ཕྱིར། །འདུ་ཤེས་ཕྱིར་ཡང་<line/>
ལྡོག་པར་འགྱུར། །བདག་མེད་རྨི་ལམ་ལྟ་བུ་ཡི། །ལས་ནི་ཀུན་ཏུ་རབ་ཏུ་འབྱུང༌། །རྣམ་པར་སྨིན་པས་རབ་ཏུ་འབྱུང༌། །ཕྱི་མ་ཇི་བཞིན་སྔོན་དེ་བཞིན། །སེམས་ནི་དབང་བྱེད་ཡིན་པར་<line/>
བཤད༑ ༑དད་པའི་ཚུལ་ནི་ཇི་བཞིན་དུ། །ཚུལ་བཞིན་མ་ཡིན་ཕྱིན་ཅི་ལོག། འཇིག་རྟེན་ཐམས་ཅད་སྟོན་པར་བྱེད། །ཇི་སྙེད་འཇིག་རྟེན་བརྡ་ཡོད་པ། །དེ་དག་ཐམས་ཅད་བརྟགས་<line/>
པ་སྟེ༑ ༑ཆོས་ཉིད་དེ་ནི་ནམ་དུ་ཡང༌། །ཆོས་གཅིག་ལ་ཡང་མི་གནས་སོ། །རྐྱེན་རྣམས་ལ་ནི་རྟེན་བཅས་ཏེ། །ཆོས་རྣམས་སོ་སོར་རབ་ཏུ་འབྱུང༌། །དེ་དག་ལྡོག་པར་དེ་བཞིན་<line/>
འགྱུར༑ ༑ཕྱི་མ་ཇི་བཞིན་སྔོན་དེ་བཞིན། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་རིན་ཆེན་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་<line/>
སྲས་དག། སེམས་ཅན་ཐམས་ཅད་ཀྱི་འབྱུང་བ་ཆེན་པོ་བཞི་རྣམས་ཡོངས་སུ་འཛིན་པ་མེད་ཅིང་བདག་གི་མེད་ལ་མཉམ་པ་ཡིན་ཡང་འོན་ཀྱང་བདེ་བའི་ཚོར་བ་དག་ཀྱང་སྣང༌།<line/>
</page>
<page index="598" id="300A">༄༅། །སྡུག་བསྔལ་གྱི་ཚོར་བ་དག་ཀྱང་སྣང༌། ཡིད་དུ་འོང་བར་བྱེད་པ་དང༌། ཡིད་དུ་མི་འོང་བར་བྱེད་པ་དང༌། ནང་དུ་བྱེད་པ་དང༌། ཕྱི་རོལ་ཏུ་བྱེད་པ་དང༌། ཚོར་བ་<line/>
ཆུང་བ་དང༌། ཚོར་བ་ཆེ་བ་དང༌། ཚེ་འདི་ལ་མྱོང་བ་དང༌། ཚེ་གཞན་ལ་མྱོང་བ་དག་ཀྱང་སྣང་ལ། ཆོས་ཀྱི་དབྱིངས་ལ་ནི། ཡིད་དུ་འོང་བའམ། ཡིད་དུ་མི་འོང་བ་ཡང་མེད་པ་འདི་<line/>
ཅི་ཞིག་༑དེ་ནས་བྱང་ཆུབ་སེམས་དཔའ་རིན་ཆེན་དཔལ་གྱིས་བྱང་ཆུབ་སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། ཇི་ལྟར་ལས་རྣམས་བྱས་གྱུར་པ། །ཚོར་བ་དེ་<line/>
བཞིན་འབྱུང་འགྱུར་གྱི། །འདི་ལ་བྱེད་པ་གང་ཡང་མེད། །འདི་ནི་སངས་རྒྱས་བསྟན་པའོ། །ཤིན་ཏུ་ཕྱིས་པའི་མེ་ལོང་ལ། །དེ་ནི་ཇི་ལྟར་འདུག་པ་བཞིན། །དེ་ལ་དེ་ནི་དེ་<line/>
བཞིན་སྣང༌། །ཆོས་ཀྱི་རང་བཞིན་དེ་བཞིན་ནོ། །ཇི་ལྟར་ཞིང་དང་ས་བོན་དག །གཅིག་གིས་གཅིག་ནི་མི་ཤེས་ཀྱང༌། །རང་བཞིན་ཉེ་བར་སྟོན་པར་བྱེད། །ལས་ཀྱི་རང་<line/>
བཞིན་དེ་བཞིན་ནོ། །སྒྱུ་མ་བྱེད་པ་མཁས་པ་ཞིག །ལམ་པོ་ཆེར་ནི་སོང་འདུག་སྟེ། །གཟུགས་རྣམས་སྟོན་པར་བྱེད་པ་བཞིན། །ལས་ཀྱི་རང་བཞིན་དེ་བཞིན་ནོ། །ཇི་ལྟར་<line/>
ཤིང་གི་འཁྲུལ་འཁོར་རྣམས། །སྣ་ཚོགས་སྒྲ་མང་རྗོད་བྱེད་ཀྱང༌། །དེ་ནི་བདག་དང་བདག་མེད་མིན། །ལས་ཀྱི་རང་བཞིན་དེ་བཞིན་ནོ། །ཇི་ལྟར་བྱ་རྣམས་མང་པོ་ཡི། །<line/>
</page>
<page index="599" id="300B">སྒོ་ངའི་སྦུབས་ནི་ཕྱེ་བ་ལས། །སྒྲ་སྐད་གཞན་དང་གཞན་འགྱུར་བ། །ལས་ཀྱི་རང་བཞིན་དེ་བཞིན་ནོ། །ཇི་ལྟར་མ་ཡི་མངལ་དུ་ཡང༌། །བུ་ནི་འཕོ་བར་མི་འགྱུར་ཏེ། །འོན་ཀྱང་དབང་<line/>
པོ་སྣ་ཚོགས་འགྱུར། །ལས་ཀྱི་རང་བཞིན་དེ་བཞིན་ནོ། །ཇི་ལྟར་སེམས་དམྱལ་འཇིགས་པ་ན། །གཤིན་རྗེའི་རིས་གཏོགས་སྡུག་བསྔལ་བ། །དེ་དག་ལ་ནི་འོང་བ་མེད། །ལས་ཀྱི་<line/>
རང་བཞིན་དེ་བཞིན་ནོ། །ཇི་ལྟར་རིན་ཆེན་མཆོག་རྣམས་དང༌། །ལྷ་ཡི་བུ་རྣམས་ཀུན་ལྡན་ཡང༌། །འཕོ་བར་སྣང་བ་གང་ཡང་མེད། །དེ་བཞིན་ལས་ཀྱི་རང་བཞིན་ནོ། །ཇི་ལྟར་<line/>
འཇིག་རྟེན་ལ་ལ་དག །བསམ་གྱིས་མི་ཁྱབ་འབར་གྱུར་ཀྱང༌། །དེ་དག་འོང་བ་གང་ཡང་མེད། །ལས་ཀྱི་རང་བཞིན་དེ་བཞིན་ནོ། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་<line/>
བྱང་ཆུབ་སེམས་དཔའ་ཡོན་ཏན་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས་དག། དེ་བཞིན་གཤེགས་པས་ཆོས་གཅིག་མངོན་པར་སངས་རྒྱས་ན། འོན་ཀྱང་ཆོས་ཚད་མེད་<line/>
པ་ཡང་ཡང་དག་པར་སྟོན་ཞིང་ཚད་མེད་པ་ཡང་རྣམ་པར་སྟོན། སེམས་ཅན་ཚད་མེད་པ་ཡང་རབ་ཏུ་སྟོན། གསུང་ཚད་མེད་པ་ཡང་ཤིན་ཏུ་སྒྲོག །སྐུ་ཚད་མེད་པ་ཡང་ཤིན་ཏུ་སྟོན།<line/>
བསམ་པ་ཚད་མེད་པ་ཡང་ཐུགས་སུ་ཆུད། རྫུ་འཕྲུལ་ཚད་མེད་པ་ཡང་ཡང་དག་པར་སྟོན། འཇིག་རྟེན་གྱི་ཁམས་ཚད་མེད་པ་ཡང་ཤིན་ཏུ་སྐྱོང༌། རྒྱན་ཚད་མེད་པ་ཡང་བྱིན་གྱིས་<line/>
</page>
<page index="600" id="301A">༄༅། །རློབ༑ སྤྱོད་ཡུལ་ཚད་མེད་པ་ཡང་ཤིན་ཏུ་སྟོན་ལ། ཆོས་ཀྱི་དབྱིངས་ཀྱང་རྣམ་པ་ཐ་དད་དུ་མི་སྣང་བ་འདི་ཅི་ཞིག། དེ་ནས་བྱང་ཆུབ་སེམས་དཔའ་ཡོན་ཏན་<line/>
དཔལ་གྱིས་བྱང་ཆུབ་སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། གནས་འདི་ཤེས་པར་དཀའ་བ་སྟེ། །རྒྱལ་བའི་སྲས་ཀྱིས་བདག་ལ་དྲིས། །དེ་ནི་མཁས་པས་རྣམ་<line/>
པར་ཤེས། །ཡོན་ཏན་མོས་པ་དཔྱོད་པར་བྱེད། །ཇི་ལྟར་ས་ནི་གཅིག་པུ་ཡང༌། །སེམས་ཅན་མང་པོ་རབ་ཏུ་རྒྱུ། །དེ་ལ་གཅིག་དང་ཐ་དད་མེད། །སངས་རྒྱས་ཆོས་ཉིད་དེ་བཞིན་ནོ། །<line/>
ཇི་ལྟར་མེ་ནི་གཅིག་པུ་ཡང༌། །འཇིག་རྟེན་ཀུན་ན་ཀུན་ཀྱང་འབུད། །དེ་ལ་མེ་ལྕེ་ཐ་དད་མེད། །སངས་རྒྱས་ཆོས་ཉིད་དེ་བཞིན་ནོ། །ཇི་ལྟར་རྒྱ་མཚོ་གཅིག་པུ་ལས། །ཆུ་ཀླུང་ཚད་<line/>
མེད་འབབ་གྱུར་ཀྱང༌། །དེ་ལ་ཆུ་ཡི་བྱེ་བྲག་མེད། །སངས་རྒྱས་ཆོས་ཉིད་དེ་བཞིན་ནོ། །ཇི་ལྟར་རླུང་ནི་གཅིག་པུ་ཡང༌། །འཇིག་རྟེན་ཀུན་ཏུ་རྒྱུ་ཞིང་ལྡང༌། །དེ་ལ་གཅིག་དང་ཐ་<line/>
དད་མེད། །སངས་རྒྱས་ཆོས་ཉིད་དེ་བཞིན་ནོ། །སྤྲིན་ཆེན་རྣམས་ནི་འབྲུག་བསྒྲགས་ཤིང༌། །ས་རྣམས་ཀུན་ཀྱང་ངོམས་པར་བྱེད། །དེ་ཡི་ཆར་ལ་བྱེ་བྲག་མེད། །སངས་རྒྱས་ཆོས་<line/>
ཉིད་དེ་བཞིན་ནོ། །ཇི་ལྟར་ས་ནི་གཅིག་པུ་ཡང༌། །མྱུ་གུ་སྣ་ཚོགས་འབྱིན་ཅིང་སྟོན། །ས་ལ་བྱེ་བྲག་འབྱེད་པ་མེད། །སངས་རྒྱས་ཆོས་ཉིད་དེ་བཞིན་ནོ། །ཇི་ལྟར་སྒྲིབ་མེད་ཉི་མ་<line/>
</page>
<page index="601" id="301B">ནི༑ ༑ཕྱོགས་བཅུ་ཀུན་ན་སྣང་བར་བྱེད། །དེ་ལ་འོད་ཟེར་ཐ་དད་མེད། །སངས་རྒྱས་ཆོས་ཉིད་དེ་བཞིན་ནོ། །ཇི་ལྟར་ནམ་མཁའི་ཟླ་བ་ནི། །འཇིག་རྟེན་ཀུན་ལ་རབ་ཏུ་སྣང༌། །གནས་ནས་<line/>
འགྱུར་བ་གང་ཡང་མེད། །སངས་རྒྱས་ཆོས་ཉིད་དེ་བཞིན་ནོ། །ཇི་ལྟར་ཚངས་པ་མི་མཇེད་བདག །སྟོང་གསུམ་ན་ནི་འདུག་མོད་ཀྱི། །དེ་ལ་ལུས་ནི་བྱེ་བྲག་མེད། །སངས་རྒྱས་ཆོས་<line/>
ཉིད་དེ་བཞིན་ནོ། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་མིག་གི་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། དེ་བཞིན་གཤེགས་<line/>
པ་ལ་དགེ་བ་བསྐྱེད་པར་གཅིག་ཀྱང་དེ་བཞིན་གཤེགས་པ་ལ་དགེ་བའི་རྩ་བ་བསྐྱེད་པའི་སེམས་ཅན་རྣམས་གཟུགས་སྣ་ཚོགས་དང༌། ཁ་དོག་སྣ་ཚོགས་དང༌། རིགས་སྣ་ཚོགས་དང༌།<line/>
དབང་པོ་སྣ་ཚོགས་དང༌། ལོངས་སྤྱོད་སྣ་ཚོགས་དང༌། དབང་སྣ་ཚོགས་དང༌། འཁོར་སྣ་ཚོགས་དང༌། ཕྱུག་དབུལ་སྣ་ཚོགས་དང༌། ཡོན་ཏན་སྣ་ཚོགས་དང༌། ཤེས་རབ་སྣ་ཚོགས་<line/>
སུའང་སྣང་ལ། དེ་བཞིན་གཤེགས་པ་ནི། གང་ལའང་མི་མཉམ་པའམ། ཐ་དད་དུ་དགོངས་པ་གང་ཡང་མེད་ན་འདི་ཅི་ཞིག། དེ་ནས་བྱང་ཆུབ་སེམས་དཔའ་མིག་གི་དཔལ་གྱིས་<line/>
བྱང་ཆུབ་སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། ཇི་ལྟར་ས་ནི་རོ་གཅིག་ཀྱང༌། །ས་བོན་ཚུལ་བཞིན་མྱུ་གུ་སྟོན། །བྱམས་དང་སྡང་བར་སེམས་པ་མེད། །<line/>
</page>
<page index="602" id="302A">༄༅། །སངས་རྒྱས་ཡོན་ཕུལ་དེ་བཞིན་ནོ། །ཇི་ལྟར་ཆུ་ནི་རོ་གཅིག་ཀྱང༌། །སྣོད་ཀྱི་དབང་གིས་རྣམ་པར་འགྱུར། །དེ་བཞིན་སངས་རྒྱས་ཡོན་ཕུལ་བ། །རྒྱུད་ཀྱི་རྣམས་<line/>
ལ་རྣམ་པར་འགྱུར། །ཇི་ལྟར་སྒྱུ་མཁན་མཁས་པ་ནི། །རྟག་ཏུ་འཁོར་ཀྱང་མགུ་བར་བྱེད། །དེ་བཞིན་སངས་རྒྱས་ཡོན་ཕུལ་བ། །ཤིན་ཏུ་སྦྱངས་པ་དགའ་བར་བྱེད། །ཇི་ལྟར་<line/>
མཁས་པའི་རྒྱལ་པོ་དག། འགྲོ་བ་མང་པོ་ཤེས་པར་བྱེད། །དེ་བཞིན་སངས་རྒྱས་ཡོན་ཕུལ་བ། །ཇི་ལྟར་བསྐྱེད་བཞིན་ཤེས་པར་བྱེད། །ཇི་ལྟར་དྲི་མེད་མེ་ལོང་ལ། །ཅི་འདྲའི་<line/>
གཟུགས་རྣམས་དེ་བཞིན་སྣང༌། །དེ་བཞིན་སེམས་ཅན་བསམ་ཚུལ་དུ། །སངས་རྒྱས་ཡོན་ཕུལ་རྣམ་དག་འགྱུར། །ཇི་ལྟར་དུག་ཕན་སྨན་གྱི་རྣམས། །དུག་ནད་ཐམས་ཅད་<line/>
སོས་པར་བྱེད། །དེ་བཞིན་སངས་རྒྱས་ཡོན་ཕུལ་བ། །ཉོན་མོངས་དུག་ནི་ཆེན་པོ་སེལ། །ཇི་ལྟར་ཉི་མ་ཤར་བ་ནི། །འགྲོ་བ་འདི་དག་སྣང་བར་བྱེད། །མུན་པ་དག་ཀྱང་རྣམ་<line/>
པར་སེལ། །སངས་རྒྱས་ཡོན་ཕུལ་དེ་བཞིན་ནོ། །ཇི་ལྟར་ཟླ་བ་དྲི་མེད་པ། །ཀུན་ཏུ་མཉམ་པ་ཉིད་བྱས་ཏེ། །ས་ནི་རབ་ཏུ་སྣང་བར་བྱེད། །སངས་རྒྱས་ཡོན་ཕུལ་དེ་བཞིན་ནོ། །<line/>
ཇི་ལྟར་ཆུ་ཡི་སྟོབས་ཤུགས་ཀྱིས། །ས་རི་ཐམས་ཅད་གཡོ་འགྱུར་བ། །སངས་རྒྱས་ཡོན་ཕུལ་དེ་བཞིན་དུ། །སྲིད་གསུམ་འཁོར་བ་རྣམས་ཀྱང་སྐྱོང༌། །འབར་དང་འོད་འཕྲོ་<line/>
</page>
<page index="603" id="302B">བཅས་པའི་མེ། །ཐམས་ཅད་དག་ཏུ་སྲེག་པའི་དངོས། །དེ་བཞིན་སངས་རྒྱས་ཡོན་ཕུལ་བ། །འདུ་བྱེད་ཐམས་ཅད་སྲེག་པར་བྱེད། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་<line/>
བྱང་ཆུབ་སེམས་དཔའ་བརྩོན་འགྲུས་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། དེ་བཞིན་གཤེགས་པའི་བསྟན་པ་གཅིག་ན། ཐམས་ཅད་ལྟ་བ་མཐུན་པས་ཉོན་མོངས་<line/>
པ་ཐམས་ཅད་སྤོང་བར་ཅིའི་ཕྱིར་མི་འགྱུར། དེ་དག་ཀུན་ལ་ཡང་གཟུགས་ནི། གཟུགས་ཉིད་དུ་ཟད། ཚོར་བ་ཡང་ཚོར་བ་ཉིད་དུ་ཟད། འདུ་ཤེས་ཀྱང་འདུ་ཤེས་ཉིད་དུ་ཟད། འདུ་བྱེད་<line/>
རྣམས་ཀྱང་འདུ་བྱེད་རྣམས་ཉིད་དུ་ཟད། རྣམ་པར་ཤེས་པ་ཡང་རྣམ་པར་ཤེས་པ་ཉིད་དུ་ཟད། འདོད་པའི་ཁམས་ཀྱང་འདོད་པའི་ཁམས་ཉིད་དུ་ཟད། གཟུགས་ཀྱི་ཁམས་ཀྱང་<line/>
གཟུགས་ཀྱི་ཁམས་ཉིད་དུ་ཟད། གཟུགས་མེད་པའི་ཁམས་ཀྱང་གཟུགས་མེད་པའི་ཁམས་ཉིད་དུ་ཟད། མ་རིག་པ་ཡང་མ་རིག་པ་ཉིད་དུ་ཟད། སྲེད་པ་ཡང་སྲེད་པ་ཉིད་དུ་ཟད་ལ།<line/>
དེ་བཞིན་གཤེགས་པའི་བསྟན་པ་ཡང་ཕན་པར་བྱེད་པའམ། གནོད་པར་བྱེད་པ་མ་ཡིན་ན། དེ་ཅིའི་ཕྱིར། དེ་ནས་བྱང་ཆུབ་སེམས་དཔའ་བརྩོན་འགྲུས་དཔལ་གྱིས་བྱང་ཆུབ་སེམས་<line/>
དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། དེ་ལྟར་ཁྱོད་ཀྱིས་གང་དྲིས་པ། །ལ་ལ་མྱུར་དུ་རྣམ་གྲོལ་ཞིང༌། །ལ་ལ་དཀའ་བར་འགྲོལ་འགྱུར་བ། །སངས་རྒྱས་སྲས་པོ་<line/>
</page>
<page index="604" id="303A">༄༅། །བདག་ལ་ཉོན། །འདི་ནི་དཔག་ཏུ་མེད་པ་ཡི། །སངས་རྒྱས་བསྟན་གྱི་ཉེས་མ་ཡིན། །དད་དང་བརྩོན་འགྲུས་ནན་ཏན་གྱིས། །རྟག་ཏུ་ཁྱད་པར་འགྱུར་བ་ཡིན། །<line/>
ཇི་ལྟར་རྩ་དང་ཤིང་གཤེར་བ། །མེར་བཅུག་ཤིན་ཏུ་ཉམ་ཆུང་ཞིང༌། །རིང་པོར་མི་ཐོགས་འཆི་བར་འགྱུར། །དེ་བཞིན་ལེ་ལོ་བསྟན་པ་ལ། །ཇི་ལྟར་གཙུབས་ནས་གཙུབས་པའི་<line/>
ཚེ༑ ༑མ་བྱུང་བ་ནི་མྱུར་བཏེག་ན། །མྱུར་དུ་འཆི་བར་འགྱུར་བ་བཞིན། །དེ་ལྟར་ལེ་ལོ་བསྟན་པ་ལ། །ཉི་མའི་ནོར་བུ་ལྕི་བ་ལ། །ཡང་དང་ཡང་བཞག་བཏེག་པ་ནི། །དེ་ལ་མེ་<line/>
འབྱུང་མི་འགྱུར་ཏེ། །དེ་བཞིན་ལེ་ལོ་བསྟན་པ་ལ། །ཇི་ལྟར་ཉི་མ་ཤར་བའི་ཚེ། །བྱིས་པ་རྣམས་ནི་མིག་བཙུམས་ཤིང༌། །མི་མཐོང་ཅི་ཕྱིར་ཞེས་སྨྲ་བ། །དེ་བཞིན་ལེ་ལོ་བསྟན་<line/>
པ་ལ༑ ༑རྐང་ལག་མེད་པར་སྐྱེས་པའི་མི། །ཇི་ལྟར་སྨྱིག་མངའ་ཁ་བུག་གིས། །ས་ནི་དབུག་པར་འདོད་པ་བཞིན། །དེ་ལྟར་ལེ་ལོ་བསྟན་པ་ལ། །ཇི་ལྟར་བྱིས་པས་རྒྱ་མཚོ་ལས།།<line/>
ཡང་དང་ཡང་དུ་བཅུས་བྱས་ཤིང༌། །སྐམ་པར་ལ་ལ་འདོད་པ་ལྟར། །དེ་བཞིན་ལེ་ལོ་བསྟན་པ་ལ། །ཇི་ལྟར་བུམ་པ་ཆུས་བཀང་བཞིན། །བསྐལ་པའི་མེ་ནི་བྱུང་བའི་ཚེ། །ལ་ལ་<line/>
གསད་པར་འདོད་པ་ལྟར། །དེ་བཞིན་ལེ་ལོ་བསྟན་པ་ལ། །ཇི་ལྟར་ལ་ལ་ཕྱོགས་བཅུ་ཡི། །ནམ་མཁའ་ཇི་སྙེད་ཐ་མལ་པའི། །གཟུགས་ཀྱིས་རྒྱས་པར་དགང་སྨྲ་བ། །དེ་བཞིན་<line/>
</page>
<page index="605" id="303B">ལེ་ལོ་བསྟན་པ་ལ། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་ཆོས་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། ཆོས་ཀྱི་ཚུལ་ཉོན་མོངས་པ་<line/>
ཐམས་ཅད་སྐེམ་པ་འདི་ཉིད་བླངས་ཀྱང་སེམས་ཅན་ལ་ལ་འདོད་ཆགས་ཀྱི་དབང་དུ་འགྲོ། ལ་ལ་ཞེ་སྡང་གི་དབང་དུ་འགྲོ། ལ་ལ་གཏི་མུག་གི་དབང་དུ་འགྲོ། ང་རྒྱལ་གྱི་དབང་དུ་འགྲོ། འཆབ་པའི་དབང་<line/>
དུ་འགྲོ། འཁོན་དུ་འཛིན་པའི་དབང་དུ་འགྲོ། ཕྲག་དོག་གི་དབང་དུ་འགྲོ་།སེར་སྣའི་དབང་དུ་འགྲོ་།སྒྱུའི་དབང་དུ་འགྲོ་ཞིང༌། གཡོའི་དབང་དུ་འགྲོ་ལ། ཆོས་དེ་དག་ཀྱང་སེམས་མེད་པར་གཟུང་དུ་ཡང་<line/>
མི་ནུས་ཏེ། ཉོན་མོངས་པར་གདགས་པ་ཀུན་གྱི་རྣམ་པ་ཀུན་ཏུ་སེམས་ཀྱི་རྒྱུད་དུ་ཟད་ན། དེ་ཇི་ལྟ་བུ། དེ་ནས་བྱང་ཆུབ་སེམས་དཔའ་ཆོས་དཔལ་གྱིས་བྱང་ཆུབ་སེམས་དཔའ་འཇམ་<line/>
དཔལ་ལ་ཚིགས་སུ་བཅད་དེ་སྨྲས་པ། གང་གི་དོན་དུ་དྲིས་པ་རྣམས། །སངས་རྒྱས་སྲས་པོ་ང་ལས་ཉོན། །ཡང་དག་སངས་རྒྱས་བསྟན་པ་འདི། །ཐོས་པ་ཙམ་གྱིས་མི་འགྲུབ་བོ། །ལ་<line/>
ལ་སྟོབས་མེད་ཆུ་ཀླུང་གིས། །ནད་ཀྱིས་ཁྱེར་བར་གྱུར་པ་དག །སྐོམ་ཞིང་ཤི་བར་གྱུར་པ་བཞིན། །མ་བསྒོམས་ཆོས་ཀྱང་དེ་བཞིན་ནོ། །ཇི་ལྟར་འགྲོ་བ་མང་པོ་ལ། །ཟས་དང་<line/>
སྐོམ་དག་སྦྱིན་བྱས་ཀྱང༌། །བདག་ཉིད་བཀྲེས་པས་ཤི་བ་ལྟར། །དེ་བཞིན་ཆོས་ལ་མ་བསྒོམས་པའོ། །ཇི་ལྟར་སྨན་པ་ལ་ལ་ཞིག །སྨན་རྣམས་ཐམས་ཅད་བདོག་བཞིན་དུ། །<line/>
</page>
<page index="606" id="304A">༄༅། །ལྟོ་ཡི་ནད་ཀྱིས་ཤི་བ་བཞིན། །ཆོས་ལ་མ་བསྒོམས་དེ་བཞིན་ནོ། །ཇི་ལྟར་དབྱིག་གི་མཛོད་དག་ཏུ། །རིན་ཆེན་མང་པོ་བགྲང་བྱེད་ཀྱང༌། །ནམ་ཕྱེད་ཙམ་ཡང་<line/>
མི་འཐོབ་པ། །ཆོས་ལ་མ་བསྒོམས་དེ་བཞིན་ནོ། །ཇི་ལྟར་བདེ་བ་ཀུན་ལྡན་པའི། །རྒྱལ་པོའི་ཕོ་བྲང་འཁོར་སྐྱེས་ཀྱང༌། །ཟས་དང་སྐོམ་དག་མི་བདོག་པ། །དེ་བཞིན་ཆོས་ལ་མ་<line/>
བསྒོམས་པའོ། །ཇི་ལྟར་འོན་པ་རོལ་མོ་ཡི། །སིལ་སྙན་གླུ་ལ་མཁས་པ་ཞིག །གཞན་དག་དེ་ཡིས་དགའ་བྱེད་པ། །ཆོས་ལ་མ་བསྒོམས་དེ་བཞིན་ནོ། །ཇི་ལྟར་དམུས་ལོང་རི་<line/>
མོ་མཁན། །ཚོང་དུས་དབུས་སུ་འབྲིར་འཇུག་ཀྱང༌། །བདག་ཉིད་ཀྱིས་ནི་མི་མཐོང་བ། །ཆོས་ལ་མ་བསྒོམས་དེ་བཞིན་ནོ། །ཇི་ལྟར་མཚོ་ཆེན་མཉན་པ་ཞིག །སྐྱེ་བོ་མང་པོ་<line/>
སྒྲོལ་བྱེད་ཀྱང༌། །བདག་ཉིད་དེ་ནང་འཆི་འགྱུར་བ། །ཆོས་ལ་མ་བསྒོམས་དེ་བཞིན་ནོ། །ཇི་ལྟར་ལམ་གྱི་བཞི་མདོར་ཡང༌། །ཕུན་སུམ་ཚོགས་པ་ཀུན་བརྗོད་ཅིང༌། །བདག་གིས་<line/>
ཐོབ་པར་མི་འགྱུར་བ། །ཆོས་ལ་མ་བསྒོམས་དེ་བཞིན་ནོ། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་ཡེ་ཤེས་དཔལ་ལ་འདི་སྐད་ཅེས་སྨྲས་<line/>
སོ༑ ༑ཀྱེ་རྒྱལ་བའི་སྲས། དེ་སྟེ་དེ་བཞིན་གཤེགས་པའི་བསྟན་པ་ནི། ཡེ་ཤེས་སྔོན་དུ་འགྲོ་བ་ཡིན་ན། དེ་ཅིའི་ཕྱིར་དེ་བཞིན་གཤེགས་པ་སེམས་ཅན་ལ་ལ་ལ་ནི། སྦྱིན་<line/>
</page>
<page index="607" id="304B">པ་བརྗོད་པ་མཛད། ལ་ལ་ལ་ནི། ཚུལ་ཁྲིམས། ལ་ལ་ལ་ནི། བཟོད་པ། ལ་ལ་ལ་ནི། བརྩོན་འགྲུས། ལ་ལ་ལ་ནི། བསམ་གཏན། ལ་ལ་ལ་ནི། ཤེས་རབ་བརྗོད་པ་མཛད། ལ་ལ་ལ་ནི།<line/>
བྱམས་པ། ལ་ལ་ལ་ནི། སྙིང་རྗེ། ལ་ལ་ལ་ནི། དགའ་བ། ལ་ལ་ལ་ནི། བཏང་སྙོམས་བརྗོད་པ་མཛད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ནི། ཆོས་གཅིག་འགས་<line/>
འབྱུང་བར་མི་ནུས་སོ། །དེ་ནས་བྱང་ཆུབ་སེམས་དཔའ་ཡེ་ཤེས་དཔལ་གྱིས་བྱང་ཆུབ་སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། སེམས་ཅན་གཞན་གྱི་བསམ་ཤེས་པ།།<line/>
ངོ་མཚར་རྨད་དུ་བྱུང་བ་སྟེ། །དེ་ལྟར་གང་གི་དོན་དྲིས་པ། །སངས་རྒྱས་སྲས་པོ་བདག་ལས་ཉོན། །སྨྲ་བའི་མཆོག་ནི་གང་ཡང་རུང༌། །ཆོས་གཅིག་གིས་ནི་བྱུང་བ་མེད། །གང་ཡང་<line/>
འབྱུང་བ་ཡོད་པ་མིན། །འབྱུང་བར་འགྱུར་བ་དེ་བཞིན་མེད། །སྐལ་པ་གང་ལ་གནས་པ་ཡི། །བསམ་པ་མཁྱེན་ནས་དོན་མཛད་ཅིང༌། །གང་ལ་ཅི་དག་ཚུལ་མཐུན་པ། །དེ་བཞིན་<line/>
ཆོས་ཀྱང་བསྟན་པ་མཛད། །སེར་སྣ་ཅན་ལ་སྦྱིན་པ་བརྗོད། །ཚུལ་ཁྲིམས་ངན་ལ་ཚུལ་ཁྲིམས་རྣམས། །མི་བཟོད་ལ་ནི་བཟོད་དང་དེས། །བརྩོན་འགྲུས་འབྱོར་པ་ལེ་ལོ་ལའོ། །<line/>
རྣམ་པར་འཁྲུགས་ལ་བསམ་གཏན་བརྗོད། །ཤེས་རབ་འབྱོར་བ་ཤེས་མེད་ལའོ། །གདུག་པའི་སེམས་ལ་བྱམས་པ་བཤད། །འཚེ་བ་རྣམས་ལ་སྙིང་རྗེ་སྟེ། །ཞུམ་པ་ལ་ནི་<line/>
</page>
<page index="608" id="305A">༄༅། །དགའ་བ་བཤད། །འཁོར་བའི་སེམས་ལ་བཏང་སྙོམས་ཏེ། །སངས་རྒྱས་ཆོས་རྣམས་ཐམས་ཅད་ཀྱང༌། །རིམ་པས་དེ་ལྟར་འབྱུང་བ་ཡིན། །ཇི་ལྟར་ས་ལ་<line/>
ལས་བྱ་བ། །ཁྱིམ་གྱི་དངོས་ལ་རིམ་པ་ཡིན། །དེ་བཞིན་སྦྱིན་པ་ཚུལ་ཁྲིམས་དག །བྱང་ཆུབ་སེམས་དཔའི་ཐོག་མར་འགྲོ་།རྒྱལ་བའི་གནས་དང་གྲོང་རྡལ་རྣམས། །རུབ་པའི་<line/>
ཕྱིར་ནི་ར་བ་སྟེ། །དེ་བཞིན་བཟོད་པ་བརྩོན་འགྲུས་དག །བྱང་ཆུབ་སེམས་དཔའ་རུབ་ཕྱིར་རོ། །ཇི་ལྟར་གདུགས་གཅིག་རྒྱལ་པོ་ནི། །ས་རྣམས་ཐམས་ཅད་སྐྱོང་བར་བྱེད། །<line/>
དེ་བཞིན་བསམ་གཏན་ཤེས་རབ་དག །བྱང་ཆུབ་སེམས་དཔའི་སྐྱབས་བཞིན་ནོ། །འཁོར་ལོས་བསྒྱུར་བའི་རྒྱལ་པོ་ནི། །བདེ་བ་ཐམས་ཅད་སྟེར་བ་ལྟར། །དེ་བཞིན་ཚངས་<line/>
པའི་གནས་རྣམས་ཀྱང༌། །བྱང་ཆུབ་སེམས་དཔའི་བདེ་བ་འབྱིན། །དེ་ནས་བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་བཟང་པོའི་དཔལ་ལ་འདི་སྐད་<line/>
ཅེས་སྨྲས་སོ། །ཀྱེ་རྒྱལ་བའི་སྲས། དེ་སྟེ་སངས་རྒྱས་བཅོམ་ལྡན་འདས་རྣམས་ཀྱི་འབྱུང་བ་གཅིག་ན། སངས་རྒྱས་ཀྱི་ཞིང་རྣམས་ན་སྦྱོར་བ་རྣམ་པ་ཐ་དད་པ་དག་འདི་ལྟར་<line/>
འཇིག་རྟེན་གྱི་ཁམས་རྣམ་པ་ཐ་དད་པ་དང༌། ཆོས་བསྟན་པ་རྣམ་པ་ཐ་དད་པ་དང༌། སེམས་ཅན་འདུལ་བ་རྣམ་པ་ཐ་དད་པ་དང༌། ཚེའི་ཚད་རྣམ་པ་ཐ་དད་པ་དང༌། འོད་ཀྱི་<line/>
</page>
<page index="609" id="305B">དཀྱིལ་འཁོར་རྣམ་པ་ཐ་དད་པ་དང༌། རྫུ་འཕྲུལ་དང་རྣམ་པར་འཕྲུལ་པ་རྣམ་པ་ཐ་དད་པ་དང༌། འཁོར་ཚོགས་པ་རྣམ་པ་ཐ་དད་པ་དང༌། བསྟན་པའི་ཚུལ་རྣམ་པ་ཐ་དད་པ་དང༌། ཆོས་<line/>
ཀྱི་བྱིན་གྱི་རླབས་རྣམ་པ་ཐ་དད་པ་དག་ཅིའི་ཕྱིར་སྣང་བར་གྱུར། སངས་རྒྱས་ཀྱི་ཆོས་ཐམས་ཅད་ཡོངས་སུ་མ་རྫོགས་པར་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་<line/>
པར་འཚང་རྒྱ་བར་མི་ནུས་སོ། །དེ་ནས་བྱང་ཆུབ་སེམས་དཔའ་བཟང་པོའི་དཔལ་གྱིས་བྱང་ཆུབ་སེམས་དཔའ་འཇམ་དཔལ་ལ་ཚིགས་སུ་བཅད་དེ་སྨྲས་པ། ཆོས་ཀྱི་རྒྱལ་པོའི་ཆོས་ཉིད་<line/>
ནི༑ ༑འཇམ་དཔལ་རྟག་ཏུ་གཅིག་པ་སྟེ། །བསྒྲིབས་པ་མེད་པ་གཟིགས་པ་ཡི། །འབྱུང་བ་དེ་ཡང་གཅིག་པུ་འོ། །སངས་རྒྱས་ཐམས་ཅད་སྐུ་གཅིག་སྟེ། །དེ་བཞིན་གཤེགས་པ་ཆོས་<line/>
ཀྱི་སྐུ༑ ༑ཤེས་རབ་ཐུགས་ཀྱང་གཅིག་པ་སྟེ། །མི་འཇིགས་སྟོབས་ཀྱང་དེ་བཞིན་ནོ། །སྔོན་ཆད་བྱང་ཆུབ་ཞུགས་པའི་ཚེ། །ཇི་ལྟར་ཡོངས་སུ་བསྔོ་མཛད་པ། །འཁོར་དུ་ཆོས་རྣམས་<line/>
བསྟན་པ་དང༌། །དེ་དག་ཞིང་ཡང་དེ་བཞིན་འགྱུར། །ཞིང་གི་ཕུན་སུམ་གང་ཡོད་པ། །སངས་རྒྱས་རྣམས་ལ་ཐམས་ཅད་འགྲུབ། །སེམས་ཅན་ཇི་ལྟར་སྦྱངས་པ་རྣམས། །དེ་ཡི་རྣམ་<line/>
པ་དེ་ལྟར་མཐོང༌། །ཇི་ལྟར་སངས་རྒྱས་ཆོས་ཉིད་དུ། །ཀུན་གྱིས་སངས་རྒྱས་མི་མཐོང་སྟེ། །སངས་རྒྱས་ཞིང་དང་སྐུ་དག་དང༌། །འཁོར་དུ་ཆོས་བསྟན་དེ་བཞིན་ནོ། །གང་རྣམ་<line/>
</page>
<page index="610" id="306A">༄༅། །སྨོན་ལམ་མཐུན་ལྡན་ཞིང༌། །སྔོན་ཆད་བསམ་པ་ཡོངས་སྦྱངས་པས། །ཐམས་ཅད་གཟིགས་པའི་ཚུལ་གྱི་རྣམས། །ཇི་ལྟ་བ་བཞིན་ཐམས་ཅད་མཐོང༌། །སེམས་<line/>
ཅན་བསམ་པ་ཇི་བཞིན་དང༌། །ལས་དང་སྟོབས་ཀྱང་ཇི་བཞིན་པ། །དེ་ལྟ་དེ་ལྟར་མཐོང་འགྱུར་ཏེ། །སངས་རྒྱས་རྣམས་ཀྱི་རྣམ་འཕྲུལ་ལོ། །སངས་རྒྱས་ཞིང་ལ་རྟོག་མི་མངའ། །<line/>
དེ་དག་བྱམས་སྡང་ཡོད་པ་མིན། །བསམ་པའི་ཚུལ་ནི་ཇི་བཞིན་དུ། །སྲོག་ཆགས་རྣམས་ཀྱིས་དེ་བཞིན་མཐོང༌། །རྣམ་པ་ཐ་དད་འཇིག་རྟེན་ཁམས། །དེ་ལྟར་སྣང་བར་གྱུར་<line/>
པ་དེ༑ ༑དྲང་སྲོང་ཆེན་པོ་ཀུན་གཟིགས་པའི། །ཉེས་པའི་སྐྱོན་ལས་གྱུར་པ་མེད། །གང་ན་འདུལ་བ་ཡོད་པ་ཡི། །འཇིག་རྟེན་ཁམས་རྣམས་ཐམས་ཅད་དུ། །སྐྱེས་བུ་དྲང་སྲོང་<line/>
རྣམས་ཀྱང་སྣང༌། །དེ་ནི་སངས་རྒྱས་ཆོས་ཉིད་དོ། །དེ་ནས་བྱང་ཆུབ་སེམས་དཔའ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་འཇམ་དཔལ་ལ་འདི་སྐད་ཅེས་སྨྲས་སོ། །<line/>
ཀྱེ་རྒྱལ་བའི་སྲས། བདག་ཅག་གིས་རང་རང་གི་སྤོབས་པ་བསྟན་པ་རྣམས་སྨྲས་པ་ཡིན་ན། ད་ཁྱོད་ཀྱིས་སངས་རྒྱས་བཅོམ་ལྡན་འདས་རྣམས་ཀྱི་ཡུལ་ལས་བརྩམས་ཏེ་<line/>
སྤོབས་པར་གྱིས་ཤིག །སངས་རྒྱས་ཀྱི་ཡུལ་གྱི་ཡུལ་ནི། གང༌། སངས་རྒྱས་ཀྱི་ཡུལ་གྱི་ཚོགས་ནི། གང༌། སངས་རྒྱས་ཀྱི་ཡུལ་དུ་འགྲོ་བ་ནི། གང༌། སངས་རྒྱས་ཀྱི་ཡུལ་<line/>
</page>
<page index="611" id="306B">ལ་འཇུག་པ་ནི། ཇི་ལྟ་བུ། སངས་རྒྱས་ཀྱི་ཡུལ་ཁོང་དུ་ཆུད་པའི་ཤེས་པ་ནི། གང༌། སངས་རྒྱས་ཀྱི་ཡུལ་གྱི་རྗེས་སུ་འགྲོ་བ་ནི། གང༌། སངས་རྒྱས་ཀྱི་ཡུལ་ཤིན་ཏུ་བསྟན་པ་ནི། གང༌། སངས་<line/>
རྒྱས་ཀྱི་ཡུལ་ཤེས་པར་བྱེད་པ་ནི། གང༌། སངས་རྒྱས་ཀྱི་ཡུལ་རྟོགས་པ་ནི། གང༌། སངས་རྒྱས་ཀྱི་ཡུལ་གྱི་ཚུལ་ནི། ཇི་ལྟ་བུ། སངས་རྒྱས་ཀྱི་ཡུལ་ནི། ཇི་ཙམ་དུ་ཡངས། དེ་ནས་བྱང་<line/>
ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་དེ་དག་ཐམས་ཅད་ལ་ཚིགས་སུ་བཅད་དེ་སྨྲས་པ། ནམ་མཁའི་ཡུལ་དང་འདྲ་བ་སྟེ། །ཀུན་ཏུ་འོད་ལ་འདྲ་བ་མེད། །སེམས་<line/>
ཅན་ཐམས་ཅད་འཇུག་པ་སྟེ། །ཆོས་ཉིད་ལ་ནི་འཇུག་པ་མེད། །ཚོགས་རྣམས་ཐམས་ཅད་བསྟན་པར་ནི། །བསྐལ་པ་བྱེ་བར་མི་ནུས་ཏེ། །ཇི་སྙེད་རྒྱལ་བའི་ཚོགས་མངའ་བ། །དེ་ནི་<line/>
སངས་རྒྱས་ཡུལ་ཡིན་ནོ། །བློ་གྲོས་སེམས་ཀྱང་དེ་བཞིན་དུ། །སེམས་ཅན་ཐམས་ཅད་རབ་ཏུ་འཇུག། དེ་ལ་བསྟན་པ་ཐོགས་པ་མེད། །དེ་ནི་སངས་རྒྱས་ཡུལ་ཡིན་ནོ། །འཇིག་<line/>
རྟེན་ཐམས་ཅད་འཇུག་པ་དང༌། །འཇིག་རྟེན་རྒྱུ་བ་གང་ཡོད་པ། །དེ་དག་ཀུན་ལ་ཡེ་ཤེས་གནས། །གཟུགས་སུ་སྣང་བ་མ་ཡིན་ནོ། །སངས་རྒྱས་ཡེ་ཤེས་ཆགས་མེད་དེ། །དུས་<line/>
གསུམ་ཀུན་ལ་ཆགས་པ་མེད། །ནམ་མཁའ་འབྱུང་དང་མཚུངས་པ་ཡིན། །དེ་ནི་ཡེ་ཤེས་ཡུལ་ཡིན་ནོ། །ཆོས་ཀྱི་དབྱིངས་ནི་ཐ་མི་དད། །སེམས་ཅན་ཁམས་རྣམས་རྟོགས་<line/>
</page>
<page index="612" id="307A">༄༅། །པར་མཁྱེན། །དབྱིངས་རྣམས་ཐམས་ཅད་རབ་ཏུ་བརྙེས། །དེ་ནི་སངས་རྒྱས་ཡུལ་ཡིན་ནོ། །སྒྲར་གདགས་ཇི་སྙེད་ཡོད་པ་དང༌། །སེམས་ཅན་ཀུན་གྱི་སྒྲ་<line/>
སྐད་དུ༑ ༑སྒྲ་ལ་མཁྱེན་པ་ཐུགས་ཆུད་ཀྱང༌། །རྣམ་པར་རྟོག་པ་གང་ཡང་མེད། །རྣམ་ཤེས་རྣམ་པར་ཤེས་བྱ་མེད། །སེམས་ཀྱིས་བརྗོད་པའང་མ་ཡིན་ཏེ། །ཡེ་ཤེས་རང་<line/>
བཞིན་ཤིན་ཏུ་དག། སེམས་ཅན་རྣམས་ལའང་རབ་ཏུ་བཤད། །ཉོན་མོངས་མེད་ཅིང་ལས་མེད་དེ། །དངོས་པོ་མེད་ཅིང་གནས་པ་མེད། །སྣང་བ་མེད་ཅིང་རྒྱུ་བ་མེད། །<line/>
འཇིག་རྟེན་དག་ཏུའང་མཉམ་པར་སྤྱོད། །སེམས་ཅན་ཀུན་གྱི་སེམས་ཀྱི་རྣམས། །དུས་གསུམ་ཀུན་ཏུ་རབ་ཡངས་པ། །སེམས་གཅིག་ལ་ནི་རབ་འཇུག་པས། །སངས་རྒྱས་<line/>
རྣམས་ཀྱི་ཡེ་ཤེས་འཇུག། དེ་ནས་དེའི་ཚེ་འཇིག་རྟེན་གྱི་ཁམས་དེ་དག་ན་སེམས་ཅན་གྱི་རྒྱུད་ཇི་སྙེད་པ་དང༌། ཆོས་ཀྱི་རྒྱུད་ཇི་སྙེད་པ་དང༌། ལས་ཀྱི་རྒྱུད་ཇི་སྙེད་པ་དང༌།<line/>
འཇིག་རྟེན་གྱི་རྒྱུད་ཇི་སྙེད་པ་དང༌། ལུས་ཀྱི་རྒྱུད་ཇི་སྙེད་པ་དང༌། དབང་པོའི་རྒྱུད་ཇི་སྙེད་པ་དང༌། སྐྱེ་བའི་རྒྱུད་ཇི་སྙེད་པ་དང༌། ཚུལ་ཁྲིམས་ཀྱི་འབྲས་བུའི་རྒྱུད་ཇི་སྙེད་པ་<line/>
དང༑ ཚུལ་ཁྲིམས་ལོག་པའི་འབྲས་བུའི་རྒྱུད་ཇི་སྙེད་པ་དང༌། ཡུལ་གྱི་འབྲས་བུའི་རྒྱུད་ཇི་སྙེད་པ་དེ་དག་ཐམས་ཅད་སངས་རྒྱས་ཀྱི་མཐུས་རབ་ཏུ་སྣང་བར་གྱུར་ཏེ།<line/>
</page>
<page index="613" id="307B">ཇི་ལྟར་འཇིག་རྟེན་གྱི་ཁམས་དེ་དག་ཏུ་རབ་ཏུ་སྣང་བར་གྱུར་པ་དེ་བཞིན་དུ་ཤར་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ། དཔག་ཏུ་མེད་པ། གྲངས་<line/>
མེད་པ༑ བསམ་གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། མུ་མེད་པ། ས་མཚམས་མེད་པ། གཞལ་དུ་མེད་པ། བརྗོད་དུ་མེད་པ། ཆོས་ཀྱི་དབྱིངས་ཀྱིས་<line/>
ཀླས་པ༑ ནམ་མཁའི་དབྱིངས་ཀྱི་མཐས་གཏུགས་པ་ཐམས་ཅད་ན་ཡང་སེམས་ཅན་གྱི་རྒྱུད་ཇི་སྙེད་པ་ཞེས་བྱ་བ་ནས་གཞུང་དེ་བཞིན་དུ་ཡུལ་གྱི་འབྲས་བུའི་རྒྱུད་ཇི་སྙེད་པའི་བར་<line/>
དུ་དེ་དག་ཐམས་ཅད་སངས་རྒྱས་ཀྱི་མཐུས་རབ་ཏུ་སྣང་བར་གྱུར་ཏོ། །དེ་བཞིན་དུ་ལྷོ་ཕྱོགས་དང༌། དེ་བཞིན་དུ་ནུབ་ཕྱོགས་དང༌། དེ་བཞིན་དུ་བྱང་ཕྱོགས་དང༌། དེ་བཞིན་དུ་<line/>
བྱང་ཤར་གྱི་ཕྱོགས་མཚམས་དང༌། དེ་བཞིན་དུ་ཤར་ལྷོའི་ཕྱོགས་མཚམས་དང༌། དེ་བཞིན་དུ་ལྷོ་ནུབ་ཀྱི་ཕྱོགས་མཚམས་དང༌། དེ་བཞིན་དུ་ནུབ་བྱང་གི་ཕྱོགས་མཚམས་<line/>
དང༑ དེ་བཞིན་དུ་འོག་གི་ཕྱོགས་དང༌། དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཚད་མེད། དཔག་ཏུ་མེད་པ། གྲངས་མེད་པ། བསམ་<line/>
གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། མུ་མེད་པ། ས་མཚམས་མེད་པ། གཞལ་དུ་མེད་པ། བརྗོད་དུ་མེད་པ། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་<line/>
</page>
<page index="614" id="308A">༄༅། །དབྱིངས་ཀྱི་མཐས་གཏུགས་པ་དག་ན་སེམས་ཅན་གྱི་རྒྱུད་ཇི་སྙེད་པ་ཞེས་བྱ་བ་ནས་གཞུང་དེ་བཞིན་དུ་ཡུལ་གྱི་འབྲས་བུའི་རྒྱུད་ཇི་སྙེད་པའི་བར་དུ་དེ་<line/>
དག་ཐམས་ཅད་སངས་རྒྱས་ཀྱི་བྱིན་གྱི་རླབས་ཀྱིས་རབ་ཏུ་སྣང་བར་གྱུར་ཏོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། བྱང་ཆུབ་སེམས་དཔའ་<line/>
དྲིས་པ་སྣང་བ་ཞེས་བྱ་བའི་ལེའུ་སྟེ། བཅོ་ལྔ་པའོ།། །།བམ་པོ་བཅོ་བརྒྱད་པ། དེ་ནས་བྱང་ཆུབ་སེམས་དཔའ་ཡེ་ཤེས་དཔལ་གྱིས་བྱང་ཆུབ་སེམས་དཔའ་<line/>
འཇམ་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། བྱང་ཆུབ་སེམས་དཔའ་རྣམས་ཇི་ལྟར་ན་ཁ་ན་མ་ཐོ་བ་མེད་པའི་ལུས་ཀྱི་ལས་དང་ལྡན་པ་ཡི། ཁ་ན་མ་ཐོ་<line/>
བ་མེད་པའི་ངག་གི་ལས་དང་ལྡན་པ་ཡིན། ཁ་ན་མ་ཐོ་བ་མེད་པའི་ཡིད་ཀྱི་ལས་དང་ལྡན་པ་ཡིན། ལུས་ཀྱི་ལས་རྣམ་པར་མ་ཉམས་པ་ཡིན། ངག་གི་ལས་རྣམ་པར་མ་ཉམས་<line/>
པ་ཡིན༑ ཡིད་ཀྱི་ལས་རྣམ་པར་མ་ཉམས་པ་ཡིན། ལུས་ཀྱི་ལས་མ་སྨད་པ་ཡིན། ངག་གི་ལས་མ་སྨད་པ་ཡིན། ཡིད་ཀྱི་ལས་མ་སྨད་པ་ཡིན། ལུས་ཀྱི་ལས་མི་འཕྲོག་<line/>
པ་ཡིན༑ ངག་གི་ལས་མི་འཕྲོག་པ་ཡིན། ཡིད་ཀྱི་ལས་མི་འཕྲོག་པ་ཡིན། ལུས་ཀྱི་ལས་མི་ཟློག་པ་ཡིན། ངག་གི་ལས་མི་ཟློག་པ་ཡིན། ཡིད་ཀྱི་ལས་མི་ཟློག་པ་ཡིན།<line/>
</page>
<page index="615" id="308B">ལུས་ཀྱི་ལས་མི་འཁྲུགས་པ་ཡིན། ངག་གི་ལས་མི་འཁྲུགས་པ་ཡིན། ཡིད་ཀྱི་ལས་མི་འཁྲུགས་པ་ཡིན། ལུས་ཀྱི་ལས་བསྔགས་པ་ཡིན། ངག་གི་ལས་བསྔགས་པ་ཡིན། ཡིད་<line/>
ཀྱི་ལས་བསྔགས་པ་ཡིན། ལུས་ཀྱི་ལས་རྣམ་པར་དག་པ་ཡིན། ངག་གི་ལས་རྣམ་པར་དག་པ་ཡིན། ཡིད་ཀྱི་ལས་རྣམ་པར་དག་པ་ཡིན། ལུས་ཀྱི་ལས་ཉེ་བར་ཉོན་མོངས་པ་མེད་<line/>
པ་ཡིན༑ ངག་གི་ལས་ཉེ་བར་ཉོན་མོངས་པ་མེད་པ་ཡིན། ཡིད་ཀྱི་ལས་ཉེ་བར་ཉོན་མོངས་པ་མེད་པ་ཡིན། ལུས་ཀྱི་ལས་ཡེ་ཤེས་སྔོན་དུ་འགྲོ་བ་ཡིན། ངག་གི་ལས་ཡེ་ཤེས་སྔོན་<line/>
དུ་འགྲོ་བ་ཡིན། ཡིད་ཀྱི་ལས་ཡེ་ཤེས་སྔོན་དུ་འགྲོ་བ་ཡིན། རིགས་ཕུན་སུམ་ཚོགས་པ་ཡིན། རུས་ཕུན་སུམ་ཚོགས་པ་ཡིན། རྒྱུད་ཕུན་སུམ་ཚོགས་པ་ཡིན། གཟུགས་ཕུན་<line/>
སུམ་ཚོགས་པ་ཡིན། མཚན་ཕུན་སུམ་ཚོགས་པ་ཡིན། དྲན་པ་ཕུན་སུམ་ཚོགས་པ་ཡིན། བློ་གྲོས་ཕུན་སུམ་ཚོགས་པ་ཡིན། རྟོགས་པ་ཕུན་སུམ་ཚོགས་པ་ཡིན།<line/>
དགའ་བ་ཕུན་སུམ་ཚོགས་པ་ཡིན། བློ་ཕུན་སུམ་ཚོགས་པ་ཡིན། བློ་གྲོས་མཆོག་ཏུ་གྱུར་པ་ཡིན། བློ་གྲོས་དམ་པར་གྱུར་པ་ཡིན། བློ་གྲོས་རབ་ཏུ་གྱུར་པ་ཡིན། བློ་གྲོས་<line/>
ཚད་མེད་པ་ཡིན། བློ་གྲོས་གྲངས་མེད་པ་ཡིན། བློ་གྲོས་བསམ་གྱིས་མི་ཁྱབ་པ་ཡིན། བློ་གྲོས་མཚུངས་པ་མེད་པ་ཡིན། བློ་གྲོས་གཞལ་དུ་མེད་པ་ཡིན། བློ་གྲོས་བརྗོད་<line/>
</page>
<page index="616" id="309A">༄༅། །དུ་མེད་པ་ཡིན། རྒྱུའི་སྟོབས་ཅན་ཡིན། བསམ་པའི་སྟོབས་ཅན་ཡིན། སྦྱོར་བའི་སྟོབས་ཅན་ཡིན། རྐྱེན་གྱི་སྟོབས་ཅན་ཡིན། དམིགས་པའི་སྟོབས་<line/>
ཅན་ཡིན། དབང་པོའི་སྟོབས་ཅན་ཡིན། རྣམ་པར་ལྟ་བའི་སྟོབས་ཅན་ཡིན། ཞི་གནས་ཀྱི་སྟོབས་ཅན་ཡིན། ལྷག་མཐོང་གི་སྟོབས་ཅན་ཡིན། ངེས་པར་རྟོགས་པའི་<line/>
སྟོབས་ཅན་ཡིན། ཕུང་པོ་ལ་མཁས་པ་ཡིན། ཁམས་ལ་མཁས་པ་ཡིན། སྐྱེ་མཆེད་ལ་མཁས་པ་ཡིན། རྟེན་ཅིང་འབྲེལ་བར་འབྱུང་བ་ལ་མཁས་པ་ཡིན། འདོད་པའི་<line/>
ཁམས་ལ་མཁས་པ་ཡིན། གཟུགས་ཀྱི་ཁམས་ལ་མཁས་པ་ཡིན། གཟུགས་མེད་པའི་ཁམས་ལ་མཁས་པ་ཡིན། འདས་པ་ལ་མཁས་པ་ཡིན། མ་འོངས་པ་ལ་མཁས་<line/>
པ་ཡིན༑ ད་ལྟར་བྱུང་བ་ལ་མཁས་པ་ཡིན། དྲན་པ་ཡང་དག་བྱང་ཆུབ་ཀྱི་ཡན་ལག་ལ་མཁས་པ་ཡིན། ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་ལ་<line/>
མཁས་པ་ཡིན། བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་ལ་མཁས་པ་ཡིན། དགའ་བ་ཡང་དག་བྱང་ཆུབ་ཀྱི་ཡན་ལག་ལ་མཁས་པ་ཡིན། རབ་ཏུ་བྱང་བ་<line/>
ཡང་དག་བྱང་ཆུབ་ཀྱི་ཡན་ལག་ལ་མཁས་པ་ཡིན། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་ལ་མཁས་པ་ཡིན། བཏང་སྙོམས་ཡང་དག་བྱང་ཆུབ་ཀྱི་ཡན་<line/>
</page>
<page index="617" id="309B">ལག་ལ་མཁས་པ་ཡིན། སྟོང་པ་ཉིད་ཡོངས་སུ་བསྒོམས་པ་ཡིན། མཚན་མ་མེད་པ་ཡོངས་སུ་བསྒོམས་པ་ཡིན། སྨོན་པ་མེད་པ་ཡོངས་སུ་བསྒོམས་པ་ཡིན། སྦྱིན་པའི་ཕ་<line/>
རོལ་ཏུ་ཕྱིན་པ་ཡིན། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡིན། བཟོད་པའི་ཕ་རོལ་ཏུ་ཕྱིན་པ་ཡིན། བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡིན། བསམ་གཏན་གྱི་ཕ་རོལ་ཏུ་ཕྱིན་<line/>
པ་ཡིན༑ ཤེས་རབ་ཀྱི་ཕ་རོལ་ཏུ་ཕྱིན་པ་ཡིན། བྱམས་པའི་ཕ་རོལ་ཏུ་ཕྱིན་པ་ཡིན། སྙིང་རྗེའི་ཕ་རོལ་ཏུ་ཕྱིན་པ་ཡིན། དགའ་བའི་ཕ་རོལ་ཏུ་ཕྱིན་པ་ཡིན། བཏང་སྙོམས་ཀྱི་ཕ་<line/>
རོལ་ཏུ་ཕྱིན་པ་ཡིན། གནས་དང་གནས་མ་ཡིན་པ་ཤེས་པར་བྱ་བ་ཁོང་དུ་ཆུད་པ་ཡིན། འདས་པ་དང༌། མ་འོངས་པ་དང༌། ད་ལྟར་བྱུང་བའི་ལས་ཀྱི་རྣམ་པར་སྨིན་པ་ཤེས་པར་བྱ་བ་ཁོང་<line/>
དུ་ཆུད་པ་ཡིན། དབང་པོ་དང༌། བརྩོན་འགྲུས་ཐ་དད་པ་ཡོངས་སུ་རྫོགས་པར་བྱ་བ་གཅིག་ནས་གཅིག་ཏུ་བརྒྱུད་པ་ཁོང་དུ་ཆུད་པ་ཡིན། ཁམས་སྣ་ཚོགས་དང༌། ཁམས་དུ་མའི་ཤེས་<line/>
པར་བྱ་བ་ཁོང་དུ་ཆུད་པ་ཡིན། མོས་པ་སྣ་ཚོགས་དང༌། མོས་པ་དུ་མ་ཤེས་པར་བྱ་བ་ཁོང་དུ་ཆུད་པ་ཡིན། ཀུན་ཏུ་འགྲོ་བའི་ལམ་ཤེས་པར་བྱ་བ་ཁོང་དུ་ཆུད་པ་ཡིན། བསམ་གཏན་<line/>
དང༌། རྣམ་པར་ཐར་པ་དང༌། ཏིང་ངེ་འཛིན་དང༌། སྙོམས་པར་འཇུག་པ་དང༌། ཀུན་ནས་ཉོན་མོངས་པ་དང༌། རྣམ་པར་བྱང་བ་དང༌། ལྡང་བ་ཤེས་པར་བྱ་བ་ཁོང་དུ་ཆུད་པ་<line/>
</page>
<page index="618" id="310A">༄༅། །ཡིན༑ བསྒྲིབས་པ་མེད་པའི་རྗེས་སུ་དྲན་པ་ཤེས་པར་བྱ་བ་ཁོང་དུ་ཆུད་པ་ཡིན། ལྷའི་མིག་ཆགས་པ་མེད་པ་ཤེས་པར་བྱ་བ་ཁོང་དུ་ཆུད་པ་ཡིན།<line/>
བག་ཆགས་ཀྱི་མཚམས་སྦྱོར་བ་ཡང་དག་པར་བཅད་པ་ཤེས་པར་བྱ་བ་ཁོང་དུ་ཆུད་པ་ཡིན། ལྷའི་དབང་པོས་ཡོངས་སུ་བཟུང་བ་ཡིན། ཀླུའི་དབང་པོས་ཡོངས་སུ་བཟུང་<line/>
བ་ཡིན༑ གནོད་སྦྱིན་གྱི་དབང་པོས་ཡོངས་སུ་བཟུང་བ་ཡིན། དྲི་ཟའི་དབང་པོས་ཡོངས་སུ་བཟུང་བ་ཡིན། ལྷ་མ་ཡིན་གྱི་དབང་པོས་ཡོངས་སུ་བཟུང་བ་ཡིན། ནམ་མཁའ་<line/>
ལྡིང་གི་དབང་པོས་ཡོངས་སུ་བཟུང་བ་ཡིན། མིའམ་ཅིའི་དབང་པོས་ཡོངས་སུ་བཟུང་བ་ཡིན། ལྟོ་འཕྱེ་ཆེན་པོའི་དབང་པོས་ཡོངས་སུ་བཟུང་བ་ཡིན། མིའི་དབང་པོས་ཡོངས་<line/>
སུ་བཟུང་བ་ཡིན། ཚངས་པའི་དབང་པོས་ཡོངས་སུ་བཟུང་བ་ཡིན། ལྷའི་དབང་པོས་བཀུར་བ་ཡིན། ཀླུའི་དབང་པོས་བཀུར་བ་ཡིན། གནོད་སྦྱིན་གྱི་དབང་པོས་བཀུར་<line/>
བ་ཡིན༑ དྲི་ཟའི་དབང་པོས་བཀུར་བ་ཡིན། ལྷ་མ་ཡིན་གྱི་དབང་པོས་བཀུར་བ་ཡིན། ནམ་མཁའི་ལྡིང་གི་དབང་པོས་བཀུར་བ་ཡིན། མིའམ་ཅིའི་དབང་པོས་བཀུར་བ་<line/>
ཡིན༑ ལྟོ་འཕྱེ་ཆེན་པོས་དབང་པོས་བཀུར་བ་ཡིན། མིའི་དབང་པོས་བཀུར་བ་ཡིན། ཚངས་པའི་དབང་པོས་བཀུར་བ་ཡིན། སེམས་ཅན་ཐམས་ཅད་ཀྱི་གནས་སུ་གྱུར་པ་<line/>
</page>
<page index="619" id="310B">ཡིན༑ སྐྱབས་སུ་གྱུར་པ་ཡིན། དཔུང་གཉེན་དུ་གྱུར་པ་ཡིན། མགོན་དུ་གྱུར་པ་ཡིན། སྒྲོན་མར་གྱུར་པ་ཡིན། སྣང་བར་གྱུར་པ་ཡིན། འོད་དུ་གྱུར་པ་ཡིན། འདྲེན་པར་གྱུར་པ་<line/>
ཡིན༑ རྣམ་པར་འདྲེན་པར་གྱུར་པ་ཡིན། ཡོངས་སུ་འདྲེན་པར་གྱུར་པ་ཡིན། སེམས་ཅན་ཐམས་ཅད་ཀྱི་མཆོག་ཏུ་གྱུར་པ་ཡིན། གཙོ་བོར་གྱུར་པ་ཡིན། ཐུ་བོར་གྱུར་པ་ཡིན། རབ་ཏུ་<line/>
གྱུར་པ་ཡིན། དམ་པར་གྱུར་པ་ཡིན། ཕུལ་དུ་གྱུར་པ་ཡིན། བླ་ན་མེད་པ་ཡིན། ཀྱེ་རྒྱལ་བའི་སྲས། ཇི་ལྟར་ན། བྱང་ཆུབ་སེམས་དཔའ་རྣམས་མཉམ་པ་མེད་པ་ཡིན། དེ་སྐད་<line/>
ཅེས་སྨྲས་པ་དང༌། བྱང་ཆུབ་སེམས་དཔའ་འཇམ་དཔལ་གྱིས་བྱང་ཆུབ་སེམས་དཔའ་ཡེ་ཤེས་དཔལ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། ཁྱོད་དེ་ལྟར་སྐྱེ་བོ་མང་<line/>
པོ་ལ་ཕན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་སྙིང་བརྩེ་བ་དང༌། ལྷ་དང་མི་རྣམས་ཀྱི་དོན་དང༌། ཕན་པ་དང༌། བདེ་བ་དང༌། བདེ་བར་རྣམ་པར་གཟུད་པའི་<line/>
ཕྱིར་ཞུགས་ཤིང༌། དེ་ལྟར་ཁྱོད་རྣམ་པ་འདི་ལྟ་བུའི་གནས་དག་ཡོངས་སུ་དྲི་བར་སེམས་པ་ནི། ཀྱེ་རྒྱལ་བའི་སྲས། ལེགས་སོ། །ལེགས་སོ། །ཀྱེ་རྒྱལ་བའི་སྲས། བྱང་ཆུབ་<line/>
སེམས་དཔའ་དག་གི་སེམས་ཀྱི་ལས་ཡིད་ལ་བྱེད་པའི་སྦྱོར་བ་གང་དང་ལྡན་པས། བྱང་ཆུབ་སེམས་དཔའ་རྣམས་ཡོན་ཏན་གྱི་ཁྱད་པར་འདི་དག་ཐམས་ཅད་འཐོབ་པར་འགྱུར་<line/>
</page>
<page index="620" id="311A">༄༅། །པ་དང༌། སངས་རྒྱས་ཀྱི་ཆོས་ཐམས་ཅད་ལ་ཐོགས་པ་མེད་པའི་ལུས་སུ་འགྱུར་བ་དང༌། སངས་རྒྱས་བཅོམ་ལྡན་འདས་འདས་པ་དང༌། མ་བྱོན་པ་<line/>
དང༌། ད་ལྟར་བྱུང་བ་རྣམས་ཀྱི་ལམ་དུ་འཇུག་པ་དང༌། སེམས་ཅན་ཐམས་ཅད་ཡོངས་སུ་མི་གཏོང་བའི་སེམས་ཀྱང་དེ་དག་ལ་ཉེ་བར་གནས་པ་དང༌། ཆོས་ཐམས་ཅད་ཇི་ལྟ་<line/>
བ་བཞིན་དུ་རྣམ་པར་ལྟ་བ་ཡང་དེ་དག་ལ་ཉེ་བར་གནས་པ་དང༌། མི་དགེ་བའི་ཆོས་ཐམས་ཅད་སྤངས་པར་འགྱུར་བ་དང༌། དགེ་བའི་ཆོས་ཐམས་ཅད་དང་ལྡན་པར་འགྱུར་<line/>
བ་དང༌། ཀུན་ཏུ་བཟང་ཞིང་ཀུན་ཏུ་མཛེས་པ་དང༌། རྣམ་པའི་མཆོག་ཐམས་ཅད་དང་ལྡན་པ་དང༌། ཆོས་ཐམས་ཅད་ལ་དབང་སྒྱུར་ཞིང་སྲོག་ཆགས་ཐམས་ཅད་ལ་སྟོན་པ་<line/>
གཉིས་པར་འགྱུར་བའི་སེམས་ཀྱི་ལས་ཡིད་ལ་བྱེད་པའི་སྦྱོར་བ་ཡོད་དེ། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་ཀྱི་ལས་ཡིད་ལ་བྱེད་པའི་སྦྱོར་བ་གང་དང་<line/>
ལྡན་པས། ཡོན་ཏན་གྱི་ཁྱད་པར་འདི་དག་ཐམས་ཅད་འཐོབ་པར་འགྱུར་བའི་བྱང་ཆུབ་སེམས་དཔའི་སེམས་ཀྱི་ལས་ཡིད་ལ་བྱེད་པའི་སྦྱོར་བ་དེ་དག་གང་ཞེ་ན། ཀྱེ་རྒྱལ་བའི་<line/>
སྲས༑ འདི་ལ་བྱང་ཆུབ་སེམས་དཔའ་ཁྱིམ་གྱི་ནང་ན་འདུག་པའི་ཚེ་སེམས་ཅན་ཐམས་ཅད་རང་བཞིན་ཤེས་པ་དང་ལྡན་པས། ཁྱིམ་གྱི་ཐིབས་པོས་ཟིལ་གྱིས་མི་ནོན་པར་<line/>
</page>
<page index="621" id="311B">གྱུར་ཅིག །ཅེས་སེམས་བསྐྱེད་དོ། །ཕ་མ་དང་འགྲོགས་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད། སྐྱེ་བོ་ཐམས་ཅད་ཡོངས་སུ་བསྐྱབ་པའི་ཕྱིར་སངས་རྒྱས་དང་<line/>
འགྲོགས་པར་གྱུར་ཅིག །ཅེས་སེམས་བསྐྱེད་དོ། །བུ་དང་བུ་མོ་དང་འགྲོགས་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྲེད་པ་དང་ཤིན་ཏུ་བྲལ་བས་དགའ་བ་དང༌། མི་<line/>
དགའ་བ་དང༌། རྣམ་པར་བྲལ་བར་གྱུར་ཅིག །ཅེས་སེམས་བསྐྱེད་དོ། །འདོད་པའི་ཡོན་ཏན་དང་འགྲོགས་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཡོན་ཏན་གྱི་ཕ་རོལ་<line/>
ཏུ་ཕྱིན་པས་འདོད་པའི་གསལ་ཤིང་རྣམ་པར་སེལ་བར་གྱུར་ཅིག །ཅེས་སེམས་བསྐྱེད་དོ། །གླུ་དང༌། གར་དང༌། རོལ་མོ་དང༌། སིལ་སྙན་དང་འགྲོགས་པའི་ཚེ་བྱང་ཆུབ་སེམས་དཔས་<line/>
སེམས་ཅན་ཐམས་ཅད་གར་མཁན་གྱི་ཚོན་ལྟ་བུར་མཐོང་བ་དང་ལྡན་ཞིང་ཆོས་ཡང་དག་པར་འགྲོ་བའི་བརྗོད་པ་རབ་ཏུ་ཐོབ་པར་གྱུར་ཅིག །ཅེས་སེམས་བསྐྱེད་དོ། །ཆུང་མའི་འཁོར་<line/>
གྱི་ནང་ན་འདུག་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འདོད་པའི་གསལ་ཤིང་དང་བྲལ་ཞིང༌། འཕགས་པའི་སར་ཚུད་པར་གྱུར་ཅིག །ཅེས་སེམས་བསྐྱེད་དོ། །རྒྱན་<line/>
གྱིས་བརྒྱན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྲིད་པར་འབྱུང་བ་འཇིག་པའི་ཕ་རོལ་ཏུ་ཕྱིན་པས་ཁུར་བོར་བར་གྱུར་ཅིག །ཅེས་སེམས་བསྐྱེད་དོ། །ཁང་ཐོག་<line/>
</page>
<page index="622" id="312A">༄༅། །ཏུ་ཕྱིན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཐམས་ཅད་ཀྱི་ཁྱད་པར་ཁོང་དུ་ཆུད་ཅིང༌། ཆོས་ཀྱི་ཁང་སྟེང་དུ་ཕྱིན་པར་གྱུར་ཅིག།<line/>
ཅེས་སེམས་བསྐྱེད་དོ། །སྦྱིན་པ་གཏོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བདག་གིར་བྱ་བ་མེད་དེ། ཡོངས་སུ་འཛིན་པའི་སེམས་མེད་ཅིང་བདག་གི་ཐམས་<line/>
ཅད་ཡོངས་སུ་གཏོང་བར་གྱུར་ཅིག །ཅེས་སེམས་བསྐྱེད་དོ། །མ་བྲལ་ཞིང་འགྲོགས་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ཀྱི་མཐར་<line/>
ཕྱིན་ཏེ༑ འདུ་བ་དང་ཤིན་ཏུ་བྲལ་བར་གྱུར་ཅིག །ཅེས་སེམས་བསྐྱེད་དོ། །བཙོན་ར་ལ་ཁ་ན་མ་ཐོ་བར་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་གནས་<line/>
མེད་པ་ལ་སྤྱོད་ཅིང་གང་དུ་དགའ་བར་འདོང་བར་གྱུར་ཅིག །ཅེས་སེམས་བསྐྱེད་དོ། །ཁྱིམ་ནས་ཁྱིམ་མེད་པར་འབྱུང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
སེམས་བཅིངས་པ་དང་གྲོལ་བ་མེད་ཅིང༌། ཆགས་པ་མེད་དེ། མི་དགོས་པ་དང་བྲལ་བར་གྱུར་ཅིག །ཅེས་སེམས་བསྐྱེད་དོ། །དགེ་འདུན་གྱི་ར་བའི་མཚམས་འདའ་བའི་<line/>
ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འགལ་བ་མེད་པའི་ཆོས་དང་ལྡན་ཞིང་མཐུན་པར་འགྲོ་བ་མང་པོ་དང་ལྡན་པར་གྱུར་ཅིག །ཅེས་སེམས་བསྐྱེད་དོ། །མཁན་<line/>
</page>
<page index="623" id="312B">པོ་དང་སློབ་དཔོན་གྱི་དྲུང་དུ་འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ལ་རྩོམ་ཞིང་ཆོ་ག་ལ་མཁས་པར་གྱུར་ཅིག །ཅེས་སེམས་བསྐྱེད་དོ། །རབ་ཏུ་འབྱུང་བར་<line/>
གསོལ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བར་ཆད་མེད་ཅིང་ཕྱིར་མི་ལྡོག་པའི་ཆོས་ཅན་དུ་གྱུར་ཅིག །ཅེས་སེམས་བསྐྱེད་དོ། །གོས་དཀར་པོ་འདོར་བའི་ཚེ་བྱང་<line/>
ཆུབ་སེམས་དཔས་སེམས་ཅན་ཐམས་ཅད་སྡིག་པ་ལ་བརྩོན་པ་སྤངས་ཏེ་དགེ་བའི་རྩ་བ་ཤིན་ཏུ་སྦྱངས་པར་གྱུར་ཅིག །ཅེས་སེམས་བསྐྱེད་དོ། །སྐྲ་དང་ཁ་སྤུ་འབྲེག་པའི་ཚེ་བྱང་<line/>
ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་མཉམ་པར་བཞག་ཅིང་ཉོན་མོངས་པ་མེད་པར་གྱུར་ཅིག །ཅེས་སེམས་བསྐྱེད་དོ། །གོས་ངུར་སྨྲིག་གོན་པའི་ཚེ་བྱང་ཆུབ་སེམས་<line/>
དཔས་སེམས་ཅན་ཐམས་ཅད་དྲང་སྲོང་ཆེན་པོའི་སེམས་དང་ལྡན་ཞིང་རྙོག་པ་མེད་པར་གྱུར་ཅིག །ཅེས་སེམས་བསྐྱེད་དོ། །རབ་ཏུ་འབྱུང་བའི་ཚེ་བྱང་ཆུབ་སེམས་དཔས་<line/>
སེམས་ཅན་རྣམས་སྐྱེ་བོ་ཐམས་ཅད་ཡོངས་སུ་བསྐྱང་བའི་ཕྱིར་དེ་བཞིན་གཤེགས་པའི་རབ་ཏུ་འབྱུང་བར་གྱུར་ཅིག །ཅེས་སེམས་བསྐྱེད་དོ། །སངས་རྒྱས་ལ་སྐྱབས་སུ་<line/>
འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་དགེ་བ་ལ་མོས་པ་མངོན་པར་བསྐྱེད་པས་སངས་རྒྱས་ཀྱི་གདུང་མི་འཆད་པའི་དོན་དུ་བརྩོན་པར་གྱུར་ཅིག །ཅེས་<line/>
</page>
<page index="624" id="313A">༄༅། །སེམས་བསྐྱེད་དོ། །ཆོས་ལ་སྐྱབས་སུ་འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཀྱི་གཏེར་རབ་ཏུ་ཐོབ་པར་གྱུར་ཅིག །ཅེས་སེམས་བསྐྱེད་<line/>
དོ༑ ༑དགེ་འདུན་ལ་སྐྱབས་སུ་འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆགས་པའི་གནས་དང་བྲལ་ཞིང་དགེ་འདུན་ཡོངས་སུ་སྡུད་པར་གྱུར་ཅིག །ཅེས་<line/>
སེམས་བསྐྱེད་དོ། །བསླབ་པའི་ཚིག་ཡང་དག་པར་ལེན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཚུལ་བཟང་པོ་ལ་ཡང་དག་པར་སྤྱོད་ཅིང༌། བསླབ་པ་ཐམས་<line/>
ཅད་ཤིན་ཏུ་བསླབ་པར་གྱུར་ཅིག །ཅེས་སེམས་བསྐྱེད་དོ། །སློབ་དཔོན་གྱིས་བསྟན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ལོག་པ་མ་ཡིན་པའི་ལས་<line/>
ལ་སྤྱོད་ཅིང་ཚུལ་དང་སྤྱོད་ཡུལ་ཕུན་སུམ་ཚོགས་པར་གྱུར་ཅིག །ཅེས་སེམས་བསྐྱེད་དོ། །མཁན་པོས་བསྟན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
གནས་མེད་པ་ལ་ཡང་དག་པར་གཞོལ་ཞིང་མི་སྐྱེ་བའི་ཡེ་ཤེས་ཀྱི་ཕ་རོལ་ཏུ་ཕྱིན་པར་གྱུར་ཅིག། ཅེས་སེམས་བསྐྱེད་དོ། །བསྙེན་པར་རྫོགས་པའི་ཚེ་བྱང་ཆུབ་སེམས་<line/>
དཔས་སེམས་ཅན་ཐམས་ཅད་ཆོས་ཐམས་ཅད་ཀྱི་ཁྱད་པར་གྱི་ཕ་རོལ་ཏུ་ཕྱིན་ཏེ་ཐབས་མཁས་པའི་ཕ་རོལ་ཏུ་ཕྱིན་པར་གྱུར་ཅིག །ཅེས་སེམས་བསྐྱེད་དོ། །གཙུག་ལག་<line/>
</page>
<page index="625" id="313B">ཁང་དུ་འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་འཕྲོག་པའི་ཆོས་ཅན་དུ་གྱུར་ཏེ་བླ་ན་མེད་པའི་གནས་ལ་རྣམ་པར་སྤྱོད་པར་གྱུར་ཅིག །ཅེས་སེམས་བསྐྱེད་དོ།།<line/>
སྟན་འདིང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཇི་ལྟ་བ་བཞིན་དུ་མཐོང་ཞིང་ལེགས་པར་བཀོད་པའི་ཆོས་ཅན་དུ་གྱུར་ཅིག །ཅེས་སེམས་བསྐྱེད་དོ། །འདུག་<line/>
པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་གནས་པའི་སེམས་ཀྱིས་སྙིང་པོ་བྱང་ཆུབ་ལ་འདུག་པར་གྱུར་ཅིག །ཅེས་སེམས་བསྐྱེད་དོ། །སྐྱིལ་མོ་ཀྲུང་འཆའ་བའི་<line/>
ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་གཡོ་བའི་ས་ལ་དགེ་བའི་རྩ་བ་ཤིན་ཏུ་བརྟན་པར་གྱུར་ཅིག །ཅེས་སེམས་བསྐྱེད་དོ། །ཞི་གནས་ཡོངས་སུ་སྦྱོར་བར་བྱེད་<line/>
པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མ་ལུས་པའི་མཐར་ཐུག་པ་ལ་བརྩོན་ཞིང་ཞི་བ་དང༌། དུལ་བ་ལ་རབ་ཏུ་གཞོལ་བར་གྱུར་ཅིག །ཅེས་སེམས་བསྐྱེད་དོ། །<line/>
ལྷག་མཐོང་ཡོངས་སུ་སྦྱོང་བར་བྱེད་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་ཉོན་མོངས་པ་མེད་པའི་ཆོས་ཅན་དུ་གྱུར་ཏེ། ཆོས་ཡང་དག་པ་ཇི་ལྟ་བ་<line/>
བཞིན་དུ་མཐོང་བར་གྱུར་ཅིག །ཅེས་སེམས་བསྐྱེད་དོ། །སྐྱིལ་མོ་ཀྲུང་འཇིག་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་མཉམ་པར་གཞག་ཅིང་འདུ་བྱེད་<line/>
</page>
<page index="626" id="314A">༄༅། །ཐམས་ཅད་རང་བཞིན་གྱིས་འཇིག་པ་རྣམ་པར་མཐོང་བར་གྱུར་ཅིག །ཅེས་སེམས་བསྐྱེད་དོ། །རྐང་མཐིལ་གཞོག་པའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་སེམས་རྣམ་པར་གྲོལ་བ་མི་འཁྲུགས་པ་ལ་རབ་ཏུ་གནས་པར་གྱུར་ཅིག །ཅེས་སེམས་བསྐྱེད་དོ། །རྐང་མཐིལ་འདེགས་པའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་ཁ་ན་མ་ཐོ་བ་མེད་པ་དང་ལྡན་པ་ཐོབ་སྟེ་འཁོར་བའི་རྒྱ་མཚོར་བྱིང་བ་ལས་འཐོན་པར་གྱུར་ཅིག །ཅེས་སེམས་བསྐྱེད་དོ། །སྨད་གཡོགས་གྱོན་པའི་ཚེ་<line/>
བྱང་ཆུབ་སེམས་དཔས་སེམས་ཅན་ཐམས་ཅད་ངོ་ཚ་ཤེས་ཤིང་ཁྲེལ་ཡོད་པ་བླ་ན་མེད་པ་དང་ལྡན་ཞིང་དགེ་བའི་རྩ་བ་ཤིན་ཏུ་བརྟན་པར་གྱུར་ཅིག །ཅེས་སེམས་བསྐྱེད་<line/>
དོ༑ ༑སྐ་རགས་འཆིང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་འཁྲུགས་པའི་ཆོས་ཅན་དུ་གྱུར་ཏེ་དགེ་བའི་རྩ་བ་ཤིན་ཏུ་འབྲེལ་བར་གྱུར་ཅིག །ཅེས་<line/>
སེམས་བསྐྱེད་དོ། །བླ་གོས་གྱོན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཐམས་ཅད་ཀྱི་ཁྱད་པར་གྱི་ཕ་རོལ་ཏུ་ཕྱིན་པ་ཐོབ་སྟེ་གོང་ནས་གོང་དུ་དགེ་<line/>
བའི་རྩ་བ་ཐོབ་པར་གྱུར་ཅིག །ཅེས་སེམས་བསྐྱེད་དོ། །སྦྱར་མ་གྱོན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་འཁྲུགས་པའི་ཆོས་ཅན་དུ་གྱུར་ཏེ་<line/>
</page>
<page index="627" id="314B">ཐབས་དམ་པས་མངོན་པར་བཀབ་པར་གྱུར་ཅིག །ཅེས་སེམས་བསྐྱེད་དོ། །སོ་ཤིང་ལེན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཡོངས་སུ་དག་པའི་དངོས་པོ་<line/>
ཐོབ་པའི་ཕྱིར་དམ་པའི་ཆོས་རྣམ་པར་དག་པ་ཐོབ་པར་གྱུར་ཅིག །ཅེས་སེམས་བསྐྱེད་དོ། །སོ་ཤིང་ཟ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཉོན་མོངས་པ་ཤིན་<line/>
ཏུ་བཅོམ་སྟེ་སེམས་དུལ་ཞིང་སེམས་དག་པར་གྱུར་ཅིག །ཅེས་སེམས་བསྐྱེད་དོ། །དབེན་པར་འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འདོད་ཆགས་དང༌།<line/>
ཞེ་སྡང་དང༌། གཏི་མུག་སྤངས་ཏེ་སྡིག་པའི་ཆོས་ཐམས་ཅད་སྤངས་པར་གྱུར་ཅིག །ཅེས་སེམས་བསྐྱེད་དོ། །ཆུ་ངོགས་སུ་འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
འཇིག་རྟེན་ལས་འདས་པའི་ཆོས་ཐམས་ཅད་ལ་ཤིན་ཏུ་བྱང་བར་གྱུར་ཅིག །ཅེས་སེམས་བསྐྱེད་དོ། །གཙང་སྦྲའི་ལས་བྱེད་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
ཤིན་ཏུ་དག་པའི་དངོས་པོས་གཙང་ཞིང་ངེས་པ་དང་ལྡན་པར་གྱུར་ཅིག །ཅེས་སེམས་བསྐྱེད་དོ། །ལག་པ་འཁྲུ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་<line/>
རྒྱས་ཀྱི་ཆོས་ཐམས་ཅད་གཟུང་ཞིང་བཅང་བའི་ཕྱིར་བཀྲ་ཤིས་ཀྱི་ལག་པ་དང་ལྡན་པར་གྱུར་ཅིག །ཅེས་སེམས་བསྐྱེད་དོ། །ངོ་འཁྲུ་བའི་ཚེ་བྱང་ཆུབ་སེམས་དཔས་སེམས་<line/>
</page>
<page index="628" id="315A">༄༅། །ཅན་ཐམས་ཅད་ཤིན་ཏུ་ཉོན་མོངས་པ་དང་བྲལ་ཞིང༌། ཆོས་ཐམས་ཅད་ཀྱི་སྒོ་རྣམ་པར་དག་པ་ཐོབ་པར་གྱུར་ཅིག །ཅེས་སེམས་བསྐྱེད་དོ། །འཁར་<line/>
བ་ལེན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མཆོད་སྦྱིན་བྱས་ཤིང་ལམ་སྟོན་པར་གྱུར་ཅིག །ཅེས་སེམས་བསྐྱེད་དེ། །ལྷུང་བཟེད་ལེན་པའི་ཚེ་བྱང་<line/>
ཆུབ་སེམས་དཔས་སེམས་ཅན་ཐམས་ཅད་འགྲོ་བ་ཐམས་ཅད་ཀྱིས་མཆོད་པར་འོས་ཤིང་སྣོད་དུ་གྱུར་ཅིག །ཅེས་སེམས་བསྐྱེད་དོ། །སྤྱོད་ཡུལ་དུ་མངོན་པར་ཞུགས་<line/>
པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་གནས་མེད་པ་ལ་ཡང་དག་པར་གཞོལ་ཞིང་སངས་རྒྱས་ཀྱི་སྤྱོད་ཡུལ་ལ་མངོན་དུ་ཕྱོགས་པར་གྱུར་ཅིག །ཅེས་སེམས་<line/>
བསྐྱེད་དོ། །ལམ་དུ་ཞུགས་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཕྱི་ན་མ་ལུས་པར་འགྲོ་ཞིང་སངས་རྒྱས་ཀྱི་ལམ་དུ་ཞུགས་པར་གྱུར་ཅིག །ཅེས་སེམས་<line/>
བསྐྱེད་དོ། །འགྲོ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་རྣམ་པར་དག་པའི་ཆོས་བསྒྲིབས་པ་མེད་པ་གྲུབ་པར་གྱུར་པས་ཆོས་ཀྱི་དབྱིངས་མཐའ་<line/>
དང་དབུས་མེད་པ་ཁོང་དུ་ཆུད་པར་གྱུར་ཅིག །ཅེས་སེམས་བསྐྱེད་དོ། །ལམ་མཐོ་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་ཞུམ་པ་<line/>
</page>
<page index="629" id="315B">མེད་དེ་ཁམས་གསུམ་ལས་གྱེན་དུ་འཕགས་པར་གྱུར་ཅིག །ཅེས་སེམས་བསྐྱེད་དོ། །ལམ་དམའ་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་དགེ་བའི་<line/>
རྩ་བས་ཤིན་ཏུ་བརྟན་ཅིང་སངས་རྒྱས་ཐམས་ཅད་ལ་ཤིན་ཏུ་འདུད་པར་གྱུར་ཅིག །ཅེས་སེམས་བསྐྱེད་དོ། །ལམ་ཉམ་ང་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་ལྟ་བ་ཡོ་ཞིང་མི་དྲང་བ་དང་བྲལ་ཏེ་ཉམ་ང་བ་ཡོངས་སུ་སྤངས་པར་གྱུར་ཅིག །ཅེས་སེམས་བསྐྱེད་དོ། །ལམ་དྲང་པོ་མཐོང་བའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་གཡོ་མེད་ཅིང་སྒྱུ་མེད་དེ་སེམས་དྲང་པོ་དང་ལྡན་པར་གྱུར་ཅིག །ཅེས་སེམས་བསྐྱེད་དོ། །ལམ་རྡུལ་ཆེན་པོ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་ཤིན་ཏུ་རྡུལ་མེད་པའི་ཆོས་ཡང་དག་པར་ཐོབ་སྟེ་འདོད་ཆགས་པར་གྱུར་པའི་ཆོས་ལས་རྣམ་པར་གྲོལ་བར་གྱུར་ཅིག །ཅེས་སེམས་བསྐྱེད་དོ། །རྡུལ་མེད་པའི་<line/>
ལམ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྙིང་རྗེ་ཆེན་པོ་ཡོངས་སུ་བསྒོམས་པ་དང་ལྡན་ཞིང་སེམས་འཇམ་པར་གྱུར་ཅིག །ཅེས་སེམས་བསྐྱེད་<line/>
དོ༑ ༑གཡང་ས་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བསྒྲིབས་པ་མེད་པ་རྟོགས་པར་ཁོང་དུ་ཆུད་ཅིང་སྡིག་པའི་ཆོས་ཐམས་ཅད་བསལ་ཏེ་དགེ་བའི་<line/>
</page>
<page index="630" id="316A">༄༅། །ཆོས་ལ་རབ་ཏུ་གཞོལ་བར་གྱུར་ཅིག། ཅེས་སེམས་བསྐྱེད་དོ། །འཁོར་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་དུས་<line/>
གསུམ་དུ་གཏོགས་པའི་ཆོས་ཟབ་མོ་བསྟན་པ་དང་མཐུན་པར་གྱུར་ཅིག ། ཅེས་སེམས་བསྐྱེད་དོ། །ཀ་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
ཁྲོ་ཞིང་འཁོན་དུ་འཛིན་པ་དང་བྲལ་ཏེ་ཁེངས་པ་དང༌། འཁྲུག་པ་དང་རྣམ་པར་བྲལ་བར་གྱུར་ཅིག། ཅེས་སེམས་བསྐྱེད་དོ། །ནགས་ཚལ་མཐོང་བའི་ཚེ་བྱང་ཆུབ་སེམས་<line/>
དཔས་སེམས་ཅན་ཐམས་ཅད་ལྷ་དང་འཇིག་རྟེན་དུ་བཅས་པས་ཕྱག་བྱ་བའི་གནས་སུ་གྱུར་ཅིག། ཅེས་སེམས་བསྐྱེད་དོ། །རི་མཐོང་བའི་ཚེ་བྱང་ཆུབ་སེམས་དཔས་<line/>
སེམས་ཅན་ཐམས་ཅད་ཐོབ་པར་དཀའ་བ་དང༌། ཐིབས་པོ་མེད་པ་རབ་ཏུ་ཐོབ་ཅིང༌། དགེ་བའི་རྩ་བ་ཐམས་ཅད་ཀྱིས་མངོན་པར་འཕགས་པར་གྱུར་ཅིག། ཅེས་སེམས་<line/>
བསྐྱེད་དོ། །ཤིང་ཚེར་མ་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འདོད་ཆགས་དང༌། ཞེ་སྡང་དང༌། གཏི་མུག་མེད་ཅིང་ཚེར་མ་དང་བྲལ་བར་<line/>
གྱུར་ཅིག། ཅེས་སེམས་བསྐྱེད་དོ། །ཤིང་ལོ་མ་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བསམ་གཏན་དང༌། རྣམ་པར་ཐར་པ་དང༌། ཏིང་<line/>
</page>
<page index="631" id="316B">ངེ་འཛིན་དང༌། སྙོམས་པར་འཇུག་པ་དག་གིས་རབ་ཏུ་གཡོགས་པར་གྱུར་ཅིག། ཅེས་སེམས་བསྐྱེད་དོ། །མེ་ཏོག་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་ཆོས་ཐམས་ཅད་མངོན་པར་ཤེས་པའི་མེ་ཏོག་རྒྱས་པས་མེ་ཏོག་ལྟ་བུར་གྱུར་ཅིག། ཅེས་སེམས་བསྐྱེད་དོ། །མེ་ཏོག་གི་ཤིང་མཐོང་བའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱི་མེ་ཏོག་ཤིན་ཏུ་རྒྱས་པར་གྱུར་ཅིག །ཅེས་སེམས་བསྐྱེད་དོ། །ཤིང་ཏོག་མཐོང་བའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་སྙིང་པོ་བྱང་ཆུབ་ཏུ་གཞོལ་ཞིང༌། སངས་རྒྱས་ཀྱི་ཆོས་བཙལ་བ་ཐམས་ཅད་འབྲས་བུ་ཡོད་དེ། འབྲས་བུའི་དམ་པ་རབ་ཏུ་ཐོབ་པར་གྱུར་ཅིག །ཅེས་སེམས་<line/>
བསྐྱེད་དོ། །ཆུ་ཀླུང་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་ཡེ་ཤེས་ཉམས་སུ་མྱོང་སྟེ་ཆོས་ཀྱི་རྒྱུན་ལ་མཉམ་པར་གཞག་པར་གྱུར་ཅིག། ཅེས་<line/>
སེམས་བསྐྱེད་དོ། །ལུ་མ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་རོ་གཅིག་པའི་ཕྱིར་སེ་གོལ་གཏོགས་པ་ཙམ་གྱིས་ཁོང་དུ་ཆུད་<line/>
པར་གྱུར་ཅིག། ཅེས་སེམས་བསྐྱེད་དོ། །རྫིང་བུ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ཐམས་ཅད་ཀྱི་ཚིག་ཤིན་ཏུ་བསྟན་པ་ལ་མཁས་ཤིང་ཆོས་<line/>
</page>
<page index="632" id="317A">༄༅། །ཐམས་ཅད་ཀྱིས་རྒྱས་པའི་ཚིག་གི་ལས་དང་ལྡན་པར་གྱུར་ཅིག །ཅེས་སེམས་བསྐྱེད་དོ། །ཁྲོན་པ་མཐོང་བའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་ཆོས་ཐམས་ཅད་འབྱོར་པ་དང་ལྡན་ཞིང་སྤོབས་པ་མང་བར་གྱུར་ཅིག །ཅེས་སེམས་བསྐྱེད་དོ། །མཚོ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་གོང་ནས་གོང་དུ་དམིགས་པ་ལ་རབ་ཏུ་བརྩོན་ཞིང༌། དགེ་བའི་རྩ་བ་མི་ཟད་པར་གྱུར་ཅིག། ཅེས་སེམས་བསྐྱེད་དོ། །ཟམ་པ་མཐོང་བའི་ཚེ་བྱང་ཆུབ་སེམས་དཔས་<line/>
སེམས་ཅན་ཐམས་ཅད་སྐྱེ་པ་ཐམས་ཅད་ཡོངས་སུ་བསྒྲལ་བ་ལ་ཟམ་པར་རེད་པར་གྱུར་ཅིག། ཅེས་སེམས་བསྐྱེད་དོ། །ཡུར་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་འགྲོ་བ་ཀུན་གྱི་སེམས་དང་བསམ་པ་ལ་མཁས་ཤིང༌། བག་ལ་ཉལ་བ་དང༌། ཀུན་ནས་འཁོར་བ་མེད་པར་གྱུར་ཅིག། ཅེས་སེམས་བསྐྱེད་དོ། །ར་བ་མཐོང་བའི་<line/>
ཚེ་བྱང་ཆུབ་སེམས་དཔས་སེམས་ཅན་ཐམས་ཅད་གཟུགས་དང༌། སྒྲ་དང༌། དྲི་དང༌། རོ་དང༌། རེག་བྱ་ལ་སྲེད་པ་རབ་ཏུ་བྱང་བར་གྱུར་ཅིག། ཅེས་སེམས་བསྐྱེད་དོ། །མྱ་<line/>
ངན་མེད་པའི་ནགས་ཚལ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྲེད་པ་ཤིན་ཏུ་མེད་ཅིང་མྱ་ངན་མེད་པ་རབ་ཏུ་ཐོབ་པར་གྱུར་ཅིག། ཅེས་སེམས་<line/>
</page>
<page index="633" id="317B">བསྐྱེད་དོ། །བཟའ་ཤིང་གི་ར་བ་མཐོང་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་བྱང་ཆུབ་ཡོངས་སུ་མི་གཏང་བ་ལ་ཤིན་ཏུ་བརྩོན་པར་གྱུར་ཅིག། ཅེས་<line/>
སེམས་བསྐྱེད་དོ། །སེམས་ཅན་རྒྱན་གྱིས་བརྒྱན་པ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པར་གྱུར་<line/>
ཅིག། ཅེས་སེམས་བསྐྱེད་དོ། །རྒྱན་མེད་པའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྦྱངས་པའི་ཕ་རོལ་ཏུ་ཕྱིན་པ་ཐོབ་པས་རྒྱན་མེད་པར་<line/>
གྱུར་ཅིག། ཅེས་སེམས་བསྐྱེད་དོ། །དགའ་བ་མང་བའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ལ་དགའ་ཞིང་མོས་པ་དང༌། སྤྲོ་བས་<line/>
དགའ་བ་མང་བར་གྱུར་ཅིག། ཅེས་སེམས་བསྐྱེད་དོ། །མི་དགའ་བ་མང་བའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འདུས་བྱས་ཀྱི་དངོས་པོ་<line/>
ཐམས་ཅད་ལ་མི་དགའ་བ་མང་བར་གྱུར་ཅིག། ཅེས་སེམས་བསྐྱེད་དོ། །སེམས་ཅན་བདེ་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་བདེ་བའི་<line/>
ཡོ་བྱེད་ཐམས་ཅད་རབ་ཏུ་ཐོབ་པས་ཤིན་ཏུ་བདེ་བར་གྱུར་ཅིག །ཅེས་སེམས་བསྐྱེད་དོ། །སེམས་ཅན་སྡུག་བསྔལ་བ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
</page>
<page index="634" id="318A">༄༅། །ཡེ་ཤེས་ཀྱི་རྩ་བ་རབ་ཏུ་ཐོབ་སྟེ་སྡུག་བསྔལ་ཞི་བར་བྱེད་པར་གྱུར་ཅིག། ཅེས་སེམས་བསྐྱེད་དོ། །ནད་མེད་པ་མ་ཡིན་པའི་སེམས་ཅན་མཐོང་བའི་ཚེ་<line/>
བྱང་ཆུབ་སེམས་དཔས་སེམས་ཅན་ཐམས་ཅད་ཤིན་ཏུ་མྱ་ངན་མེད་པའི་ཆོས་ཅན་དུ་གྱུར་ཏེ་ཐ་དད་པ་མེད་པ་ཁོང་དུ་ཆུད་པར་གྱུར་ཅིག ། ཅེས་སེམས་བསྐྱེད་དོ། །སེམས་<line/>
ཅན་སྡུག་གུ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་མོས་པ་མང་བར་གྱུར་ཅིག། ཅེས་སེམས་<line/>
བསྐྱེད་དོ། །མི་སྡུག་པའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་དགེ་བའི་བཤེས་གཉེན་གྱི་བྱ་བ་ལ་མོས་པ་ཆུང་བར་གྱུར་ཅིག། ཅེས་<line/>
སེམས་བསྐྱེད་དོ། །དྲིན་གཟོ་བའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་མཛད་<line/>
པ་ཤེས་པར་གྱུར་ཅིག། ཅེས་སེམས་བསྐྱེད་དོ། །དྲིན་གཟོ་བ་མེད་པའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མི་དགེ་བའི་ལྟ་བ་ལ་དྲིན་<line/>
དུ་གཟོ་བ་མེད་པར་གྱུར་ཅིག། ཅེས་སེམས་བསྐྱེད་དོ། །དགེ་སྦྱོང་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མ་ལུས་པའི་མཐར་ཐུག་པར་བྱ་བ་ལ་བརྩོན་<line/>
</page>
<page index="635" id="318B">ཞིང་ཞི་བ་དང༌། དུལ་བ་ལ་གཞོལ་བར་གྱུར་ཅིག། ཅེས་སེམས་བསྐྱེད་དོ། །བྲམ་ཟེ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཚངས་པའི་དམ་པར་གྱུར་ཏེ་སྡིག་པ་<line/>
སྤངས་པར་གྱུར་ཅིག། ཅེས་སེམས་བསྐྱེད་དོ། །དཀའ་ཐུབ་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་མ་ལུས་པའི་མཐར་ཐུག་པར་བྱ་བ་ལ་བརྩོན་ཞིང་དཀའ་ཐུབ་<line/>
ལ་ཤིན་ཏུ་གཞོལ་བར་གྱུར་ཅིག །ཅེས་སེམས་བསྐྱེད་དོ། །བརྟུལ་ཞུགས་ལ་ཞུགས་པ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་བྱང་ཆུབ་ཡོངས་སུ་<line/>
མི་གཏོང་བའི་ཕྱིར་བརྟུལ་ཞུགས་དམ་པོར་གྱུར་ཅིག། ཅེས་སེམས་བསྐྱེད་དོ། །གོ་གྱོན་པའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་རང་བྱུང་གི་<line/>
ཆོས་ཡོངས་སུ་བཙལ་བ་ལ་གོ་ཆ་བཟང་པོ་ཤིན་ཏུ་བགོས་པར་གྱུར་ཅིག། ཅེས་སེམས་བསྐྱེད་དོ། །གོ་མ་གྱོན་པའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་མི་དགེ་བའི་ལས་བྱ་བ་ཐམས་ཅད་ལ་གོ་གྱོན་པ་མེད་པར་གྱུར་ཅིག། ཅེས་སེམས་བསྐྱེད་དོ། །རྒོལ་བའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་ཕས་ཀྱི་རྒོལ་བ་ཐམས་ཅད་ཤིན་ཏུ་ཚར་གཅོད་པར་གྱུར་ཅིག། ཅེས་སེམས་བསྐྱེད་དོ། །འཚོ་བའི་སེམས་ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
</page>
<page index="636" id="319A">༄༅། །ཅད་སྤྱོད་ལམ་བཅོས་པ་མེད་ཅིང་འཚོ་བ་དག་པར་གྱུར་ཅིག ། ཅེས་སེམས་བསྐྱེད་དོ། །རྒྱལ་པོ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་ཐོགས་པ་མེད་པའི་ཆོས་ཀྱི་འཁོར་ལོ་བསྐོར་བའི་ཆོས་ཀྱི་རྒྱལ་པོར་གྱུར་ཅིག། ཅེས་སེམས་བསྐྱེད་དོ། །རྒྱལ་པོའི་བུ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་སངས་རྒྱས་ཀྱི་སྲས་ཆོས་ལས་སྐྱེས་པའི་ཆོས་ཀྱི་སྤྲུལ་པར་གྱུར་ཅིག། ཅེས་སེམས་བསྐྱེད་དོ། །ཁྱིམ་བདག་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་<line/>
རྣམ་པར་གདོན་མི་ཟ་བའི་བློ་ཅན་དུ་གྱུར་ཏེ་གྲོང་གི་ཆོས་སྤངས་པར་གྱུར་ཅིག། ཅེས་སེམས་བསྐྱེད་དོ། །བློན་པོ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་མི་དགེ་བའི་ཆོས་ཀྱི་སྤྱོད་པ་ཐམས་ཅད་ལ་བཟང་པོ་ཡིད་ལ་བྱེད་པར་གྱུར་ཅིག། ཅེས་སེམས་བསྐྱེད་དོ། །གྲོང་ཁྱེར་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་གདུལ་དཀའ་བའི་སེམས་དང་ལྡན་པར་གྱུར་ཏེ། མཐུ་བོ་ཆེའི་ལུས་དང་འདྲ་བར་གྱུར་ཅིག །ཅེས་སེམས་བསྐྱེད་དོ། །རྒྱལ་པོའི་གནས་མཐོང་བའི་ཚེ་བྱང་ཆུབ་སེམས་<line/>
དཔས་སེམས་ཅན་ཐམས་ཅད་ཡོན་ཏན་གྱི་རྗེས་སུ་འབྲང་བར་མཐུན་པ་ལ་མོས་པའི་སེམས་དང་ལྡན་པར་གྱུར་ཅིག། ཅེས་སེམས་བསྐྱེད་དོ། །ནགས་ཚལ་གྱི་འདབས་<line/>
</page>
<page index="637" id="319B">མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ལྷ་དང་བཅས་པའི་འཇིག་རྟེན་གྱི་བསྔགས་པར་འོས་པར་གྱུར་ཅིག། ཅེས་སེམས་བསྐྱེད་དོ། །སློང་དུ་འགྲོ་བའི་ཚེ་<line/>
བྱང་ཆུབ་སེམས་དཔས་སེམས་ཅན་ཐམས་ཅད་བསྒྲིབས་པ་མེད་པའི་ཚུལ་གྱིས་ཆོས་ཀྱི་དབྱིངས་སུ་ཆུད་པར་གྱུར་ཅིག། ཅེས་སེམས་བསྐྱེད་དོ། །སྒོར་ཕྱིན་པའི་ཚེ་བྱང་ཆུབ་སེམས་<line/>
དཔས་སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ཀྱི་སྒོར་ཕྱིན་པར་གྱུར་ཅིག །ཅེས་སེམས་བསྐྱེད་དོ། །ནང་དུ་ཕྱིན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་སངས་རྒྱས་ཀྱི་ཐེག་པ་དུས་གསུམ་དུ་མཉམ་པ་ཉིད་ཀྱི་ནང་དུ་ཕྱིན་པར་གྱུར་ཅིག། ཅེས་སེམས་བསྐྱེད་དོ། །མི་སྦྱིན་ནོ། །ཞེས་མ་བྱས་པའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་བསོད་ནམས་ཀྱི་ཕ་རོལ་ཏུ་ཕྱིན་པ་ཐོབ་ཅིང་སྤངས་པ་མེད་པར་གྱུར་ཅིག། ཅེས་སེམས་བསྐྱེད་དོ། །མི་སྦྱིན་ནོ། །ཞེས་བྱས་པའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་ལས་ཕྱིར་སྤངས་པར་གྱུར་ཅིག། ཅེས་སེམས་བསྐྱེད་དོ། །ལྷུང་བཟེད་སྟོང་པ་མཐོང་<line/>
བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཉོན་མོངས་པ་ཐམས་ཅད་ཀྱིས་སྟོང་པར་གྱུར་ཅིག། ཅེས་སེམས་བསྐྱེད་དོ། །ལྷུང་བཟེད་གང་བ་མཐོང་བའི་ཚེ་བྱང་ཆུབ་<line/>
</page>
<page index="638" id="320A">༄༅། །སེམས་དཔས་སེམས་ཅན་ཐམས་ཅད་ཆོས་དཀར་པོ་ཐམས་ཅད་ཀྱིས་ཡོངས་སུ་རྒྱས་པར་གྱུར་ཅིག། ཅེས་སེམས་བསྐྱེད་དོ། །རིམ་གྲོར་བྱས་པའི་ཚེ་བྱང་<line/>
ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་ཆོས་ཀྱི་སྤྱོད་པ་ཐམས་ཅད་ལ་རིམ་གྲོ་བྱེད་པར་གྱུར་ཅིག། ཅེས་སེམས་བསྐྱེད་དོ། །རིམ་གྲོར་མ་བྱས་པའི་ཚེ་བྱང་ཆུབ་<line/>
སེམས་དཔས་སེམས་ཅན་ཐམས་ཅད་མི་དགེ་བའི་ཆོས་མཆོད་པ་ཐམས་ཅད་ལ་རག་མ་ལུས་པར་གྱུར་ཅིག། ཅེས་སེམས་བསྐྱེད་དོ། །ཁྲེལ་ཡོད་པའི་སེམས་ཅན་མཐོང་<line/>
བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་དབང་པོ་དབེན་པའི་སྤྱོད་པ་དང་ལྡན་ཞིང་ཁྲེལ་ཡོད་པར་གྱུར་ཅིག། ཅེས་སེམས་བསྐྱེད་དོ། །ངོ་ཚ་མེད་པའི་སེམས་<line/>
ཅན་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བྱམས་པ་ལ་གནས་ཤིང་ངོ་ཚ་མེད་པ་ཡོངས་སུ་སྤངས་པར་གྱུར་ཅིག ། ཅེས་སེམས་བསྐྱེད་དོ། །ཁ་ཟས་<line/>
བསོད་པ་མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཟང་ཟིང་མེད་པའི་སེམས་དང་ལྡན་ཞིང་སྨོན་ལམ་ཐམས་ཅད་ཕུན་སུམ་ཚོགས་པར་གྱུར་ཅིག། ཅེས་<line/>
སེམས་བསྐྱེད་དོ། །ཁ་ཟས་མི་བསོད་པ་ཐོབ་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཏིང་ངེ་འཛིན་ཉམས་སུ་བདེ་བ་ཐམས་ཅད་ཐོབ་པར་གྱུར་ཅིག། ཅེས་<line/>
</page>
<page index="639" id="320B">སེམས་བསྐྱེད་དོ། །ཁ་ཟས་སྣུམ་བག་ཐོབ་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སྙིང་རྗེ་ཆེན་པོ་ཡོངས་སུ་བསྒོམས་པའི་སེམས་དང་ལྡན་ཞིང་སེམས་འཇམ་པར་གྱུར་<line/>
ཅིག། ཅེས་སེམས་བསྐྱེད་དོ། །སྣུམ་བག་མེད་པའི་ཁ་ཟས་ཐོབ་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འཇིག་རྟེན་གྱི་སྲེད་པ་དང་བྲལ་ཏེ་སྣུམ་བག་མེད་པའི་<line/>
སེམས་སུ་གྱུར་ཅིག། ཅེས་སེམས་བསྐྱེད་དོ། །ཁ་ཟས་ཟ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཆོས་ལ་དགའ་བ་དང༌། རབ་ཏུ་དགའ་བས་ཡོངས་སུ་རྒྱས་ཤིང་<line/>
བསམ་གཏན་གྱི་ཟས་ཟ་བར་གྱུར་ཅིག། ཅེས་སེམས་བསྐྱེད་དོ། །རོ་མྱང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བདུད་རྩིའི་རོས་ངོམས་པར་གྱུར་ཅིང་སྐྱེས་བུ་ཆེན་<line/>
པོའི་མཚན་རོ་བྲོ་བའི་མཆོག་ཐོབ་པར་གྱུར་ཅིག། ཅེས་སེམས་བསྐྱེད་དོ། །ཟན་ཟོས་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་ཆོས་ཀྱི་ཕ་རོལ་ཏུ་ཕྱིན་<line/>
ཅིང་བྱ་བ་བྱས་པར་གྱུར་ཅིག། ཅེས་སེམས་བསྐྱེད་དོ། །ཆོས་སྟོན་པའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ལ་ཡང་དག་པར་གཞོལ་<line/>
ཞིང་སྤོབས་པ་མི་ཟད་པ་དང་ལྡན་པར་གྱུར་ཅིག། ཅེས་སེམས་བསྐྱེད་དོ། །ཕྱིར་འབྱུང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཀྱི་ཡེ་ཤེས་ཉམས་སུ་<line/>
</page>
<page index="640" id="321A">༄༅། །མྱོང་སྟེ་ཁམས་གསུམ་ཐམས་ཅད་ནས་འབྱུང་བར་གྱུར་ཅིག །ཅེས་སེམས་བསྐྱེད་དོ། །ཆུ་འབོག་པའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་དུས་གསུམ་མཉམ་པ་ཉིད་ཀྱི་ཐམས་ཅད་མཁྱེན་པའི་ཡེ་ཤེས་ལ་འབོག་པར་གྱུར་ཅིག །ཅེས་སེམས་བསྐྱེད་དོ། །ཁྲུས་བྱེད་པའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་འོད་མཐའ་ཡས་པ་དང་ལྡན་ཞིང་ལུས་དང༌། སེམས་དྲི་མ་མེད་པར་གྱུར་ཅིག །ཅེས་སེམས་བསྐྱེད་དོ། །དྲོ་བ་ལ་སྤྱོད་པའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་མུ་མེད་པར་ཕྱིན་ཏེ་ཡོངས་སུ་གདུང་བ་སེལ་བར་གྱུར་ཅིག །ཅེས་སེམས་བསྐྱེད་དོ། །བསིལ་བ་ལ་སྤྱོད་པའི་ཚེ་བྱང་ཆུབ་སེམས་དཔས་སེམས་ཅན་ཐམས་<line/>
ཅད་ཤིན་ཏུ་བསིལ་བར་གྱུར་ཏེ་བླ་ན་མེད་པའི་བསིལ་བའི་དངོས་པོ་ཁོ་འདུ་ཆུད་པར་གྱུར་ཅིག། ཅེས་སེམས་བསྐྱེད་དོ། །ཆོས་ཐོབ་པར་བྱེད་པའི་ཚེ་བྱང་ཆུབ་སེམས་དཔས་<line/>
སེམས་ཅན་ཐམས་ཅད་སངས་རྒྱས་ཀྱི་ཆོས་ཀྱི་གཏམ་གྱི་རྗེས་སུ་འགྲོ་ཞིང་ཆོས་ཀྱི་དབྱིངས་དང་འདྲིས་པར་གྱུར་ཅིག། ཅེས་སེམས་བསྐྱེད་དོ། །སངས་རྒྱས་མཐོང་བའི་ཚེ་<line/>
བྱང་ཆུབ་སེམས་དཔས་སེམས་ཅན་ཐམས་ཅད་སངས་རྒྱས་ཐམས་ཅད་དང་འགྲོགས་པ་རབ་ཏུ་ཐོབ་སྟེ་བསྒྲིབས་པ་མེད་པའི་མིག་དང་ལྡན་པར་གྱུར་ཅིག། ཅེས་སེམས་<line/>
</page>
<page index="641" id="321B">བསྐྱེད་དོ། །མིག་མི་འགེབས་པར་བལྟ་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་ཀུན་ཏུ་མཛེས་པས་ཀུན་ཏུ་བཟང་པོར་གྱུར་ཅིག། ཅེས་སེམས་བསྐྱེད་དོ། །མཆོད་རྟེན་<line/>
མཐོང་བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་འགྲོ་བ་ཀུན་གྱིས་མཆོད་པར་འོས་ཤིང་མཆོད་རྟེན་ལྟ་བུར་གྱུར་ཅིག། ཅེས་སེམས་བསྐྱེད་དོ། །བལྟ་བའི་ཚེ་བྱང་ཆུབ་<line/>
སེམས་དཔས་སེམས་ཅན་ཐམས་ཅད་ལྷ་དང་བཅས་པའི་འཇིག་རྟེན་གྱིས་བལྟ་བར་གྱུར་ཅིག། ཅེས་སེམས་བསྐྱེད་དོ། །སྤྱི་བོས་ཐུག་པའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་ལྷ་དང་བཅས་པའི་འཇིག་རྟེན་གྱིས་སྤྱི་གཙུག་བལྟར་མི་སྣང་བར་གྱུར་ཅིག། ཅེས་སེམས་བསྐྱེད་དོ། །གཡས་ཕྱོགས་སུ་བསྐོར་བ་བྱེད་པའི་ཚེ་བྱང་ཆུབ་སེམས་དཔས་<line/>
སེམས་ཅན་ཐམས་ཅད་ཐམས་ཅད་མཁྱེན་པ་ཉིད་དུ་དོན་དང་མཐུན་པར་གྱུར་ཅིག། ཅེས་སེམས་བསྐྱེད་དོ། །ལན་གསུམ་དུ་བསྐོར་བའི་ཚེ་བྱང་ཆུབ་སེམས་དཔས་སེམས་ཅན་<line/>
ཐམས་ཅད་སངས་རྒྱས་ཀྱི་བྱང་ཆུབ་ཏུ་མོས་པའི་རབ་དང་ལྡན་པར་གྱུར་ཅིག། ཅེས་སེམས་བསྐྱེད་དོ། །སངས་རྒྱས་ཀྱི་ཡོན་ཏན་བརྗོད་པའི་ཚེ་བྱང་ཆུབ་སེམས་དཔས་སེམས་<line/>
ཅན་ཐམས་ཅད་ཡོན་ཏན་གྱི་ཕ་རོལ་ཏུ་ཕྱིན་པས་ཡོན་ཏན་མི་ཟད་པར་གྱུར་ཅིག། ཅེས་སེམས་བསྐྱེད་དོ། །མཚན་རྣམས་བརྗོད་པའི་ཚེ་བྱང་ཆུབ་སེམས་དཔས་<line/>
</page>
<page index="642" id="322A">༄༅། །སེམས་ཅན་ཐམས་ཅད་མཚན་ཉིད་མེད་པའི་ཆོས་ལ་གཞོལ་ཞིང་ཡན་ལག་དམ་པ་ཕུན་སུམ་ཚོགས་པར་གྱུར་ཅིང༌། །ཅེས་སེམས་བསྐྱེད་དོ། །རྐང་པ་འཁྲུ་<line/>
བའི་ཚེ་བྱང་ཆུབ་སེམས་དཔས་སེམས་ཅན་ཐམས་ཅད་དྲི་མ་མེད་པའི་མཐར་ཕྱིན་ཅིང་རྫུ་འཕྲུལ་གྱི་རྐང་པས་ཕ་རོལ་ཏུ་ཕྱིན་པར་གྱུར་ཅིག །ཅེས་སེམས་བསྐྱེད་དོ། །ལུས་སྨྱོང་བའི་<line/>
ཚེ་བྱང་ཆུབ་སེམས་དཔས་སེམས་ཅན་ཐམས་ཅད་བསམ་པ་ལ་རྙོག་པ་མེད་ཅིང་ལུས་ཀྱི་འདུ་བྱེད་ཤིན་ཏུ་བདེ་བར་གྱུར་ཅིག །ཅེས་སེམས་བསྐྱེད་དོ། །གཉིད་སད་པའི་ཚེ་བྱང་ཆུབ་<line/>
སེམས་དཔས་སེམས་ཅན་ཐམས་ཅད་ཕྱོགས་བཅུ་ཐམས་ཅད་དུ་མཐུ་ཆེན་པོ་ཐོབ་པར་གྱུར་ཏེ། ཐམས་ཅད་མཁྱེན་པའི་ཡེ་ཤེས་ལ་ཤིན་ཏུ་རྣམ་པར་སངས་རྒྱས་པའི་སངས་<line/>
རྒྱས་སུ་གྱུར་ཅིག །ཅེས་སེམས་བསྐྱེད་དོ། །ཀྱེ་རྒྱལ་བའི་སྲས། འདི་དག་ནི། བྱང་ཆུབ་སེམས་དཔའ་རྣམས་ཀྱི་སེམས་ཀྱི་ལས་ཡིད་ལ་བྱེད་པའི་སྦྱོར་བ་གང་དང་ལྡན་པས་<line/>
ཡོན་ཏན་གྱི་ཁྱད་པར་འདི་དག་དང༌། གཞན་ཐམས་ཅད་ཀྱང་ཐོབ་པར་འགྱུར་ཞིང༌། ལྷ་དང་འཇིག་རྟེན་དུ་བཅས་པ་དང༌། བདུད་དུ་བཅས་པ་དང༌། ཚངས་པར་བཅས་པ་<line/>
དང༌། དགེ་སྦྱོང་དང༌། བྲམ་ཟེ་དང༌། སྐྱེ་རྒུར་བཅས་པ་དང༌། ལྷ་དང༌། དྲི་ཟ་དང༌། མི་དང༌། ལྷ་མ་ཡིན་དུ་བཅས་པའི་འཇིག་རྟེན་དང༌། ཉན་ཐོས་དང༌། རང་སངས་རྒྱས་སུ་<line/>
</page>
<page index="643" id="322B">བཅས་པ་ཐམས་ཅད་ཀྱིས་མི་འཕྲོག་པར་འགྱུར་བའི་བྱང་ཆུབ་སེམས་དཔའི་སེམས་ཀྱི་ལས་ཡིད་ལ་བྱེད་པའི་སྦྱོར་བ་རྣམས་སོ། །ཤིན་ཏུ་རྒྱས་པ་ཆེན་པོའི་མདོ་སངས་རྒྱས་ཕལ་<line/>
པོ་ཆེ་ཞེས་བྱ་བ་ལས། སྤྱོད་ཡུལ་ཡོངས་སུ་དག་པའི་ལེའུ་སྟེ། བཅུ་དྲུག་པའོ།། །།བམ་པོ་བཅུ་དགུ་པ། ཡོན་ཏན་ཡངས་པའི་སྤྱོད་ཡུལ་ཡོངས་དག་པ། །དེ་སྐད་སྨྲས་ནས་<line/>
སེམས་ཅན་དྲི་མེད་པ། །འཇམ་པའི་དབྱངས་ཀྱིས་བྱང་ཆུབ་ཡོན་ཏན་རྣམས། །སེམས་ཅན་དམ་པ་བཟང་པོའི་དཔལ་ལ་དྲིས། །སྤྱོད་ཡུལ་ཡོངས་དག་རྒྱལ་བའི་སྤྱོད་པ་རྣམས། །<line/>
བདག་གིས་རྒྱལ་སྲས་རྣམས་ལ་འདིར་བཤད་དོ། །ཡོན་ཏན་སྤྱོད་པ་ཇི་སྙེད་གང་ཡོད་པ། །རྒྱལ་སྲས་རྣམས་ལ་ང་ནི་ཁྱོད་ཀྱིས་ཤོད། །བཟང་པོའི་དཔལ་གྱིས་སྨྲས་པ་རྒྱལ་སྲས་ཉོན། །<line/>
ཡོན་ཏན་མཐའ་ཡས་དེ་དག་ཡོན་ཏན་ལས། །མཚོ་ལས་ཐིགས་པ་ཇི་བཞིན་ཉུང་ཤེས་ཤིག །མགོ་སྨོས་ཙམ་དུ་ཆུང་ཟད་བརྗོད་པར་བྱ། །བྱང་ཆུབ་དོན་དུ་རང་བྱུང་འགྱུར་བྱ་ཞེས། །ཐོག་<line/>
མར་བྱང་ཆུབ་སེམས་སྐྱེས་གྱུར་པ་ཡི། །ཡོན་ཏན་བརྗོད་པའང་མཐའ་ཡས་དཔག་ཏུ་མེད། །དཔེ་ཟླ་མེད་པས་བརྗོད་ཀྱང་ཟད་མ་གྱུར། །ཕ་རོལ་ཕྱིན་དང་ས་ཡི་ཡོན་ཏན་ལ། །བསྐལ་པ་<line/>
མང་པོར་སྤྱད་པ་ཅི་ཞིག་སྨོས། །དེ་དག་ཡོན་ཏན་ཆུ་བོ་ཐམས་ཅད་ནི། །ཕྱོགས་བཅུའི་རྒྱལ་བས་བསྟན་ཀྱང་ཟད་མི་འགྱུར། །ཡོན་ཏན་མཐའ་ཡས་རྣམས་ཀྱི་ཡོན་ཏན་ལས། །དཔེ་ཙམ་<line/>
</page>
<page index="644" id="323A">༄༅། །ཆ་ཤས་ཆུང་ཙམ་བརྗོད་པར་བྱ། །མཁའ་ལས་འདབ་ཆགས་ལམ་ལྟར་ཤིན་ཏུ་ཆུང༌། །ས་ཆེན་ལྷུན་ལས་རྡུལ་ཕྲན་གཅིག་ཀྱང་འདྲ། །བྱང་ཆུབ་ཡོན་ཏན་<line/>
བསམ་པའི་སེམས་སྐྱེ་བ། །རྒྱུ་མེད་མ་ཡིན་རྐྱེན་ལས་འབྱུང་བ་ཡིན། །རྒྱལ་པ་རྣམས་དང་བདེ་གཤེགས་ཆོས་རྣམས་དང༌། །དགེ་འདུན་རྣམས་ལ་དད་པ་བསྐྱེད་པས་སྐྱེ། །དེ་ཡང་<line/>
འདོད་པའི་སྲེད་པ་རྒྱལ་སྲིད་དང༌། །བདག་བདེའི་དོན་དང་གྲགས་དང་སྙན་ཕྱིར་མིན། །འགྲོ་བའི་སྡུག་བསྔལ་མ་ལུས་གཞིལ་བའི་ཕྱིར། །འཇིག་རྟེན་ཕན་སྐྱེད་སེམས་ནི་ཡོངས་སུ་<line/>
སྐྱེ༑ ༑དེ་ནི་སེམས་ཅན་རྟག་ཏུ་བདེ་དོན་དང༌། །ཞིང་སྦྱངས་སངས་རྒྱས་མང་པོ་མཆོད་པའི་རྒྱུར། །ཡོངས་སུ་ཆོས་འཛིན་བྱང་ཆུབ་འཚང་རྒྱ་ཞིང༌། །ཡེ་ཤེས་རྣམ་པར་སྦྱོང་བའི་སེམས་<line/>
སྐྱེ་འོ༑ ༑རྒྱལ་བ་ཀུན་དང་ཆོས་དང་དགེ་འདུན་དང༌། །དེ་བཞིན་བླ་མར་གྱུར་པ་ཐམས་ཅད་ལ། །དད་དང་མོས་པ་དགའ་བ་བསྐྱེད་བྱས་ཏེ། །སྲི་ཞུར་མཆོད་བྱས་བྱང་ཆུབ་སེམས་ཀྱང་<line/>
སྐྱེ༑ ༑རྒྱལ་བ་བདེ་གཤེགས་ཆོས་ལ་ཡིད་ཆེས་ནས། །རྒྱལ་སྲས་སྤྱོད་པ་རྣམས་ལ་ཡིད་ཆེས་ཏེ། །བྱང་ཆུབ་བླ་ན་མེད་ལ་ཡིད་ཆེས་ཤིང༌། །སྐྱེས་བུ་དམ་པ་རྣམས་ཀྱི་སེམས་སྐྱེ་འོ། །<line/>
དད་པ་སྔོན་འགྲོ་མ་ལྟར་བསྐྱེད་པ་སྟེ། །ཡོན་ཏན་ཐམས་ཅད་ཡོངས་སུ་སྐྱོང་ཞིང་འདྲེན། །ནེམ་ནུར་རྣམ་སེལ་ནད་ལས་རབ་ཏུ་སྒྲོལ། །དད་པ་བདེ་བའི་གྲོང་དུ་ཕྱིན་པར་བྱེད། །དད་པ་<line/>
</page>
<page index="645" id="323B">སེམས་གསལ་རྙོག་པ་མེད་པ་སྟེ། །ང་རྒྱལ་རྣམ་སྤངས་སྲི་ཞུའི་རྩ་བ་ཡིན། །དད་པ་སྤྱོད་མཆོག་ནོར་དང་གཏེར་ཡིན་ཏེ། །ལག་པ་ལྟ་བུར་དགེ་སྡུད་རྩ་བ་ཡིན། །ཡོངས་སུ་གཏོང་ལ་དད་<line/>
པ་དགའ་བར་བྱེད། །རྒྱལ་པའི་ཆོས་ལ་དད་པ་སྤྲོ་བ་སྐྱེད། །ཡོན་ཏན་ཡེ་ཤེས་ཁྱད་པར་དད་པ་བྱེད། །སངས་རྒྱས་ལམ་ལ་སྟོན་པའང་རྙེད་པར་བྱེད། །དབང་པོ་རྣོ་ཞིང་རབ་ཏུ་གསལ་བ་<line/>
དང༌། །གཞན་གྱིས་མི་ཐུབ་དངོས་ལ་དད་པ་སྟོབས། །ཉོན་མོངས་ཐུབ་པ་མེད་ལ་གནས་ཡིན་ཏེ། །དད་པ་རང་བྱུང་ཡོན་ཏན་ཚོལ་བ་ཡིན། །དད་པ་ཆགས་པའི་སྒོ་དང་མི་འགྲོགས་ཏེ། །<line/>
མི་ཁོམ་སྤོ་ཞིང་འདུ་འཛིན་མེད་པར་བྱེད། །དད་པ་བདུད་ཀྱི་ལམ་ལས་ཟློག་པ་སྟེ། །ཐར་ལམ་དམ་པ་ཡོངས་སུ་སྟོན་པ་ཡིན། །ཡོན་ཏན་རྒྱུ་ཡིན་ས་བོན་མ་རུལ་བཞིན། །དད་པ་བྱང་ཆུབ་<line/>
ཤིང་རབ་རྣམ་པར་སྐྱེད། །ཡེ་ཤེས་ཁྱད་པར་སྒོ་རྣམས་འཕེལ་བར་བྱེད། །དད་པ་རྒྱལ་བ་རྣམས་ཀྱི་སྟོན་པ་ཡིན། །དེ་བས་དད་མོས་ཁྱད་པར་དགའ་བ་ལ། །སྤྱོད་པ་རིམ་གྱིས་རྣམ་པར་<line/>
བརྗོད་པར་བྱ། །ཆོས་ཚུལ་འདི་འདྲ་འཇིག་རྟེན་རྣམས་ན་དཀོན། །རིན་ཆེན་སེངྒེའི་རྒྱལ་པོ་ཇི་བཞིན་ནོ། །དད་པས་སངས་རྒྱས་སྲི་ཞུ་གང་བྱེད་པ། །དེ་དག་ཚུལ་ཁྲིམས་སློབ་པ་མི་<line/>
གཏོང་ངོ༌། །ཚུལ་ཁྲིམས་སློབ་པ་གང་རྣམས་མི་གཏོང་བ། །དེ་དག་ཡོན་ཏན་གནས་པས་ཡོན་ཏན་ལྡན། །ཚུལ་ཁྲིམས་བྱང་ཆུབ་ཤེས་རབ་སྟོན་པ་སྟེ། །བསླབ་པས་ས་ཡི་ཡོན་ཏན་<line/>
</page>
<page index="646" id="324A">༄༅། །ལེགས་ལ་བརྩོན། །ཚུལ་ཁྲིམས་བསླབ་པ་ཡོངས་སུ་མ་བཏང་ན། །རྒྱལ་བ་རྣམས་ཀྱིས་བསྟོད་ཅིང་བསྔགས་པར་འོས། །དད་པས་སངས་རྒྱས་སྲི་ཞུ་གང་<line/>
བྱེད་པ༑ ༑དེ་དག་རྒྱལ་བའི་མཆོད་པ་ཡངས་པ་བྱེད། །རྒྱལ་བ་རྣམས་ལ་མཆོད་པ་སུ་བྱེད་པ། །དེ་དག་སངས་རྒྱས་མོས་པ་བསམ་མི་ཁྱབ། །དད་པས་ཆོས་ལ་ཕུ་དུད་གང་བྱེད་པ། །<line/>
དེ་དག་རྒྱལ་བའི་ཆོས་ཀྱིས་མི་ངོམས་ཉན། །རྒྱལ་བའི་ཆོས་ཀྱིས་མི་ངོམས་སུ་ཉན་པ། །དེ་དག་བསམ་གྱིས་མི་ཁྱབ་ཆོས་ལ་མོས། །དད་པས་དགེ་འདུན་ཕུ་དུད་སུ་བྱེད་པ། །དེ་<line/>
དག་མི་ལྡོག་དགེ་འདུན་རྣམས་ལ་མོས། །མི་ལྡོག་དགེ་འདུན་རྣམས་ལ་སུ་མོས་པ། །དེ་དག་དད་པའི་སྟོབས་ཀྱིས་ཕྱིར་མི་ལྡོག །དད་པའི་སྟོབས་ཀྱིས་གང་རྣམས་མི་ལྡོག་པ། །<line/>
དེ་དག་དབང་པོ་རབ་ཏུ་གསལ་ཞིང་རྣོ། །གང་རྣམས་དབང་པོ་རབ་ཏུ་གསལ་རྣོ་བ། །དེས་ནི་སྡིག་པའི་གྲོགས་པོ་རྣམ་པར་སྤངས། །གང་གིས་སྡིག་པའི་གྲོགས་པོ་རྣམས་སྤངས་པ། །<line/>
དེ་དག་ཆོས་ཀྱི་བཤེས་གཉེན་ཡོངས་སུ་འཛིན། །ཆོས་ཀྱི་བཤེས་གཉེན་གང་གིས་ཡོངས་བཟུང་བ། །དེ་དག་དགེ་བ་རྒྱ་ཆེན་ཡོངས་སུ་གསོག །དགེ་བ་རྒྱ་ཆེན་ཡོངས་སུ་གང་གསོག་<line/>
པ༑ ༑བདག་ཉིད་ཆེ་བ་དེ་དག་རྒྱུ་མཐུ་ལྡན། །བདག་ཉིད་ཆེ་བ་རྒྱུ་མཐུ་གང་ལྡན་པ། །དེ་དག་མོས་པའི་ཁྱད་པར་ཡངས་པ་འཐོབ། །མོས་པ་ཡངས་པའི་ཁྱད་པར་སུས་ཐོབ་པ། །དེ་<line/>
</page>
<page index="647" id="324B">དག་རྟག་ཏུ་རྒྱལ་བས་བྱིན་གྱིས་བརླབ། །རྒྱལ་བའི་བྱིན་གྱིས་གང་རྣམས་བརླབས་གྱུར་པ། །དེ་དག་བྱང་ཆུབ་དོན་དུ་སེམས་ཀྱང་སྐྱེ། །བྱང་ཆུབ་དོན་དུ་གང་གིས་སེམས་སྐྱེས་པ།།<line/>
དེ་དག་དྲང་སྲོང་ཆེན་པོའི་ཡོན་ཏན་བརྩོན། །དྲང་སྲོང་ཆེན་པོའི་ཡོན་ཏན་སུ་བརྩོན་པ། །དེ་དག་སངས་རྒྱས་རིགས་སུ་རིགས་ལྡན་སྐྱེས། །སངས་རྒྱས་རིགས་སུ་རིགས་ལྡན་གང་སྐྱེས་<line/>
པ༑ ༑དེ་དག་འདུ་དང་འབྲལ་བ་རྣམ་པར་སྤངས། །འདུ་དང་འབྲལ་བ་གང་གིས་རྣམ་སྤངས་པ། །དེ་དག་བསམ་པ་དང་ཞིང་རྣམ་པར་དག །གང་གི་བསམ་པ་དང་ཞིང་རྣམ་དག་པ། །དེ་<line/>
དག་ལྷག་པའི་བསམ་པ་དམ་པའི་མཆོག །ལྷག་བསམ་དམ་པ་མཆོག་དང་སུ་ལྡན་པ། །དེ་དག་རྟག་ཏུ་ཕ་རོལ་ཕྱིན་ལ་སྤྱོད། །ཕ་རོལ་ཕྱིན་ལ་རྟག་ཏུ་སུ་སྤྱོད་པ། །དེ་དག་ཐེག་པ་ཆེན་<line/>
པོ་འདི་ལ་སྤྱོད། །ཐེག་པ་ཆེན་པོ་འདི་ལ་སུ་སྤྱོད་པ། །དེ་དག་ནན་ཏན་དམ་པས་སངས་རྒྱས་མཆོད། །ནན་ཏན་དམ་པས་སངས་རྒྱས་སུ་མཆོད་པ། །དེ་དག་སངས་རྒྱས་རྗེས་དྲན་ཕྱེད་པ་<line/>
མེད༑ ༑སངས་རྒྱས་རྗེས་དྲན་གང་ལ་མི་ཕྱེད་པ། །དེ་དག་རྟག་ཏུ་སངས་རྒྱས་བསམ་ཡས་མཐོང༌། །རྟག་ཏུ་སངས་རྒྱས་བསམ་ཡས་སུས་མཐོང་བ། །དེ་དག་རྟག་ཏུ་སངས་རྒྱས་མི་<line/>
འགྲོགས་མིན། །རྟག་ཏུ་སངས་རྒྱས་མི་འགྲོགས་སུ་མ་ཡིན། །དེ་ལ་ཆོས་ནུབ་འགྱུར་བ་ནམ་ཡང་མེད། །གང་ལ་ཆོས་ནུབ་འགྱུར་བ་མེད་གྱུར་པ། །དེ་དག་སྤོབས་པ་སྒྲིབ་པ་མེད་དང་<line/>
</page>
<page index="648" id="325A">༄༅། །ལྡན༑ ༑སྤོབས་པ་སྒྲིབ་པ་མེད་དང་སུ་ལྡན་པ། །དེ་དག་ཆོས་རབ་སྟོན་པ་མཐའ་ཡང་ཡས། །གང་གིས་ཆོས་རབ་བསྟན་པ་མཐའ་ཡས་པ། །དེ་དག་འགྲོ་ལ་<line/>
བྱམས་པས་ཕན་པ་ཚོལ། །འགྲོ་ལ་བྱམས་པས་ཕན་པ་སུ་ཚོལ་བ། །དེ་དག་སྙིང་རྗེ་ཆེན་པོའི་རྩ་བ་བརྟན། །སྙིང་རྗེ་ཆེན་པོའི་རྩ་བ་སུས་བརྟན་པ། །དེ་དག་ཆོས་ཀྱི་དགའ་བས་<line/>
དབང་པོ་དགའ། །ཆོས་ཀྱི་དགའ་བས་དབང་པོ་གང་དགའ་བ། །དེ་དག་འདུ་བྱེད་ཉེས་ལ་བཏང་སྙོམས་སོ། །འདུ་བྱད་ཉེས་པ་གང་གིས་བཏང་སྙོམས་པ། །དེ་དག་ང་རྒྱལ་རློམ་<line/>
སེམས་བག་མེད་སྤངས། །ང་རྒྱལ་རློམ་སེམས་བག་མེད་སུས་སྤངས་པ། །དེ་དག་རྟག་ཏུ་བདག་དང་གཞན་དོན་བརྩོན། །བདག་དང་གཞན་དོན་རྟག་ཏུ་སུས་བརྩོན་པ། །དེ་དག་<line/>
འཁོར་བས་ཡོངས་སུ་སྐྱོ་བ་མེད། །གང་ལ་འཁོར་བས་ཡོངས་སུ་སྐྱོ་མེད་པ། །དེ་དག་བརྩོན་འགྲུས་དམ་པ་མཆོག་དང་ལྡན། །བརྩོན་འགྲུས་དམ་པ་མཆོག་དང་སུ་ལྡན་པ། །དེ་<line/>
དག་མངོན་ཤེས་རྣམ་དག་མངོན་པར་སྐྱེ། །གང་གིས་མངོན་ཤེས་རྣམ་དག་མངོན་སྐྱེས་པ། །དེ་དག་སྤྱོད་པ་མཆོག་གི་དྲ་བར་ཞུགས། །སྤྱོད་མཆོག་དྲ་བར་གང་རྣམས་བཞུགས་<line/>
གྱུར་པ༑ ༑དེ་དག་འགྲོ་བ་ཡོངས་སུ་སྨིན་པར་མཁས། །འགྲོ་བ་ཡོངས་སུ་སྨིན་པར་གང་མཁས་པ། །དེ་དག་འགྲོ་སྡུད་ཡེ་ཤེས་ཚུལ་ལ་མཁས། །འགྲོ་སྡུད་ཡེ་ཤེས་ཚུལ་ལ་སུ་<line/>
</page>
<page index="649" id="325B">མཁས་པ། །དེ་དག་བསྡུ་བའི་དངོས་པོ་བཞི་ལ་བརྩོན། །བསྡུ་དངོས་བཞི་ལ་གང་རྣམས་བརྩོན་གྱུར་པ། །དེ་དག་འགྲོ་བའི་དོན་མང་མཐའ་ཡས་བྱེད། །འགྲོ་བའི་དོན་མང་མཐའ་ཡས་སུ་<line/>
བྱེད་པ༑ ༑དེ་དག་ཤེས་རབ་ཐབས་ཀྱི་སྟོབས་མཆོག་ལྡན། །ཤེས་རབ་ཐབས་ཀྱི་སྟོབས་མཆོག་སུ་ལྡན་པ། །དཔའ་བོ་དེ་དག་བླ་མེད་ལམ་ལ་གནས། །བླ་མེད་ལམ་ལ་དཔའ་བོ་གང་<line/>
གནས་པ། །དེ་དག་བདུད་ཀྱི་དཔུང་གིས་ཐུབ་པ་མིན། །གང་རྣམས་བདུད་ཀྱི་དཔུང་གིས་ཐུབ་མིན་པ། །དེ་དག་བདུད་ལམ་བཞི་ལས་ཡོངས་སུ་འདས། །བདུད་ལམ་བཞི་ལས་ཡོངས་སུ་སུ་<line/>
འདས་པ། །དེ་དག་ཕྱིར་མི་ལྡོག་གི་སར་ཡང་ཕྱིན། །མི་ལྡོག་སར་ནི་གང་གིས་ཕྱིན་གྱུར་པ། །དེ་དག་མི་སྐྱེའི་བཟོད་པ་ཐོབ་པ་ཡིན། །མི་སྐྱེའི་བཟོད་པ་གང་གིས་ཐོབ་གྱུར་པ། །འཇིག་<line/>
རྟེན་སྒྲོན་དེ་རྒྱལ་བས་ལུང་ཡང་བསྟན། །འཇིག་རྟེན་སྒྲོན་མ་རྒྱལ་བས་ལུང་བསྟན་པ། །དེ་དག་རྒྱལ་བ་ཀུན་དང་མངོན་དུ་གནས། །རྒྱལ་བ་ཀུན་དང་མངོན་དུ་སུ་གནས་པ། །དེ་དག་རྒྱལ་<line/>
བའི་འཕྲུལ་པ་གསང་ལ་མཁས། །རྒྱལ་བའི་འཕྲུལ་བ་གསང་ལ་སུ་མཁས་པ། །དེ་དག་རྒྱལ་བ་ཀུན་གྱིས་དགོངས་པ་ཡིན། །གང་རྣམས་རྒྱལ་བ་ཀུན་གྱིས་དགོངས་གྱུར་པ། །དེ་དག་<line/>
སངས་རྒྱས་ཡོན་ཏན་ཡོངས་ཀྱིས་བརྒྱན། །སངས་རྒྱས་ཡོན་ཏན་ཡོངས་ཀྱིས་སུ་བརྒྱན་པ། །དེ་དག་བསོད་ནམས་དམ་པས་ལུས་ཀྱང་སྦྱངས། །བསོད་ནམས་དམ་པས་གང་གི་ལུས་<line/>
</page>
<page index="650" id="326A">༄༅། །སྦྱངས་པ། །དེ་དག་གསེར་གྱི་རི་བོ་འདྲ་བར་འབར། །གསེར་གྱི་རི་བོ་འདྲ་བར་སུ་འབར་བ། །དེ་དག་མཚན་རབ་སུམ་ཅུ་གཉིས་དང་ལྡན། །མཚན་རབ་སུམ་<line/>
ཅུ་གཉིས་དང་སུ་ལྡན་པ། །དེ་དག་དཔེ་བྱད་བཟང་པོས་ལུས་ཀྱང་བྲིས། །དཔེ་བྱད་བཟང་པོས་གང་གི་ལུས་བྲིས་པ། །དེ་དག་ལུས་འོད་ཀུན་ཏུ་མཐའ་ཡས་སོ། །གང་གི་ལུས་འོད་<line/>
ཀུན་ཏུ་མཐའ་ཡས་པ། །དེ་དག་འོད་ཟེར་རྒྱན་ཀྱང་བསམ་མི་ཁྱབ། །གང་ལ་འོད་ཟེར་བསམ་ཡས་རྒྱན་ཡོད་པ། །དེ་དག་འོད་ལས་པདྨོ་མང་པོ་འབྱུང༌། །གང་གི་འོད་ལས་པདྨོ་མང་<line/>
འབྱུང་བ། །དེ་དག་རྒྱལ་བ་པདྨོའི་གདན་བཞུགས་པ། །སྟོན་ཅིང་ཕྱོགས་བཅུའི་འཇིག་རྟེན་ཀུན་ཏུ་ཡང༌། །དོན་ཡོད་རྣམ་པར་སྤྱོད་ཅིང་སེམས་ཅན་འདུལ། །གང་རྣམས་རྒྱལ་པ་<line/>
པདྨོའི་གདན་བཞུགས་པ། །སྟོན་ཅིང་ཕྱོགས་བཅུའི་འཇིག་རྟེན་ཀུན་ཏུ་ཡང༌། །དོན་ཡོད་རྣམས་སྤྱོད་སེམས་ཅན་འདུལ་བྱེད་པ། །དེ་དག་མངོན་ཤེས་རྣམ་འཕྲུལ་མཐའ་ཡང་<line/>
ཡས། །གང་གི་མངོན་ཤེས་རྣམ་འཕྲུལ་མཐའ་ཡས་པ། །དེ་དག་བསམ་གྱིས་མི་ཁྱབ་ཆོས་སྟོན་ཅིང༌། །སེམས་ཅན་བསམ་གྱིས་མི་ཁྱབ་དགར་བྱེད་པས། །བསམ་གྱིས་མི་<line/>
ཁྱབ་ཞི་བོའི་རྣམ་པར་སྤྱོད། །གང་རྣམས་བསམ་གྱིས་མི་ཁྱབ་ཟོས་སྟོན་ཅིང༌། །བསམ་ཡས་སེམས་ཅན་དགའ་བར་སུ་བྱེད་པ། །དེ་དག་བསམ་པ་ཇི་བཞིན་འཇིག་རྟེན་ན། །<line/>
</page>
<page index="651" id="326B">ཐ་དད་ཡང་དག་ཤེས་མཐུས་སེམས་ཅན་འདུལ། །ཐ་དད་ཡང་དག་ཤེས་པའི་ཡེ་ཤེས་མཐུས། །བསམ་པ་ཇི་བཞིན་སེམས་ཅན་སུ་འདུལ་བ། །དེ་དག་ལུས་དང་ངག་ཡིད་རྟག་དུས་སུ།<line/>
ཡེ་ཤེས་སྔོན་དུ་འགྲོ་བར་ཤིན་ཏུ་འབྱུང༌། །གང་གི་ལུས་དང་ངག་ཡིད་རྟག་དུས་སུ། །ཡེ་ཤེས་སྔོན་དུ་འགྲོ་བར་རབ་འབྱུང་བ། །དེ་དག་སྨོན་ལམ་སྟོབས་ཀྱིས་ཅི་དགའ་བར། །སེམས་ཅན་<line/>
རྒྱུད་དུ་གཟུགས་མང་ཡོངས་སུ་སྟོན། །སྨོན་ལམ་སྟོབས་གྱིས་གང་རྣམས་ཅི་དགའ་བར། །སེམས་ཅན་རྒྱུད་དུ་གཟུགས་མང་སྟོན་བྱེད་པ། །དེ་དག་ཚིག་དུ་བརྗོད་ཅིང་ཅི་སྨྲ་ཡང༌། །སྒྲ་ལ་<line/>
དབྱངས་ཀྱི་ཡན་ལག་བསམ་མི་ཁྱབ། །ཚིག་ཏུ་བརྗོད་ཅིང་ཅི་དང་ཅི་སྨྲ་ཡང༌། །གང་གི་སྒྲ་དབྱངས་ཡན་ལག་བསམ་ཡས་པ། །དེ་དག་འགྲོ་བ་མ་ལུས་ཐམས་ཅད་ཀྱི། །བསམ་པའི་སེམས་<line/>
རྣམས་ཡུད་ཀྱིས་རྣམ་པར་ཤེས། །གང་གི་མ་ལུས་འགྲོ་བ་ཐམས་ཅད་ཀྱི། །བསམ་པའི་སེམས་རྣམས་ཡུད་ཀྱིས་རྣམ་ཤེས་པ། །དེ་དག་སྐྱེ་དང་འཆི་འཕོ་ནམ་ཡང་མེད། །ཉོན་མོངས་རྒྱུ་<line/>
བའང་དེ་བཞིན་སྐྱེ་བ་མེད། །སྐྱེ་དང་འཆི་འཕོ་གང་ལ་མེད་གྱུར་ཅིང༌། །ཉོན་མོངས་རྒྱུད་ཀྱང་དེ་བཞིན་སྐྱེ་མེད་པ། །དེ་དག་ཡོན་ཏན་ཆོས་ཉིད་ཡེ་ཤེས་ལུས། །ཆོས་ཀྱིས་སྨོས་པར་འཇིག་<line/>
རྟེན་ཀུན་ཏུ་སྤྱོད། །ཡོན་ཏན་ཆོས་ཉིད་ཡེ་ཤེས་ལུས་ལྡན་ཞིང༌། །ཆོས་ཀྱིས་སྨོས་པར་འཇིག་རྟེན་སུ་སྤྱོད་པ། །དེ་དག་ས་བཅུ་རྣམས་དང་དབང་བཅུ་ཡི། །ཕ་རོལ་ཕྱིན་མཆོག་རྣམ་པར་<line/>
</page>
<page index="652" id="327A">༄༅། །ཐར་ལ་སྤྱོད། །གང་རྣམས་བཅུ་དབང་རྣམས་བཅུ་པོ་ཡི། །ཕ་རོལ་ཕྱིན་མཆོག་རྣམ་པར་ཐར་སྤྱོད་པ། །དེ་དག་མངོན་ཤེས་རྒྱན་གྱིས་རྣམ་པར་འཕྲུལ། །<line/>
ཏིང་འཛིན་དམ་པས་རྣམ་པར་སྤྱོད་པ་ཐོབ། །མངོན་པར་ཤེས་པའི་རྒྱན་གྱིས་རྣམ་འཕྲུལ་ཞིང༌། །ཏིང་འཛིན་མཆོག་གིས་རྣམ་སྤྱོད་སུས་ཐོབ་པ། །དེ་དག་ཕྱོགས་བཅུའི་རྒྱལ་བ་ཐམས་<line/>
ཅད་ལས། །དབང་བསྐུར་རྒྱན་རྣམས་ཐམས་ཅད་ཡོངས་སུ་ནོད། །གང་རྣམས་ཕྱོགས་བཅུའི་རྒྱལ་བ་ཐམས་ཅད་ལས། །དབང་བསྐུར་རྒྱན་རྣམས་ཐམས་ཅད་མོད་བྱེད་པ། །དེ་དག་སྤྱི་<line/>
བོར་ཕྱོགས་བཅུའི་སངས་རྒྱས་ཀྱིས། །ཕྱག་མཐིལ་བདུད་རྩིས་མངོན་པར་དབང་ཡང་བསྐུར། །གང་གི་སྤྱི་བོར་ཕྱོགས་བཅུའི་སངས་རྒྱས་ཀྱིས། །ཕྱག་མཐིལ་བདུད་རྩིས་མངོན་པར་<line/>
དབང་བསྐུར་བ། །དེ་དག་མ་ལུས་ནམ་མཁའ་རྒྱས་བྱས་ཤིང༌། །ཕྱོགས་རྣམས་ཀུན་ཏུ་མཐུ་བརྟན་གནས་པ་བྱེད། །གང་རྣམས་ནམ་མཁའ་མ་ལུས་རྒྱས་བཀང་ཞིང༌། །ཕྱོགས་རྣམས་<line/>
ཀུན་ཏུ་མཐུ་བརྟན་གནས་བྱེད་པ། །དཔེ་མེད་དེ་དག་སྤྱོད་ཡུལ་ཤེས་པར་ནི། །འཇིག་རྟེན་ལྷ་དང་བཅས་པས་མི་ནུས་སོ། །དཔེ་མེད་གང་གི་སྤྱོད་ཡུལ་ཤེས་བྱ་བར། །འཇིག་རྟེན་ལྷ་<line/>
དང་བཅས་པས་མི་ནུས་པ། །དེ་དག་བརྩོན་འགྲུས་ཐམས་ཅད་དོན་ཀྱང་ཡོད། །མཐོང་དང་མིང་ཐོས་སྤོབས་པའང་དོན་ཡོད་དོ། །གང་རྣམས་བརྩོན་འགྲུས་ཐམས་ཅད་དོན་ཡོད་ཅིང༌།།<line/>
</page>
<page index="653" id="327B">མཐོང་དང་མི་ཐོས་སྤོབས་པ་དོན་ཡོད་པ། །སྐྱེས་ཆེན་དེ་དག་སྦྱིན་བདག་གཏོང་བ་ཡི། །སྦྱིན་པའི་གནས་ཏེ་ཐམས་ཅད་དོན་ཀྱང་ཡོད། །སྐྱེས་སུ་དམ་པ་དེ་དག་བྱིན་མཐུ་ཡིས། །དམ་ཆོས་<line/>
ཚུལ་ནི་མི་འཇིག་བརྟེན་པར་གནས། །དགེ་བའི་ལས་ལམ་དམ་པ་མཆོག་རྣམས་ཀྱང༌། །རིན་ཆེན་འདྲ་མཐུས་ཀུན་ན་རྒྱུ་ཞིང་གནས། །རྡོ་རྗེ་སྟུག་པོའི་རིན་ཆེན་ཚོགས་ཡོད་པས། །དེ་ཡི་མཐུ་<line/>
ཡིས་རྒྱ་མཚོའི་རིན་ཆེན་རྣམས། །མི་ཟད་འཕེལ་ཞིང་འགྲིབ་པ་གང་ཡང་མེད། །དེ་བཞིན་ཡོན་ཏན་མཐའ་ཡས་ཡོན་ཏན་མཚོ། །སངས་རྒྱས་མི་བཞུགས་ཞིང་རྣམས་གང་ཡོད་པ། །དེ་དག་<line/>
ཀུན་ཏུ་བྱང་ཆུབ་སངས་རྒྱས་སྟོན། །ཕྱོགས་རྣམས་གང་ན་དམ་ཆོས་མེད་གྱུར་པ། །དེ་དག་ཀུན་ཏུའང་ཆོས་ཀྱི་གཏེར་སྟོན་ཏོ། །དེ་དག་མི་རྟོག་རྣམ་པར་མི་རྟོག་སྟེ། །ལྷུན་གྱིས་གྲུབ་པར་ཕྱོགས་<line/>
རྣམས་ཐམས་ཅད་དུ། །ཟླ་བ་ལྟ་བུར་གཟུགས་བརྙན་སྟོན་བྱེད་ཅིང༌། །ཐབས་མང་སྟོང་གིས་སེམས་ཅན་འདུལ་བ་བྱེད། །དེ་དག་སྐད་ཅིག་རེ་རེར་བྱང་ཆུབ་ཏུ། །རྣམ་པར་སངས་རྒྱས་ཕྱོགས་<line/>
བཅུ་ཀུན་ཏུ་སྟོན། །འཁོར་ལོ་བསྐོར་དང་མྱ་ངན་ལས་འདས་ཞི་དང༌། །སྐུ་གདུང་རྒྱ་ཆེན་དེ་བཞིན་དཔའ་བོ་སྟོན། །མཁས་པ་དེ་དག་ཉན་ཐོས་རང་སངས་རྒྱས། །སངས་རྒྱས་རྣམ་འཕྲུལ་རྒྱན་རྣམས་<line/>
མཐའ་ཡས་པ། །ཡོངས་སུ་སྟོན་ཅིང་བསྐལ་པ་བསམ་ཡས་སུ། །ཐེག་པ་གསུམ་གྱི་སྒོ་ནས་སེམས་ཅན་འདུལ། །ཁྱེའུ་དང་བུ་མོ་དེ་བཞིན་བུད་མེད་ལུས། །སྐྱེས་པ་ལྷ་དང་ལྷ་མིན་ཀླུ་རྣམས་<line/>
</page>
<page index="654" id="328A">༄༅། །དང༌། །གནོད་སྦྱིན་གྲུལ་བུམ་ལྟོ་འཕྱེ་ཆེན་པོའི་གཟུགས། །མོས་པ་ཐམས་ཅད་ཚུལ་མཁས་ཡོངས་སུ་སྟོན། །ཏིང་འཛིན་རྒྱ་མཚོའི་རྒྱ་ཡི་སྒོ་དག་ནས། །<line/>
འགྲོ་བའི་གཟུགས་མང་རྒྱུད་ནི་ཇི་སྙེད་དང༌། །ཆ་བྱད་སྤྱོད་པ་སྒྲ་དབྱངས་ཚུལ་གྱི་རྣམས། །ཐམས་ཅད་མ་ལུས་དཔའ་བོ་སྟོན་པ་བྱེད། །དེ་དག་ཞིང་རྒྱན་བསམ་གྱིས་མི་ཁྱབ་སྟེ། ཕྱོགས་<line/>
བཅུའི་རྒྱལ་བ་ཐམས་ཅད་མཆོད་པ་བྱེད། །དེ་དག་འོད་ཟེར་མང་པོ་བསམ་མི་ཁྱབ། །སེམས་ཅན་འགྲེལ་བའི་ཡེ་ཤེས་མཐའ་ཡང་ཡས། །ཚིག་གི་རྣམ་འཕྲུལ་ཡེ་ཤེས་རྣམ་འཕྲུལ་<line/>
དང༌། །ལུས་ཀྱི་རྣམ་འཕྲུལ་བསམ་གྱིས་མི་ཁྱབ་སྟེ། །སྦྱིན་པ་ཚུལ་ཁྲིམས་རྣམ་པར་འཕྲུལ་བ་དང༌། །བཟོད་པ་བརྩོན་འགྲུས་རྣམ་འཕྲུལ་བསམ་མི་ཁྱབ། །དེ་དག་བསམ་གཏན་<line/>
ཤེས་རབ་རྣམ་འཕྲུལ་དང༌། །ཐབས་དང་མངོན་ཤེས་རྣམ་འཕྲུལ་བསམ་མི་ཁྱབ། །སངས་རྒྱས་ཚོགས་ཀྱི་ཏིང་འཛིན་སྒོ་དག་ནས། །ཡོན་ཏན་ཀུན་གྱི་རྣམ་འཕྲུལ་མཐའ་ཡང་ཡས། །<line/>
དེ་དག་རྡུལ་ཕྲན་ཀུན་ལ་མངོན་པར་སྒྲུབ་བྱེད་ཅིང༌། །རྡུལ་ཕྲན་རྩེ་གཅིག་བསམ་ཡས་ཞིང་རྣམས་ལ། །སྟོན་པ་བྱེད་ཀྱང་རྡུལ་ལ་འཕེལ་བ་མེད། །རྡུལ་གཅིག་རྩེ་ལའང་སངས་<line/>
རྒྱས་བཞུགས་ཞིང་དང༌། །སངས་རྒྱས་མི་བཞུགས་ཞིང་ཡང་དེ་བཞིན་སྟོན། །ལ་ལ་ཉོན་མོངས་རྣམ་དག་དོག་པ་དང༌། །ཡངས་ཤིང་ཕྲ་དང་ཆེ་བའི་ཞིང་ཡང་སྟོན། །ཞིང་རྣམས་ལ་<line/>
</page>
<page index="655" id="328B">ལ་འཇིག་ཅིང་འདུ་བ་དང༌། །ལ་ལ་སྤྱིའུ་ཚུགས་རིམ་གྱིས་གནས་པར་སྟོན། །ལ་ལ་སྣེལ་ཞི་སྨིག་རྒྱུ་ལྟ་བུ་སྟེ། །དེ་བཞིན་གཞན་རྣམས་མིག་འཕྲུལ་ལྟ་བུར་སྟོན། །དེ་དག་རྡུལ་གཅིག་<line/>
རྩེར་སྟོན་ཇི་བཞིན་དུ། །མ་ལུས་རྡུལ་རྣམས་ཀུན་ལ་དེ་བཞིན་ཏེ། །དྲང་སྲོང་ཏིང་འཛིན་རྣམ་འཕྲུལ་དེ་འདྲའོ། །མཐའ་ཡས་གྲགས་པའི་རྣམ་ཐར་དེ་འདྲའོ། །རྒྱལ་བ་མཆོད་པའི་རྣམ་འཕྲུལ་<line/>
ཏིང་ངེ་འཛིན། །རྒྱལ་བ་ཀུན་ལ་མངོན་པར་སྒྲུབ་བྱེད་ཀྱང༌། །ལག་པའི་མཐིལ་གྱིས་སྟོང་གསུམ་རྒྱས་བཀང་ཞིང༌། །སྐྱེས་བུ་ཆེན་པོ་རྣམས་ལ་མཆོད་པ་བྱེད། །ཕྱོགས་བཅུ་ཀུན་ན་མེ་ཏོག་<line/>
ཕྲེང་བ་དང༌། །སྤོས་དང་བྱུག་པ་རིན་ཆེན་རིན་ཆེ་བ། །དེ་དག་བྱང་ཆུབ་ཤིང་དྲུང་བཞུགས་པ་ཡི། །རྒྱལ་བ་མཆོད་ཕྱིར་ལག་པའི་མཐིལ་ནས་འགྱེད། །ན་བཟའ་ཕྱེ་མ་རིན་ཆེན་ཇི་སྙེད་དང༌། །རྒྱལ་<line/>
མཚན་བ་དན་གདུགས་དམ་སྣ་ཚོགས་དང༌། །གསེར་གྱི་རྒྱན་དང་རིན་ཆེན་བླ་རེ་དག །ལག་མཐིལ་དེ་ནས་ཆར་དུ་མངོན་པར་འབེབས། །ཕྱོགས་རྣམས་མཐའ་ཡས་ཀུན་གྱི་ཡོ་བྱད་རྣམས། །དྲང་<line/>
སྲོང་ཆེ་ལ་མཆོད་པར་གང་འོས་པ། །དེ་དག་ལག་མཐིལ་དེ་ནས་ཆར་དུ་འབེབས། །བྱང་ཆུབ་ཤིང་དྲུང་རྒྱལ་བ་མཆོད་པ་བྱེད། །རོལ་མོའི་རྣམ་པ་ཕྱོགས་ན་ཇི་སྙེད་པ། །རྔ་ཆེན་རྔ་དང་པི་ཝང་སྒྲ་<line/>
སྙན་དང༌། །རོལ་མོ་བརྡུང་དཀྲོལ་གླིང་བུ་སྒྲ་རབ་རྣམས། །དེ་དག་ལག་མཐིལ་དེ་ནས་སྒྲ་ཡང་སྒྲོག །ཕྱོགས་བཅུའི་དཔེ་མེད་ཇི་སྙེད་བཞུགས་པ་ཡི། །བདེ་གཤེགས་ཡོན་ཏན་ལེགས་པ་སྣ་<line/>
</page>
<page index="656" id="329A">༄༅། །ཚོགས་དང༌། །བསྟོད་པའི་ཚིགས་བཅད་སྒྲུབ་པ་སྣ་ཚོགས་ཀྱང༌། །ལག་མཐིལ་དེ་ནས་སྒྲ་རབ་སྙན་པར་འབྱུང༌། །དེ་དག་འོད་ཟེར་ལས་དགེས་ཡོངས་བསགས་<line/>
པ༑ ༑ལག་པ་གཡས་ནས་ཡོངས་སུ་འགྱེད་བྱེད་ཅིང༌། །རྒྱལ་བའི་ཞིང་རྣམས་སྤོས་ཆུས་མ་ལུས་པར། །ཀུན་ཏུ་བཏབ་ཅིང་འཇིག་རྟེན་སྒྲོན་མ་མཆོད། །འོད་ཟེར་ཡིད་འོང་སྣང་ཞིང་རྒྱན་<line/>
ལྡན་པ༑ ༑ལག་པའི་མཐིལ་བཀྱེ་པདྨོ་བསམ་མི་ཁྱབ། །པདྨོ་རྒྱན་འཕྱང་མཚན་སྡུག་དུ་མའི་གཟུགས། །མང་པོ་བཀྱེ་ཞིང་རྒྱལ་བ་མཆོད་པ་བྱེད། །འོད་ཟེར་མེ་ཏོག་རྒྱན་རྣམས་རབ་<line/>
བཀྱེ་ཞིང༌། །མེ་ཏོག་རྒྱན་དང་མེ་ཏོག་བླ་རེ་དང༌། །མེ་ཏོག་སྣ་ཚོགས་ཀུན་ཏུ་ཡོངས་བཀང་ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་སྤོས་ཀྱི་རྒྱན་རྣམས་རབ་བཀྱེ་ཞིང༌། །<line/>
སྤོས་ཀྱི་རྒྱན་དང་སྤོས་ཀྱི་བླ་རེ་དང༌། །སྣ་ཚོགས་སྤོས་ཀྱིས་ཀུན་ཏུ་ཡོངས་བཀང་ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་ཕྱེ་མའི་རྒྱན་རྣམས་རབ་བཀྱེ་ཞིང༌། །ཕྱེ་མའི་<line/>
རྒྱན་དང་ཕྱེ་མའི་བླ་རེ་དང༌། །ཕྱེ་མ་སྣ་ཚོགས་ཀུན་ཏུ་ཡོངས་སུ་བཀང་ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་ན་བཟའི་རྒྱན་རྣམས་རབ་བཀྱེ་ཞིང༌། །ན་བཟའི་རྒྱན་དང་ན་<line/>
བཟའི་བླ་རེ་དང༌། །ན་བཟའ་སྣ་ཚོགས་ཀུན་ཏུ་ཡོངས་བཀང་ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་རིན་ཆེན་རྒྱན་རྣམས་རབ་བཀྱེ་ཞིང༌། །རིན་ཆེན་རྒྱན་དང་རིན་ཆེན་<line/>
</page>
<page index="657" id="329B">བླ་རེ་དང༌། །རིན་ཆེན་སྣ་ཚོགས་ཀུན་ཏུ་ཡོངས་བཀང་ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་པདྨོའི་རྒྱན་རྣམས་རབ་བཀྱེ་ཞིང༌། །པདྨོའི་རྒྱན་དང་པདྨོའི་བླ་རེ་དང༌། །པདྨོ་སྣ་ཚོགས་<line/>
ཀུན་ཏུ་ཡོངས་བཀང་ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་ཕྲེང་བའི་རྒྱན་རྣམས་རབ་བཀྱེ་ཞིང༌། །ཕྲེང་བའི་རྒྱན་དང་ཕྲེང་བའི་བླ་རེ་དང༌། །ཕྲེང་བ་སྣ་ཚོགས་ཀུན་ཏུ་ཡོངས་བཀང་<line/>
ཞིང༌། །བདག་ཉིད་ཆེ་བ་དེ་དག་རྒྱལ་བ་མཆོད། །འོད་ཟེར་རྒྱལ་མཚན་མཆོག་རྒྱན་རབ་བཀྱེ་ཞིང༌། །དེ་དག་རྒྱན་མཚན་དཀར་དམར་སེར་པོ་དང༌། །སྔོ་དང་སྣ་ཚོགས་རྣམ་མང་རྒྱན་ཅན་གྱིས། །<line/>
རྒྱལ་བའི་ཞིང་རྣམས་ཀུན་ནས་བརྒྱན་པ་བྱེད། །དེ་དག་དེ་གཤེགས་དབུ་ལ་གདུགས་ཀྱི་མཆོག །རིན་ཆེན་དྲ་བ་སྣ་ཚོགས་རྒྱན་ལྡན་པ། །དར་གྱི་ལྡ་ལྡི་བ་དན་ཡོངས་དཔྱངས་ཤིང༌། །དྲིལ་<line/>
ཕྲེང་རྒྱལ་བའི་གསུང་སྒྲོག་འཛིན་པ་བྱེད། །ལག་པའི་མཐིལ་ནས་བསམ་གྱིས་མི་ཁྱབ་པའི། །མཆོད་པ་རྒྱལ་བ་གཅིག་ལ་བྱེད་པ་ལྟར། །མ་ལུས་རྒྱལ་བ་རྣམས་ལའང་དེ་བཞིན་ཏེ། །དྲང་སྲོང་ཏིང་<line/>
འཛིན་རྣམ་འཕྲུལ་དེ་འདྲའོ། །དེ་དག་འགྲོ་བ་ཡོངས་སྡུད་ཡེ་ཤེས་ཀྱིས། །རྣམ་པར་འཕྲུལ་བའི་ཏིང་འཛིན་མངོན་བསྒྲུབས་ཤིང༌། །བྱ་བའི་ཚུལ་དང་ཡོན་ཏན་ཐམས་ཅད་དུ། །ཐམས་མང་སྟོང་གིས་<line/>
སེམས་ཅན་འདུལ་བ་བྱེད། །ལ་ལ་དེ་བཞིན་གཤེགས་པ་མཆོད་སྒོ་དང༌། །སྦྱིན་པ་བསམ་གྱིས་མི་ཁྱབ་གཏོང་བའི་སྒོ། །སྦྱངས་པའི་ཡོན་ཏན་ཀུན་གྱི་ཚུལ་ཁྲིམས་སྒོ། །བཟོད་པ་མི་ཟད་མི་སྒུལ་<line/>
</page>
<page index="658" id="330A">༄༅། །སྒོ་དག་དང༌། །ལ་ལ་བརྟུལ་ཞུགས་དཀའ་ཐུབ་བརྩོན་འགྲུས་སྒོ། །བསམ་གཏན་རབ་ཏུ་ཞི་གནས་སྒོ་དག་དང༌། །དོན་དམ་རྣམ་པར་འབྱེད་པའི་ཤེས་རབ་སྒོ། །ཚུལ་<line/>
རྣམས་ཀུན་ལྡན་ཐབས་ཀྱི་སྒོ་དག་དང༌། །ཚངས་པའི་སྤྱོད་པ་དག་དང་མངོན་ཤེས་སྒོ། །བསྡུ་བའི་དངོས་པོས་ཕན་ཚོལ་སྒོ་དག་དང༌། །བསོད་ནམས་ཡོངས་སུ་བསགས་དང་ཡེ་ཤེས་སྒོ། །<line/>
བདེན་པ་རྟེན་པའི་རྣམ་ཐར་སྒོ་དག་དང༌། །ལ་ལ་སྟོབས་དང་དབང་པོ་ལམ་གྱི་སྒོ། །ཉན་ཐོས་ཐེག་པ་རྣམ་གྲོལ་སྒོ་དག་དང༌། །རང་རྒྱལ་ཐེག་པ་རྣམ་པར་དག་པའི་སྒོ། །ཐེག་པ་དམ་པ་<line/>
རྣམ་འཕྲུལ་སྒོ་དག་དང༌། །ལ་ལ་མི་རྟག་པ་དང་སྡུག་བསྔལ་སྒོ། །ལ་ལ་བདག་མེད་སྲོག་མེད་སྒོ་དག་དང༌། །མི་སྡུག་འདུ་ཤེས་འདོད་ཆགས་འབྲལ་བའི་སྒོ། །ལ་ལ་ཞི་འགོག་ཏིང་<line/>
འཛིན་སྒོ་དག་ཏུ། །འགྲོ་བའི་སྤྱོད་སྒོ་ཇི་སྙེད་ཡོད་རྒྱུ་བ། །དེ་སྙེད་ཆོས་ཀྱི་སྒོ་ལ་རབ་ཏུ་ཞུགས་ཏེ། །དེ་དག་ཀུན་གྱི་ཆོས་ཉིད་སྒོ་དག་ནས། །བསམ་པ་ཇི་བཞིན་འཇིག་རྟེན་སེམས་ཅན་<line/>
འདུལ༑ ༑གང་རྣམས་ཀུན་གྱི་སྒོ་ཡི་སྒོ་དག་ནས། །བསམ་པ་ཇི་བཞིན་སེམས་ཅན་འདུལ་བྱེད་པ། །དེ་དག་མཚན་མ་གཟུང་བར་མི་ནུས་ཏེ། །ཏིང་འཛིན་རྣམ་འཕྲུལ་ཚུལ་ནི་དེ་འདྲའོ། །དེ་<line/>
དག་དགའ་བའི་རྒྱན་གྱི་ཏིང་འཛིན་མཆོག །འགྲོ་བ་ཐམས་ཅད་ཡོངས་སྨིན་བྱེད་མཐུན་པ། །དགའ་བ་དེ་སྤྲོ་བ་རབ་དགའ་ཀུན་ལྡན་པས། །བསམ་གྱིས་མི་ཁྱབ་ཡོངས་སྟོན་སེམས་<line/>
</page>
<page index="659" id="330B">ཅན་འདུལ། །གང་ཚེ་ལོ་ཉེས་ཐམས་ཅད་དཀོན་གྱུར་པ། །དེ་ཚེ་འཇིག་རྟེན་བདེ་བའི་ཡོ་བྱད་རྣམས། །ཐམས་ཅད་བསམ་པ་རྫོགས་པར་བྱ་བའི་ཕྱིར། །སྦྱིན་པ་ཡོངས་སུ་གཏོང་ཞིང་འགྲོ་དོན་<line/>
བྱེད༑ ༑དེ་དག་ཟས་མཆོག་སྐོམ་དང་རོ་མཆོག་དང༌། །གོས་དང་དགབ་པ་རིན་ཆེན་སྣ་ཚོགས་དང༌། །རྒྱལ་སྲིད་ནོར་དང་བདག་སྡུག་ཡོངས་བཏང་བས། །སྦྱིན་ལ་མོས་པའི་འགྲོ་བ་འདུལ་བ་<line/>
བྱེད༑ ༑དེ་དག་མཚན་རབ་ཀུན་གྱིས་ལུས་བརྒྱན་ཅིང༌། །གོས་དང་རྒྱན་མཆོག་ཡོངས་སུ་བགོས་བཏགས་ཏེ། །ཕྲེང་བས་རྣམ་བརྒྱན་སྤོས་ཀྱིས་བསྐུས་བྱས་པའི། །གཟུགས་རྣམས་ཡོངས་སུ་<line/>
བསྟན་པས་སེམས་ཅན་འདུལ། །མཐོང་བས་དགའ་བདེ་རབ་ཏུ་མོས་པ་ལ། །དེ་དག་གཟུགས་མཆོག་གཟུགས་བཟང་ཆ་བྱད་མཛེས། །གཟུགས་ཀྱི་དམ་པ་ཡོངས་སུ་སྟོན་བྱེད་ཅིང༌། །གཟུགས་<line/>
ལ་མོས་པའི་སེམས་ཅན་འདུལ་བ་བྱེད། །དེ་དག་ཀ་ལ་པིངྐའི་སྒྲ་སྙན་དང༌། །ཀོ་ཀིལ་ཀུན་ལ་ངང་པའི་སྒྲ་དབྱངས་དང༌། །རྔ་དང་ཚངས་པ་མི་འམ་ཅི་ཡི་སྒྲས། །མོས་པ་ཐམས་ཅད་ཚུལ་བཞིན་<line/>
ཆོས་ཀྱང་སྟོན། །དེ་དག་སྟོང་ཕྲག་བརྒྱད་ཅུ་རྩ་བཞི་པོ། །གང་གིས་རྒྱལ་བ་འགྲོ་བའི་དོན་མཛད་པའི། །ཆོས་ཀྱི་བྱེ་བྲག་སྒོ་མོ་དེ་དག་གིས། །བསམ་པ་ཇི་བཞིན་འཇིག་རྟེན་སེམས་ཅན་འདུལ། །<line/>
དེ་དག་བདེ་དང་སྡུག་བསྔལ་གྲོགས་ཀྱང་བྱང༌། །དོན་དང་དོན་མེད་གྲོགས་ཀྱང་དེ་བཞིན་ཏེ། །སེམས་ཅན་དགོས་ལ་གྲོགས་སུ་འགྱུར་བྱས་ཤིང༌། །གྲོགས་ཀྱི་སྒོ་ནས་སེམས་ཅན་རྣམ་པར་འདུལ།<line/>
</page>
<page index="660" id="331A">༄༅། །སྡུག་བསྔལ་རྒྱ་མཚོ་འདུས་བྱས་སྐྱོན་གྱི་རྣམས། །གྲོགས་ཀྱི་དོན་དུ་དེ་དག་བཟོད་པར་བྱེད། །འགྲོ་བ་ཀུན་ལ་ཕན་དོན་བདེ་དོན་དུ། །དེ་དག་གྲོགས་དོན་མི་བདེ་<line/>
ཉམས་སུ་ལེན། །གང་ན་འབྱུང་བ་མེད་ཅིང་ཆོས་མེད་དེ། །དགོན་པའི་ཡོན་ཏན་ཐར་པ་མི་དམིགས་པ། །དེ་དག་ཀུན་ཏུ་རྒྱལ་སྲིད་ཆེ་སྤངས་ཤིང༌། །ཞི་བའི་ཡིད་ཀྱིས་གནས་མེད་མངོན་<line/>
པར་འབྱུང༌། །དེ་དག་ཁྱིམ་གྱི་བཙོན་ར་སྲིད་གནས་པའི། །འགྲོ་བ་ཐམས་ཅད་ཡོངས་སུ་དགྲོལ་བའི་རྒྱུར། །འདོད་པའི་དགའ་བ་ཀུན་ལ་མི་གནས་པར། །མངོན་པར་བྱུང་ཞིང་ཐར་པ་<line/>
ཡོངས་སུ་བརྗོད། །དེ་དག་སྤྱོད་པ་བཅུ་རྣམས་སྤྱོད་བྱེད་ཅིང༌། །སྐྱེས་ཆེན་རྣམས་ཀྱི་ཆོས་ལ་དེ་དག་སྤྱོད། །དྲང་སྲོང་སྤྱོད་པ་ཐམས་ཅད་མ་ལུས་པར། །ཡོངས་སུ་སྒོམ་ཞིང་འགྲོ་བའི་དོན་<line/>
ཀྱང་བྱེད། །གང་ན་སེམས་ཅན་ཚད་མེད་ཚེ་ལྡན་པ། །བདེ་བ་ཕུན་ལྡན་ཉོན་མོངས་ཆུང་ཡོད་པ། །དེ་དག་ཀུན་ཏུ་ནད་གཟེར་ན་བུ་ཅན། །བདག་ལ་དབང་མེད་ཙམ་གྱི་དབང་སྒྱུར་སྟོན། །འདོད་<line/>
ཆགས་འབར་ཞིང་ཞེ་སྡང་འབར་གྱུར་ཏེ། །གཏི་མུག་རྒྱུ་ལས་འཇིག་རྟེན་མེར་འབར་ཞིང༌། །རྒ་ཤི་ནད་ཀྱིས་རབ་ཏུ་འབར་གྱུར་པའི། །འཇིག་རྟེན་བསྟན་ཅིང་སེམས་ཅན་འདུལ་བ་<line/>
བྱེད༑ ༑དེ་དག་སངས་རྒྱས་སྟོབས་བཅུ་མི་འཇིགས་བཞི། །ཆོས་ཀྱི་ཁྱད་པར་བཅོ་བརྒྱད་རྣམས་ཀྱིས་ཀྱང༌། །སངས་རྒྱས་བདག་ཉིད་ཆེ་བརྗོད་བྱེད་ཅིང༌། །སངས་རྒྱས་ཡོན་ཏན་རྣམས་<line/>
</page>
<page index="661" id="331B">ཀྱིས་འགྲོ་དོན་བྱེད། །དེ་དག་ཡོངས་སྟོན་རྫུ་འཕྲུལ་རྗེས་སྟོན་གྱི། །གཟུགས་རྣམས་བྱིན་རློབ་མཐུ་ཡིས་མཐུ་ཆེ་བ། །དེ་བཞིན་གཤེགས་པའི་རྫུ་འཕྲུལ་སྟོན་བྱེད་ཅིང༌། །རྫུ་འཕྲུལ་རྣམ་པར་<line/>
འཕྲུལ་བས་སེམས་ཅན་འདུལ། །དེ་དག་ཐབས་ཀྱི་ཚུལ་མང་སྣ་ཚོགས་ཀྱི། །འགྲོ་བའི་དོན་དུ་འཇིག་རྟེན་རིམ་གྲོར་བྱེད། །འཇིག་རྟེན་མི་ཆགས་ཆུ་ལ་པདྨོ་བཞིན། །དགའ་བ་མོས་པ་སྐྱེ་<line/>
བར་རྣམ་པར་སྤྱོད། །དེ་དག་རྗོད་བྱེད་བརྗོད་པའི་རྒྱལ་བ་བྱེད། །གར་མཁན་རྔ་མཁན་གྱད་དང་རོལ་མོ་མཁན། །མཛེས་ཤིང་སྡུག་པར་བཞད་གད་བྱེད་པ་དང༌། །སྒྱུ་མཁན་གཟུགས་མེད་ཀུན་<line/>
ཏུ་སྟོན་པར་བྱེད། །གྲོང་བ་གྲོང་དཔོན་ཁ་ལོ་སྒྱུར་བ་དང༌། །དེད་དཔོན་ཚོང་དཔོན་ཁྱིམ་བདག་དེ་བཞིན་ཏེ། །རྒྱལ་པོ་བློན་པོ་མངའ་རབ་ཕོ་ཉ་དང༌། །སྨན་པ་མི་འཇིགས་གཙུག་ལག་མཁས་པ་<line/>
བྱེད༑ ༑དེ་དག་ནགས་ཚལ་སྡོང་པོ་ཆེན་པོར་འགྱུར། །སྨན་དང་རིན་ཆེན་མི་ཟད་གཏེར་དག་དང༌། །ཡིད་བཞིན་ནོར་བུ་འདོད་པ་འབྱིན་ཤིང་དང༌། །ལམ་གོལ་འཁྱམས་ལ་དེ་བཞིན་ལམ་སྟོན་<line/>
འགྱུར༑ ༑འཇིག་རྟེན་བྱུང་ནས་མི་རིང་ཤེས་གྱུར་ཅིང༌། །སེམས་ཅན་ལས་ཀྱི་ཚུལ་ལ་མི་ཤེས་པ། །དེ་དག་ཀུན་ལ་རྨོས་ཐབས་ཚོང་ཐབས་དང༌། །སྣ་ཚོགས་བཟོ་རྣམས་ཀུན་ཀྱང་རྗོད་པར་བྱེད།།<line/>
འཚེ་མེད་གནོད་པ་མེད་པའི་སྦྱོར་བ་རྣམས། །སེམས་ཅན་བདེ་སྐྱེད་མཁས་པས་རབ་བསྔགས་པ། །རིག་མཐུ་སྨན་དང་གཙུག་ལག་སྣ་ཚོགས་རྣམས། །ཀུན་ཀྱང་དྲང་སྲོང་དེ་དག་རྣམ་པར་<line/>
</page>
<page index="662" id="332A">༄༅། །བརྗོད༑ ༑དྲང་སྲོང་རྣམས་ཀྱི་སྤྱོད་པ་དམ་པའི་མཆོག །གང་ལ་ལྷར་བཅས་འཇིག་རྟེན་དད་གྱུར་དང༌། །བརྟུལ་ཞུགས་དཀའ་སྤྱོད་དཀའ་ཐུབ་མཆོག་གི་རྣམས། །<line/>
ཀུན་ཀྱང་མཁས་པ་དེ་དག་སྟོན་པར་བྱེད། །དེ་དག་རྒྱུ་དང་ཀུན་རྒྱུ་མུ་སྟེགས་ཅན། །དཀའ་ཐུབ་སྤྱོད་ཡུལ་མི་སྨྲར་སྤྱོད་པ་དང༌། །སྒྲེན་མོ་གོས་མེད་རི་ཡི་དགེ་སྦྱོང་ལ། །མུ་སྟེགས་ཅན་གྱི་<line/>
མཁན་པོ་མཁས་པ་བྱེད། །དེ་དག་ཡོངས་འཚོ་ཆོས་ལ་སྤྱོད་པ་དང༌། །བླ་ན་ཡོད་དང་བླ་ན་མེད་པའི་རྣམས། །རལ་པ་རིང་དང་བྱིས་པའི་བརྟུལ་ཞུགས་ཅན། །དེ་དག་ཏུ་ཡང་དེ་དག་མཁན་<line/>
པོར་འགྱུར། །ཉི་མའི་རྗེས་སྤྱད་དཀའ་ཐུབ་ལྔ་ལྡན་དང༌། །ཁྱི་དང་བ་ལང་བརྟུལ་ཞུགས་རི་དྭགས་སྤྱོད། །གླེའུ་ཅན་མུ་སྟེགས་བཅུ་གསུམ་སྤྱོད་པའི་རྣམས། །དེ་དག་ཀུན་ནའང་དེ་དག་<line/>
སློབ་དཔོན་འགྱུར། །ལྷ་རྣམས་ཡེ་ཤེས་ཚུལ་ལ་དགའ་བ་དང༌། །མུ་སྟེགས་ཁྲུས་བྱེད་ཡུལ་དུ་རྒྱུ་བ་དང༌། །རྩ་བ་འབྲས་བུ་ཆུ་ལ་སྤྱོད་པའི་རྣམས། །ཆོས་སེམས་ནང་ན་དེ་དག་དམ་པར་<line/>
འགྱུར༑ ༑གནས་བཏེགས་གནས་དང་གཅིག་ཏུ་སྤྱོད་པ་དང༌། །ཚེར་མ་རྩྭ་དང་ཐལ་བའི་མལ་ཅན་དང༌། །དབྱིག་པའི་མལ་ཅན་གཅིག་པུ་སྤྱོད་པའི་རྣམས། །དེ་དག་ཀུན་ཏུའང་དེ་དག་<line/>
སློབ་དཔོན་འགྱུར། །ཕྱི་རོལ་མུ་སྟེགས་ཅན་རྣམས་ཇི་སྙེད་པ། །དེ་དག་བསམ་པ་མོས་པ་རྟོགས་བྱས་ནས། །སྒྲུབ་དཀའ་མི་བཟད་དྲག་ཤུལ་དཀའ་ཐུབ་ཀྱི། །མུ་སྟེགས་ཅན་གྱི་སྡུག་<line/>
</page>
<page index="663" id="332B">བསྔལ་སྤངས་པས་འདུལ། །འཇིག་རྟེན་ལྟ་བས་འཁྲུགས་པ་ཤེས་བྱས་ནས། །ལྟ་བ་ངན་ལ་ཞེན་པའི་མུ་སྟེགས་ཅན། །ཀུན་ལ་ཕྲ་བའི་ཚིག་དང་ཐབས་ཚུལ་གྱིས། །བདེན་པ་སྟོན་པ་<line/>
དེ་དག་ཀུན་ཏུ་བྱེད། །ལ་ལར་དྲ་བྱི་ལ་ཡི་སྔགས་ཚིག་ཏུ། །ཤིན་ཏུ་གསང་བའི་ཚིག་གིས་བདེན་པ་སྟོན། །ལ་ལ་དག་ལ་གསལ་ཞིང་དྲང་ཚིག་གིས། །ལ་ལ་དག་ལ་ལྷ་ཡི་གསང་ཚིག་<line/>
གིས༑ ༑ལ་ལ་དག་ལ་ཡི་གེ་དབྱེ་ཚིག་དང༌། །དོན་ངེས་རྟོགས་པ་རྡོ་རྗེའི་ཚིག་རྣམས་དང༌། །རྒོལ་བ་འདུལ་བའི་ཡེ་ཤེས་ཚིག་རྣམས་དང༌། །བརྟན་པ་ཐུབ་མེད་ཐར་པའི་ཚིག་རྣམས་ཀྱིས། །<line/>
ལ་ལ་དག་ལ་མི་སྐད་ཚིག་རྣམས་དང༌། །ཀུན་ལ་འཇུག་པའི་ཚིག་ངེས་ཚིག་རྣམས་དང༌། །ལ་ལ་དག་ལ་ལྷའི་ཚིག་ངེས་ཚིག་དང༌། །ཀླུ་ཡི་ཚིག་ངེས་གནོད་སྦྱིན་ཚིག་རྣམས་ཀྱིས། །ལ་<line/>
ལ་དག་ལ་སྲིན་པོ་འབྱུང་པོ་དང༌། །དྲི་ཟ་གྲུལ་བུམ་ལྟོ་འཕྱེ་ཆེན་པོའི་ཚིག །མི་ཅི་ལྷ་མིན་ནམ་མཁའ་ལྡིང་ཚིག་གིས། །བདེན་པ་བསྟན་ཅིང་ཐར་པར་འདྲེན་པར་བྱེད། །དེ་དག་བདེན་པའི་<line/>
ངེས་ཚིག་ཚུལ་ཤེས་བཞིན། །དེ་ལྟར་རྒྱལ་བའི་ཆོས་རྣམས་མ་ལུས་པའི། །ཆོས་ཉིད་བསམ་ཡས་ཚིག་ལམ་ཤེས་པས་སྟོན། །དེ་དག་ཏིང་འཛིན་རྣམ་འཕྲུལ་དེ་འདྲ་འོ། །དེ་དག་འགྲོ་བདེ་<line/>
མཆོག་གི་ཏིང་ངེ་འཛིན། །འགྲོ་བ་ཀུན་ལ་མངོན་པར་སྒྲུབ་བྱེད་ཅིང༌། །འོད་ཟེར་བསམ་གྱིས་མི་ཁྱབ་རབ་བཀྱེ་སྟེ། །འོད་ཟེར་བཀྱེ་ནས་སེམས་ཅན་དེ་དག་འདུལ། །འོད་ཟེར་མཐོང་ན་ལེགས་<line/>
</page>
<page index="664" id="333A">༄༅། །པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེ་ཤེས་པ། །དེ་དག་མཐོང་ལེགས་དོན་མེད་མ་ཡིན་ཏེ། །བླ་ན་མེད་པའི་ཡེ་ཤེས་མཆོག་གི་རྒྱུ། །སངས་རྒྱས་<line/>
བསྟན་ཏེ་ཆོས་རྣམས་ཡོངས་བསྟན་ནས། །དགེ་འདུན་བསྟན་ནས་མི་རྣམས་ལམ་བསྟན་ཏེ། །རྒྱལ་བའི་སྐུ་གཟུགས་མཆོད་རྟེན་བསྟན་པས་ན། །དེས་ནི་མཐོང་ན་ལེགས་པའི་འོད་<line/>
ཟེར་གྲུབ། །ལྷ་ཡི་འོད་ཟེར་ཟིལ་གྱིས་གནོན་པ་ཡི། །འོད་ཟེར་འོད་བྱེད་རབ་ཏུ་བཀྱེ་བྱས་ཤིང༌། །མུན་པ་ཀུན་དང་རྡུལ་རྣམས་ཀུན་བསལ་ཏེ། །འཇིག་རྟེན་ཕན་པའི་འོད་དེ་རབ་ཏུ་སྣང༌། །འོད་<line/>
དེས་སེམས་ཅན་ཇི་སྙེད་ཡོངས་བསྐུལ་བ། །དེ་དག་རྒྱལ་བ་མཆོད་ཕྱིར་མེ་མར་འཛིན། །རྒྱལ་བ་མཆོད་ཕྱིར་མེ་མར་བཟུང་བྱས་པས། །འཇིག་རྟེན་སྒྲོན་མ་མཛད་པའི་རྒྱལ་བར་འགྱུར། །<line/>
འབྲུ་མར་མེ་མར་མར་གྱི་མེ་མར་དང༌། །ཤིང་དང་རྩྭ་དང་སྨིག་མ་སྤ་ཡི་སྒྲོན། །སྤོས་དང་རོ་མཆོག་རིན་ཆེན་སྒྲོན་མ་དག །རྒྱལ་བ་རྣམས་གསོལ་འོད་བྱེད་དེ་ཐོབ་བོ། །འོད་ཟེར་སྒྲོལ་ཞེས་<line/>
བྱ་བ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་ངེས་བསྐུལ་བ། །དེ་དག་སྲེད་པ་རྣམ་ཡངས་སྲིད་པའི་མཚོར། །སེམས་ཅན་བསྒྲལ་དོན་གོ་ཆ་བརྟན་པ་གྱོན། །གང་རྣམས་སྲེད་པ་<line/>
རྣམ་ཡངས་སྲིད་པའི་མཚོར། །སེམས་ཅན་བསྒྲལ་ཕྱིར་གོ་ཆ་བརྟན་གྱོན་པ། །དེ་དག་ཆུ་བོ་བཞི་ལས་སྒྲོལ་བར་བྱེད། །མྱ་ངན་མེད་པ་བདེ་བའི་གྲོང་ཡང་སྟོན། །སྟེགས་དང་ཟམ་པ་<line/>
</page>
<page index="665" id="333B">གཅིག་མིན་བྱས་པ་དང༌། །ཆུ་ཀླུང་ལམ་ལ་སྒྲོལ་བའི་གྲུ་བྱིན་ཏེ། །འདུས་བྱས་སུན་ཕྱུང་ཞི་བ་བསྔགས་པས་ན། །དེས་ནི་སྒྲོལ་བའི་འོད་ཟེར་དེ་གྲུབ་བོ། །འོད་ཟེར་སྐོམ་པ་སེལ་བ་རབ་བཀྱེ་ཞིང༌།།<line/>
སེམས་ཅན་ཇི་སྙེད་འོད་ཟེར་དེས་བསྐུལ་བ། །འདོད་པའི་ཡོན་ཏན་སྒོམ་པ་རབ་སྤངས་ཤིང༌། །ཆོས་ཀྱི་རྣམ་གྲོལ་རོ་ལ་དོན་དུ་གཉེར། །འདོད་པའི་ཡོན་ཏན་སྐོམ་པ་རབ་སྤངས་ཏེ། །ཆོས་ཀྱིས་<line/>
གྲོལ་བའི་རོ་ལ་དོན་གཉེར་བས། །སངས་རྒྱས་བདུད་རྩི་ཆར་པ་འབེབས་པར་འགྱུར། །འཇིག་རྟེན་སྲེད་པའི་སྐོམ་པ་རྣམ་པར་སེལ། །རྫིང་དང་ཆུ་ཀླུང་ཁྲོན་པ་ལོ་མ་དང༌། །མཚོ་རྣམས་བྱང་ཆུབ་<line/>
དོན་དུ་བྱེད་བཙུད་དེ། །འདོད་པ་རྣམ་སྨད་བསམ་གཏན་བསྔགས་པས་ན། །སྐོམ་པ་རྣམ་སེལ་དེ་ནི་དེས་སྒྲུབ་པ། །འོད་ཟེར་དགའ་བར་བྱེད་པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་<line/>
དེས་བསྐུལ་བ། །དགའ་བས་རྒྱས་ཤིང་བྱང་ཆུབ་མཆོག་དོན་དུ། །རང་བྱུང་འགྱུར་བར་བྱ་ཞེས་སེམས་བསྐྱེད་དོ། །ཐུགས་རྗེ་མངའ་རྣམས་སྐུ་གཟུགས་མཚན་བརྒྱན་པ། །པདྨོའི་གདན་<line/>
ལ་བཞུགས་པ་བྱས་བསྒྲུབས་ཤིང༌། །རྟག་ཏུ་སངས་རྒྱས་ཡོན་ཏན་བརྗོད་པས་ན། །དགའ་བ་བྱེད་པའི་འོད་ནི་དེས་སྒྲུབ་བོ། །འོད་ཟེར་མོས་པར་བྱེད་པ་རབ་བཀྱེ་ཞིང༌། །སེམས་ཅན་ཇི་སྙེད་<line/>
འོད་ཟེར་དེས་བསྐུལ་བ། །དེ་དག་ཐམས་ཅད་སངས་རྒྱས་མོས་པས་དགའ། །ཆོས་ལ་མོས་དགའ་དགེ་འདུན་མོས་པས་དགའ། །དེ་དག་རྟག་ཏུ་སངས་རྒྱས་མོས་དགའ་སྟེ། །ཆོས་ལ་<line/>
</page>
<page index="666" id="334A">༄༅། །མོས་དགའ་དག་འདུན་མོས་དགའ་བས། །སངས་རྒྱས་ཆོས་དང་དེ་བཞིན་དགེ་འདུན་དང༌། །རྟག་ཏུ་འགྲོགས་འཐོབ་བཟོད་པ་བླ་མེད་འཐོབ། །སངས་རྒྱས་རྗེས་<line/>
དྲན་ཆོས་དང་ཚོགས་མཆོག་ལ། །སེམས་ཅན་མང་པོ་བསྐུལ་ཅིང་དྲན་བྱས་ཏེ། །བྱང་ཆུབ་སེམས་ཀྱི་ཡོན་ཏན་བསྟན་པས་ན། །དེས་ནི་འོད་ཟེར་མོས་པར་བྱེད་པ་གྲུབ། །འོད་ཟེར་བསོད་<line/>
ནམས་བསགས་པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །བླ་ན་མེད་པའི་བྱང་ཆུབ་དོན་གཉེར་ཅིང༌། །སྦྱིན་པ་སྣ་ཚོགས་དུ་མ་ཡོངས་སུ་གཏོང༌། །དེ་དག་མཆོད་<line/>
སྦྱིན་ལྷུག་པ་བྱེད་པའི་ཚེ། །སློང་མོ་བ་ཡི་བསམ་པ་རྫོགས་བྱས་ཏེ། །བསམ་པ་ཀུན་ཚུལ་སྦྱིན་པ་བྱིན་པས་ན། །དེས་ན་འོད་ཟེར་བསོད་ནམས་བསགས་གྲུབ་བོ། །འོད་ཟེར་ཡེ་ཤེས་ལྡན་<line/>
པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །ཆོས་གཅིག་སྒོ་ནས་ཆོས་གཅིག་མིན་པ་ཡི། །ཆོས་ཀྱི་སྒོ་རྣམས་ཡུད་ཀྱིས་རྗེས་དྲན་ནས། །ཆོས་ཀྱི་བྱེ་བྲག་སེམས་ཅན་<line/>
འཛིན་བཙུད་དེ། །ངེས་རྟོགས་དོན་གྱི་ཡེ་ཤེས་རྣམ་ཕྱེ་ཞིང༌། །ཆོས་ཀྱི་ཚིག་དོན་བརྗོད་པ་བྱས་པས་ན། །དེས་ནི་ཡེ་ཤེས་ལྡན་པའི་འོད་ཟེར་གྲུབ། །འོད་ཟེར་ཤེས་རབ་སྒྲོན་མ་རབ་<line/>
བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །སྟོང་པ་བདག་མེད་མ་སྐྱེས་མ་བྱུང་བའི། །རང་བཞིན་མེད་པའི་ཆོས་ལ་རབ་ཏུ་འཇུག །བདག་པོ་མེད་ཆོས་སྟོང་པ་བྱེད་<line/>
</page>
<page index="667" id="334B">མེད་པ༑ ༑སྤྲིན་དང་སྨིག་རྒྱུ་ཆུ་ཟླ་འདྲ་བའི་དངོས། །རྨི་ལམ་ལྟ་བུ་གཟུགས་བརྙན་རང་བཞིན་རྣམས། །བསྟན་པས་ཤེས་རབ་སྒྲོན་མ་དེ་གྲུབ་བོ། །འོད་ཟེར་ཆོས་ཀྱིས་རྣམ་འཕྲུལ་རབ་བཀྱེ་<line/>
ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །མི་ཟད་གཟུངས་ཀྱི་མཛོད་རྣམས་རབ་ཐོབ་ཅིང༌། །དེ་བཞིན་གཤེགས་པ་ཀུན་གྱི་མཛོད་ཀྱང་འཛིན། །ཆོས་འཆད་རྣམས་ལ་ཡོངས་སུ་<line/>
ཕན་བཏགས་ཏེ། །དྲང་སྲོང་རྣམས་ལ་ཆོས་ཀྱིས་བསྲུངས་བྱས་ཤིང༌། །འགྲོ་པ་ཀུན་ལ་ཆོས་བཞིན་ཕན་བཏགས་པས། །འོད་ཟེར་ཆོས་ཀྱིས་རྣམ་འཕྲུལ་དེ་གྲུབ་བོ། །འོད་ཟེར་གཏོང་དང་<line/>
ལྡན་པ་རབ་བཀྱེ་ཞིང༌། །སེམས་ཅན་འཇུངས་པ་ཇི་སྙེད་དེས་བསྐུལ་བ། །སྐྱེད་པ་མི་བརྟན་མི་རྟག་ཤེས་གྱུར་ནས། །དེ་དག་རྟག་ཏུ་སྦྱིན་མོས་དགའ་བར་འགྱུར། །འཇུངས་པ་གདུལ་དཀའི་<line/>
སེམས་ཅན་མ་དུལ་དང༌། །ནོར་རྣམས་རྨི་ལམ་སྤྲིན་ཚུལ་ཤེས་གྱུར་ནས། །དགའ་བའི་ཡིད་ཀྱིས་སྦྱིན་པ་རྣམ་སྤེལ་བས། །གཏོང་དང་ལྡན་པའི་འོད་ཟེར་དེས་གྲུབ་བོ། །འོད་ཟེར་ཡོངས་སུ་<line/>
གདུང་མེད་རབ་བཀྱེ་ཞིང༌། །ཚུལ་ངན་སེམས་ཅན་ཇི་སྙེད་དེས་བསྐུལ་བ། །ཚུལ་ཁྲིམས་རྣམ་དག་རབ་ཏུ་གནས་གྱུར་ཏེ། །རང་བྱུང་འགྱུར་བར་བྱ་ཞེས་སེམས་སྐྱེད་དོ། །དགེ་བའི་ལས་ལམ་<line/>
ཡོངས་སུ་དག་པ་དང༌། །ཚུལ་ཁྲིམས་བཟང་ལ་སེམས་ཅན་མང་བསྐུལ་ཅིང༌། །བྱང་ཆུབ་སེམས་ལ་ཡང་དག་བསྐུལ་བྱས་པས། །ཡོངས་སུ་གདུང་མེད་འོད་ཟེར་དེས་གྲུབ་བོ། །བཟོད་པས་<line/>
</page>
<page index="668" id="335A">༄༅། །རྣམ་བརྒྱན་འོད་ཟེར་རབ་བཀྱེ་ཞིང༌། །མི་བཟོད་སེམས་ཅན་ཇི་སྙེད་དེས་བསྐུལ་བ། །ཁྲོ་བའི་ཐ་བ་ང་རྒྱལ་ཡོངས་སྤངས་ཤིང༌། །དེ་དག་བཟོད་མོས་རྟག་ཏུ་དགའ་<line/>
བར་འགྱུར། །སྡིག་སེམས་ལྡན་ལ་ཉེས་པ་བཟོད་བྱས་ཏེ། །བྱང་ཆུབ་དོན་དུ་འཁྲུག་པ་མ་བྱས་ཤིང༌། །བཟོད་པའི་ཡོན་ཏན་རྟག་ཏུ་བརྗོད་བྱས་པས། །དེས་ནི་བཟོད་པས་རྣམ་བརྒྱན་དེ་<line/>
གྲུབ་བོ༑ ༑འོད་ཟེར་བརྩོན་དང་ལྡན་པ་རབ་བཀྱེ་ཞིང༌། །ལེ་ལོའི་སེམས་ཅན་ཇི་སྙེད་དེས་བསྐུལ་བ། །རིགས་པར་བརྩོན་ཞིང་དཀོན་མཆོག་གསུམ་རྣམས་ལ། །སྦྱོར་བ་སྐྱོ་མེད་མཆོད་པ་<line/>
འབྱེད་པར་འགྱུར། །རིགས་པར་བརྩོན་པས་དཀོན་མཆོག་གསུམ་རྣམས་ལ། །སྦྱོར་བ་སྐྱོ་བ་མེད་པས་མཆོད་བྱས་ནས། །དེ་དག་བདུད་བཞིའི་ལམ་ལས་ཡོངས་འདས་ཏེ། །མྱུར་དུ་བྱང་<line/>
ཆུབ་བླ་མེད་རབ་ཏུ་ཐོབ། །སེམས་ཅན་མང་པོ་བརྩོན་འགྲུས་བསྐུལ་བྱས་ཏེ། །དཀོན་མཆོག་གསུམ་ལ་མཆོད་པ་རབ་བྱས་ནས། །ཐ་མའི་དུས་སུ་དམ་ཆོས་ཡོངས་བཟུང་བས། །དེས་<line/>
ནི་བརྩོན་ལྡན་འོད་ཟེར་དེ་གྲུབ་བོ། །འོད་ཟེར་ཞི་བར་བྱེད་པ་རབ་བཀྱེ་ཞིང༌། །རྣམ་འཁྲུགས་སེམས་ཅན་ཇི་སྙེད་དེས་བསྐུལ་བ། །དེ་དག་འདོད་ཆགས་ཞེ་སྡང་གཏི་མུག་རྣམས། །ཉམས་<line/>
སུ་མི་གནོད་མཉམ་གཞག་སེམས་སུ་འགྱུར། །སྡིག་ཏོའི་གྲོགས་པོ་ཉེས་ལྡན་སྤྱོད་ཅན་དང༌། །འདུ་འཛི་ཡོངས་སུ་རྣམ་པར་སྤངས་བྱས་ཏེ། །བསམ་གཏན་ཞི་བའི་དགོན་པ་རང་<line/>
</page>
<page index="669" id="335B">བསྔགས་པས། །དེས་ནི་ཞི་བྱེད་འོད་ཟེར་དེ་གྲུབ་བོ། །འོད་ཟེར་ཤེས་རབ་རྣམ་བརྒྱན་རབ་བཀྱེ་ཞིང༌། །ཤེས་རབ་འཆལ་བ་ཇི་སྙེད་དེས་བསྐུལ་བ། །བདེན་དང་བརྟན་དང་རྣམ་ཐར་ཚུལ་རྣམས་<line/>
དང༌། །དབང་པོའི་རྒྱུས་ལ་རྟོགས་པར་ཤེས་གྱུར་ཅིང༌། །ཉི་མ་སྒྲོན་མའི་ཏིང་འཛིན་ཐོབ་གྱུར་ནས། །ཤེས་རབ་འོད་གསལ་མཛད་པའི་རྒྱལ་བར་འགྱུར། །རྒྱལ་སྲིད་ནོར་དང་བདག་ཕངས་<line/>
ཡོངས་བཏང་སྟེ། །བྱང་ཆུབ་དོན་དུ་ཆོས་རྣམས་གང་བཙལ་བ། །དེ་དག་རིམ་གྲོར་རབ་ཏུ་བརྗོད་བྱས་པས། །ཤེས་རབ་རྣམ་བརྒྱན་འོད་ཟེར་དེས་གྲུབ་བོ། །འོད་ཟེར་སངས་རྒྱས་ལྡན་པ་རབ་<line/>
བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །སངས་རྒྱས་བསམ་གྱིས་མི་ཁྱབ་ཤིན་ཏུ་མང༌། །པདྨོ་མཆོག་ལ་བཞུགས་པར་རབ་ཏུ་མཐོང༌། །སངས་རྒྱས་བདག་ཉིད་ཆེ་དང་རྣམ་<line/>
ཐར་དང༌། །སངས་རྒྱས་རྣམ་འཕྲུལ་མཐའ་ཡས་ཡོངས་བསྟན་ཏེ། །སངས་རྒྱས་སྟོབས་དང་རྫུ་འཕྲུལ་བརྗོད་བྱས་པས། །སངས་རྒྱས་ལྡན་པའི་འོད་ཟེར་དེས་གྲུབ་བོ། །འོད་ཟེར་མི་འཇིགས་<line/>
སྦྱིན་པ་རབ་བཀྱེ་ཞིང༌། །འཇིགས་མནར་སེམས་ཅན་ཇི་སྙེད་དེས་ཕོག་པ། །འབྱུང་པོ་བཟའ་དང་བསད་ཅིང་བརྡོག་པ་དང༌། །ནད་ཀྱི་འཇིགས་པ་ཀུན་ལས་རབ་ཏུ་འགྲོལ། །མི་འཇིགས་སྦྱིན་<line/>
པས་སེམས་ཅན་བསྐྱབས་པ་དང༌། །སྲོག་གཅོད་ལས་ལས་སེམས་རྒྱུད་ཕྱིར་བཟློག་ཅིང༌། །འཇིགས་པས་སྐྱབས་ཚོལ་རྣམས་ལ་བསྐྱབས་བྱས་པས། །འོད་ཟེར་མི་འཇིགས་སྦྱིན་པ་དེས་<line/>
</page>
<page index="670" id="336A">༄༅། །གྲུབ་བོ༑ ༑འོད་ཟེར་ཐམས་ཅད་བདེ་བ་རབ་བཀྱེ་ཞིང༌། །ནད་པ་ན་བ་ཇི་སྙེད་དེས་རེག་པ། །ཐམས་ཅད་ནད་ཀྱི་སྡུག་བསྔལ་རྣམ་པར་འགྲོལ། །བསམ་གཏན་ཏིང་<line/>
འཛིན་བདེ་བ་རྣམས་ཀྱང་ཐོབ། །ནད་གསོས་འབྲས་བུ་སྨན་དང་རྩ་བ་དང༌། །རིན་ཆེན་རོ་མཆོག་སྤོས་དང་བྱུག་པ་དང༌། །བུ་རམ་སྦྲང་རྩི་འོ་མ་མར་དག་དང༌། །འབྲུ་མར་ཟས་སྐོམ་<line/>
བྱིན་པས་དེ་གྲུབ་བོ། །འོད་ཟེར་སངས་རྒྱས་སྟོན་པ་རབ་བཀྱེ་ཞིང༌། །ཚེ་ཟད་མཐར་ནི་ཇི་སྙེད་དེས་བསྐུལ་བ། །སངས་རྒྱས་རྗེས་དྲན་སངས་རྒྱས་མཐོང་བར་འགྱུར། །དེ་དག་ཤི་<line/>
འཕོས་སངས་རྒྱས་བཞུགས་ཞིང་འགྲོ་།འཆི་བའི་དུས་སུ་སངས་རྒྱས་དྲན་བྱས་ཏེ། །དགར་འགྱུར་རྒྱལ་བའི་སྐུ་གཟུགས་བསྟན་བྱས་ཤིང༌། །འཆི་ཁར་སངས་རྒྱས་སྐྱབས་སུ་བཏང་<line/>
བྱས་པས། །སངས་རྒྱས་སྟོན་པའི་འོད་ཟེར་དེས་ཐོབ་བོ། །འོད་ཟེར་ཆོས་རབ་བརྗོད་པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །ཆོས་ཉན་རྗོད་ཅིང་དེ་བཞིན་<line/>
འདྲི་བ་བྱེད། །ཆོས་ལ་མོས་པས་རྟག་ཏུ་དགའ་བར་འགྱུར། །ཆོས་ཀྱི་མུ་གེའི་དུས་སུ་ཆོས་བརྗོད་དེ། །ཆོས་ཚོལ་རྣམས་ཀྱི་བསམ་པ་རྫོགས་བྱས་ཤིང༌། །མོས་པ་བསྐྱེད་དེ་ཆོས་<line/>
ལ་བརྩོན་གྱིས་ཞེས། །བརྗོད་པ་ཆོས་རབ་རྗོད་པ་དེས་ཐོབ་བོ། །སངས་རྒྱས་སྲས་རྣམས་ཡོངས་སུ་བསྐུལ་བའི་ཕྱིར། །འོད་ཟེར་དབྱངས་དང་ལྡན་པ་རབ་བཀྱེ་ཞིང༌། །ཁམས་གསུམ་<line/>
</page>
<page index="671" id="336B">སྒྲ་རྒྱུད་ཇི་སྙེད་ཡོད་པ་དག །ཀུན་ཀྱང་དེ་བཞིན་གཤེགས་པའི་གསུང་དུ་ཐོས། །གསལ་བའི་དབྱངས་སྒྲར་དྲང་སྲོང་ཆེར་བརྗོད་དེ། །རོལ་མོ་སྒྲ་ཆེན་དྲིལ་གྱི་སྦྱིན་པ་རྣམས། །འགྲོ་བ་ཀུན་<line/>
ལ་རྒྱལ་བའི་གསུང་དོན་དུ། །ཡོངས་སུ་བཏང་བས་འོད་ཟེར་དབྱངས་ལྡན་ཐོབ། །འོད་ཟེར་འཆི་མེད་སྦྱིན་པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །བག་མེད་སྤྱོད་པ་<line/>
ཐམས་ཅད་རྣམ་སྤངས་ཏེ། །ཡོན་ཏན་ཀུན་ལ་རྣལ་འབྱོར་ཉམས་སུ་ལེན། །འདུས་བྱས་རྟག་ཏུ་བདེ་བ་མེད་པ་སྟེ། །སྡུག་བསྔལ་འཚེ་བ་མང་པོས་ཡོངས་སུ་གང༌། །འགོག་པ་རྟག་ཏུ་བདེ་ཞིང་<line/>
ཞི་དགའ་ཞེས། །བརྗོད་པས་འཆི་མེད་སྦྱིན་པ་དེ་ཐོབ་བོ། །འོད་ཟེར་ཁྱད་པར་ལྡན་པ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །ཚུལ་ཁྲིམས་ཁྱད་པར་ཏིང་འཛིན་ཁྱད་པར་<line/>
དང༌། །ཤེས་རབ་ཁྱད་པར་རྒྱལ་བ་རྣམས་ལ་ཉན། །ཚུལ་ཁྲིམས་འཕགས་པ་ཏིང་འཛིན་འཕགས་པ་སྟེ། །ཤེས་རབ་འཕགས་པ་ཐུབ་པའི་རྒྱལ་ཆེན་ཞེས། །བྱང་ཆུབ་དོན་དུ་བསྔགས་<line/>
ཤིང་བསྟོད་བྱས་པས། །དེས་ནི་འོད་ཟེར་ཁྱད་པར་ལྡན་པ་ཐོབ༑།འོད་ཟེར་རིན་ཆེན་རྣམ་བརྒྱན་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །རིན་ཆེན་གཏེར་མང་མི་ཟད་<line/>
ཐོབ་གྱུར་ཏེ། །དྲང་སྲོང་ཆེ་ལ་རིན་ཆེན་དམ་པས་མཆོད། །རྒྱལ་བ་རྣམས་དང་རྒྱལ་བའི་མཆོད་རྟེན་ལ། །རིན་ཆེན་ཕུལ་ཞིང་འགྲོ་བ་ཉོན་མོངས་ལ། །རིན་ཆེན་བསྡུད་དེ་རིན་ཆེན་སྦྱིན་<line/>
</page>
<page index="672" id="337A">༄༅། །བཏང་བས། །རིན་ཆེན་རྣམ་པར་བརྒྱན་པའི་འོད་ཟེར་གྲུབ། །འོད་ཟེར་སྤོས་མཆོག་སྣང་བ་རབ་བཀྱེ་ཞིང༌། །སེམས་ཅན་ཇི་སྙེད་འོད་ཟེར་དེས་བསྐུལ་བ། །མི་ལ་<line/>
མེད་པའི་སྤོས་དྲི་ཚོར་གྱུར་ནས། །སངས་རྒྱས་ཡོན་ཏན་རྣམས་ལ་ངེས་པར་འགྱུར། །མི་དང་ལྷ་ཡི་སྤོས་དང་བྱུག་པ་ཡིས། །མི་ཡི་གཙོ་ལ་མཆོད་པ་རབ་བྱས་ཏེ། །སྤོས་ཀྱིས་རྒྱལ་བའི་སྐུ་<line/>
གཟུགས་མཆོད་རྟེན་དག །བྱས་པས་འོད་ཟེར་སྤོས་མཆོག་སྣང་བ་གྲུབ། །འོད་ཟེར་སྣ་ཚོགས་རྣམ་བརྒྱན་རབ་བཀྱེ་ཞིང༌། །གདུགས་དང་རྒྱལ་མཚན་བ་དན་སྣ་ཚོགས་མཆོག །རོལ་མོ་<line/>
སྒྲ་སྙན་སྤོས་དང་བདུག་སྤོས་ཀྱིས། །ཕོ་བྲང་དམ་པ་ཡོངས་བརྒྱན་མེ་ཏོག་འགེངས། །སྔོན་ཆད་རྒྱལ་བ་རོལ་མོས་བསུ་བྱས་ཏེ། །མེ་ཏོག་བྱུག་པ་བདུག་སྤོས་ཕྱེ་མ་དང༌། །གདུགས་དང་<line/>
རྒྱལ་མཚན་བ་དན་མཆོག་དག་གིས། །མཆོད་པ་བྱས་པས་སྣ་ཚོགས་རྒྱན་གྲུབ་བོ། །འོད་ཟེར་ཤིན་ཏུ་དར་བྱེད་རབ་བཀྱེ་ཞིང༌། །ས་རྣམས་ལག་མཐིལ་བཞིན་དུ་གནས་པར་བྱེད། །མཆོད་<line/>
རྟེན་དྲང་སྲོང་གནས་རྣམས་སྦྱངས་བྱས་པས། །དེས་ནི་འོད་ཟེར་ཤིན་ཏུ་དང་བྱེད་གྲུབ། །འོད་ཟེར་ཆེན་པོའི་སྤྲིན་ལྡན་རབ་བཀྱེ་ཞིང༌། །སྤོས་ཀྱི་ཆར་འབེབས་སྤྲིན་རྣམས་ཀུན་ནས་གནས། །<line/>
མཆོད་རྟེན་གམ་ཡོ་སྤོས་ཆུས་ཡོངས་བཏབ་པས། །འོད་ཟེར་སྤྲིན་དང་ལྡན་པ་རབ་ཏུ་ཐོབ། །འོད་ཟེར་ལྷབ་ལྷུབ་རྣམ་བརྒྱན་རབ་བཀྱེ་ཞིང༌། །གོས་མེད་གོས་ཡོད་རྒྱན་དང་ལྡན་པར་<line/>
</page>
<page index="673" id="337B">འགྱུར༑ ༑གོས་དང་བགོ་བ་ཕྲེང་བ་སྣ་ཚོགས་དག །ཡོངས་སུ་བཏང་བས་ལྷབ་ལྷུབ་རྣམ་བརྒྱན་གྲུབ། །འོད་ཟེར་བྲོ་མཆོག་ལྡན་པ་རབ་བཀྱེ་ཞིང༌། །བཀྲེས་པ་ཁ་ཟས་བྲོ་མཆོག་ཐོབ་པར་འགྱུར།།<line/>
ཟས་དང་སྐོམ་དང་བྲོ་མཆོག་སྣ་ཚོགས་རྣམས། །བྱིན་པས་བྲོ་མཆོག་ལྡན་པའི་འོད་ཀྱང་ཐོབ། །འོད་ཟེར་ནོར་སྟོན་རབ་ཏུ་གྱེས་བྱས་ཤིང༌། །ཕོངས་པ་རིན་ཆེན་གཏེར་རྣམས་ཐོབ་པར་འགྱུར། །<line/>
གནས་དང་གཏེར་རྣམས་མི་ཟད་དཀོན་མཆོག་གསུམ། །གསོལ་པས་ནོར་སྟོན་འོད་ཟེར་དེ་ཐོབ་བོ། །འོད་ཟེར་མིག་སྦྱོང་རབ་ཏུ་གྱེས་བྱས་ཤིང༌། །ལོང་བ་དེ་ཚེ་སྣ་ཚོགས་གཟུགས་མཐོང་འགྱུར། །<line/>
རྒྱལ་བ་དག་དང་རྒྱལ་བའི་མཆོད་རྟེན་ལ། །མར་མེ་གསོལ་བས་མིག་སྦྱོང་འོད་ཟེར་གྲུབ། །རྣ་བ་རྣམ་སྦྱོང་འོད་ཟེར་རབ་བཀྱེ་ཞིང༌། །རྣ་བ་ཉམས་པ་སྒྲ་མང་ཐོས་པར་འགྱུར། །རྒྱལ་བ་རྣམས་དང་<line/>
རྒྱལ་བའི་མཆོད་རྟེན་ལ། །སིལ་སྙན་ཕུལ་བས་རྣ་བ་རྣམ་སྤྱོད་ཐོབ། །འོད་ཟེར་སྣ་སྦྱོང་རབ་ཏུ་གྱེས་བྱས་ཤིང༌། །སྔོན་ཆད་མ་ཚོར་དྲི་ཞིམ་ཚོར་བར་འགྱུར། །རྒྱལ་བ་རྣམས་དང་རྒྱལ་བའི་<line/>
མཆོད་རྟེན་ལ། །སྤོས་ཞིམ་གསོལ་བས་སྣ་སྦྱོང་འོད་ཟེར་གྲུབ། །འོད་ཟེར་ལྕེ་སྦྱོང་རབ་ཏུ་གྱེས་བྱས་ཤིང༌། །སྒྲ་སྙན་ཡིད་དུ་འོང་བས་སངས་རྒྱས་བསྟོད། །མི་སྙན་བརླང་བར་སྨྲ་བ་རྣམས་<line/>
སྤངས་ཏེ། །འཇམ་པར་སྨྲ་བས་ལྕེ་སྦྱོང་འོད་ཟེར་གྲུབ། །འོད་ཟེར་ལུས་སྦྱོང་རབ་ཏུ་གྱེས་བྱས་ཤིང༌། །དབང་པོ་ཉམས་པ་དབང་པོ་ལྡན་པར་འགྱུར། །རྒྱལ་བ་རྣམས་དང་རྒྱལ་བའི་མཆོད་<line/>
</page>
<page index="674" id="338A">༄༅། །རྟེན་ལ༑ ༑ལུས་ཀྱིས་རབ་བཏུད་ལུས་སྦྱོང་འོད་ཟེར་ཐོབ། །འོད་ཟེར་སེམས་སྦྱོང་རབ་ཏུ་གྱེས་བྱས་ཤིང༌། །སྨྱོས་པ་ཐམས་ཅད་རང་བཞིན་སེམས་སུ་འགྱུར། །<line/>
ཏིང་འཛིན་རྗེས་སུ་སེམས་འགྲོ་རབ་བྱས་པས། །དེས་ནི་སེམས་སྦྱོང་འོད་ཟེར་དེ་གྲུབ་བོ། །འོད་ཟེར་གཟུགས་སྦྱོང་རབ་ཏུ་གྱེས་བྱས་ཤིང༌། །བསམ་ཡས་སྐུ་མངའ་མི་ཡི་དབང་པོ་<line/>
མཐོང༌། །སྐུ་གཟུགས་རི་མོ་སྣ་ཚོགས་མང་པོ་དང༌། །མཆོད་རྟེན་རྒྱན་བྱས་གཟུགས་སྦྱོང་ཐོབ་པར་འགྱུར། །འོད་ཟེར་སྒྲ་སྦྱོང་རབ་ཏུ་གྱེས་བྱས་ཤིང༌། །སྒྲ་ནི་སྒྲ་མིན་སྟོང་པར་རབ་ཏུ་<line/>
ཤེས༑ ༑རྐྱེན་ལས་བྱུང་བས་སྒྲ་བརྙན་འདྲ་འོ་ཞེས། །སྒྲ་རྣམས་བསྟན་པས་འོད་ཟེར་དེ་གྲུབ་བོ། །འོད་ཟེར་དྲི་སྦྱོང་རབ་ཏུ་གྱེས་བྱས་ཤིང༌། །དྲི་ང་ཐམས་ཅད་དྲི་ཞིམ་མཆོག་ཏུ་<line/>
འགྱུར༑ ༑སྤོས་མཆོག་རབ་ཆུས་རྒྱལ་བའི་མཆོད་རྟེན་དག །ཁྲུས་བྱས་བྱང་ཆུབ་ཤིང་གི་འོད་དེ་ཡིན། །འོད་ཟེར་བྲོ་སྦྱོང་རབ་ཏུ་གྱེས་བྱས་ཤིང༌། །དུག་ཅན་དུག་མེད་རོ་ཡི་མཆོག་ཏུ་<line/>
འགྱུར༑ ༑སངས་རྒྱས་ཉན་ཐོས་བཅས་དང་ཕ་མ་ལ། །བྲོ་མཆོག་ཐམས་ཅད་ཕུལ་བའི་འོད་དེ་ཡིན། །འོད་ཟེར་རེག་སྦྱོང་རབ་ཏུ་གྱེས་བྱས་ཤིང༌། །རེག་ན་མི་བདེ་ཐམས་ཅད་འཇམ་<line/>
བདེར་འགྱུར། །ཏྲི་ཤུལ་མདུང་དང་རལ་གྲི་མདའ་ཡི་ཆར། །ཕྲེང་བ་ཡིད་འོང་ཨུཏྤལ་པདྨོར་འགྱུར། །གོས་མང་འཇམ་པ་རེག་ན་བདེ་བའི་རྣམས། །རྒྱལ་བ་གཤེགས་པའི་ལམ་དུ་<line/>
</page>
<page index="675" id="338B">བཏིང་བཀྲམ་སྟེ། །མེ་ཏོག་བྱུག་པ་ན་བཟའ་འཇམ་པ་དང༌། །ཕྲེང་བ་བླ་རེ་གསོལ་བའི་འོད་དེ་ཡིན། །འོད་ཟེར་ཆོས་སྦྱོང་རབ་ཏུ་གྱེས་བྱས་ཤིང༌། །བ་སྤུ་ཀུན་ནས་འཇིག་རྟེན་ཕན་མཛད་པའི། །<line/>
བསམ་ཡས་ཆོས་མང་འབྱུང་བ་ཐོས་པར་འགྱུར། །མོས་པའི་ལམ་ཚུལ་བཞིན་དུ་དགའ་བར་བྱེད། །རྐྱེན་ལས་བྱུང་བས་མ་སྐྱེས་རང་བཞིན་ཡིན། །རྒྱལ་བའི་སྐུ་ནི་ཆོས་ཀྱི་སྐུ་ཡིན་ཏེ། །ཆོས་<line/>
ཉིད་ནམ་མཁའ་བཞིན་དུ་རྟག་གནས་ཞེས། །བརྗོད་པས་ཆོས་སྦྱོང་འོད་ཟེར་དེ་ཐོབ་བོ། །འོད་ཟེར་སྒོ་མོ་དེ་དག་ལ་སོགས་པ། །དྲང་སྲོང་རྣམས་ཀྱི་བ་སྤུའི་སྒོ་གཅིག་ནས། །གངྒཱའི་བྱེ་མ་སྙེད་<line/>
ཀྱི་འོད་ཟེར་བྱུང༌། །ཀུན་ཀྱང་ཐ་དད་ལས་ཀྱི་ཚུལ་ཅན་ནོ། །ཇི་ལྟར་བ་སྤུ་གཅིག་གི་སྒོ་གཅིག་ནས། །འོད་ཟེར་གངྒཱའི་བྱེ་སྙེད་ཡོངས་འབྱུང་བ། །དེ་བཞིན་མ་ལུས་སྤུ་རྣམས་ཐམས་ཅད་ནས། །<line/>
དྲང་སྲོང་ཏིང་འཛིན་རྣམ་འཕྲུལ་དེ་འདྲ་འོ། །ཡོན་ཏན་གང་གིས་འོད་ཟེར་གྲུབ་འགྱུར་བའི། །ཡོན་ཏན་དེ་ལ་བསྟད་གྲོགས་སུས་བྱས་པ། །དེ་དག་འོད་ཟེར་དེ་དག་ཉིད་ཀྱང་འབྱུང༌། །དྲང་སྲོང་<line/>
ཏིང་འཛིན་རྣམ་འཕྲུལ་དེ་འདྲ་འོ། །དེ་དག་བསོད་ནམས་བསྟད་གྲོགས་བྱས་པ་ལ། །རྗེས་སུ་ཡི་རང་སྨོན་ལམ་སུས་བཏབ་དང༌། །གང་གིས་མཐོང་སྟེ་དགེ་བ་བསགས་གྱུར་པ། །དེ་དག་ཀུན་<line/>
ཀྱང་འོད་ཟེར་དེ་དག་ཤེས། །གང་གིས་བསོད་ནམས་བྱས་ཤིང་དགེ་བསགས་ཏེ། །སངས་རྒྱས་ཡང་དང་ཡང་དུ་མཆོད་བྱས་ཤིང༌། །སངས་རྒྱས་ཡོན་ཏན་འདོད་ཅིང་དོན་གཉེར་བ། །དེ་དག་<line/>
</page>
<page index="676" id="339A">༄༅། །ཀུན་ལ་འོད་ཟེར་དེ་དག་སྐུལ། །དམུས་ལོང་རྣམས་ཀྱིས་ཉི་མ་མི་མཐོང་ཡང༌། །དེ་མེད་མ་ཡིན་འཇིག་རྟེན་ཀུན་ཏུ་འཆར། །མིག་དང་ལྡན་པས་ཤར་བར་ཤེས་<line/>
གྱུར་ནས། །ཀུན་ཀྱང་རང་རང་སོ་སོའི་ལས་ལ་འཇུག །དེ་བཞིན་སྐྱེས་ཆེན་འོད་ཟེར་དེ་དག་ཀྱང༌། །མེད་པ་མ་ཡིན་ཀུན་ཏུ་འཕྲོ་བ་སྟེ། །དེ་དག་མོས་མེད་ལོག་པས་མནར་བ་ཡིན། །ཕལ་<line/>
གྱིས་མི་མཐོང་བློ་གྲོས་ཡངས་ལ་མོས། །རྒྱན་དང་ནོར་བུ་གཞོན་པ་གཞལ་མེད་ཁང༌། །རིན་ཆེན་རོ་མཆོག་སྤོས་དང་བྱུག་པའི་རྣམས། །དེ་དག་ཆེ་བར་གྱུར་ལ་ཡོད་མོད་ཀྱི། །ཉོན་<line/>
མོངས་ཕོངས་པ་རྣམས་ལ་ཡོད་པ་མིན། །གང་གིས་འོད་ཟེར་བྱེ་བྲག་འདི་ཐོས་ཏེ། །དད་པ་ཡིད་ཆེས་མོས་པ་སྐྱེས་གྱུར་ན། །བདག་ནི་ཡོན་ཏན་ཆེན་པོའི་རྒྱལ་མཚན་དུ། །མི་འགྱུར་<line/>
སྙམ་དུ་ནེམ་ནུར་དེས་མི་བསྐྱེད། །དེ་དག་འཁོར་གྱི་རྒྱན་དུ་རྣམ་འཕྲུལ་བར། །ཏིང་འཛིན་དམ་པ་མངོན་པར་སྒྲུབ་བྱེད་ཀྱི། །ཕྱོགས་བཅུ་ཀུན་ཏུ་དཔེ་ཟླ་མེད་པ་ཡི། །རྒྱལ་སྲས་འཁོར་<line/>
རྣམས་ཡོངས་སུ་སྟོན་པ་བྱེད། །དེ་དག་པདྨོ་མཛེས་པ་སྟོང་གསུམ་ཙམ། །འོད་ཀྱིས་རྣམ་བརྒྱན་བྱིན་གྱིས་བརླབས་བྱས་ཤིང༌། །ལུས་གཅིག་སྐྱིལ་མོ་ཀྲུང་གི་པདྨོ་དེ། །ཡོངས་སུ་<line/>
རྒྱས་སྟོན་ཏིང་འཛིན་རྣམ་པར་འཕྲུལ། །དེ་དག་ཞིང་བཅུའི་རྡུལ་སྙེད་པདྨོ་གཞན། །འཁོར་དང་བཅས་པ་བྱིན་གྱིས་བརླབས་བྱས་ཤིང༌། །རྒྱལ་སྲས་ཀུན་གྱིས་ཀུན་ནས་ཡོངས་<line/>
</page>
<page index="677" id="339B">བསྐོར་བ། །དེ་དག་ཏིང་འཛིན་ཏིང་འཛིན་མེད་པར་སྤྱོད། །དྲང་སྲོང་དེས་ནི་ཡོངས་སུ་སྨིན་བྱས་ཏེ། །རྒྱལ་བའི་ལེགས་ལ་ཡོངས་སུ་གང་བསྒྲུབས་པ། །དེ་དག་པདྨོ་ཆེན་པོའི་འཁོར་བྱེད་<line/>
ཅིང༌། །ཀུན་ཀྱང་ཐལ་མོ་སྦྱར་ཏེ་ངོར་ཡང་ལྟ། །སྐྱེས་བུ་ཆེན་པོའི་ཆོས་ཉིད་དེ་འདྲ་སྟེ། །གང་རྣམས་ཏིང་འཛིན་རྣམས་སྤྱོད་ཞུགས་གྱུར་པ། །ཀུན་ཀྱང་རང་རང་སློབ་མས་བསྐོར་འགྱུར་ཏེ། །<line/>
ཟླ་བ་སྐར་མའི་ཚོགས་ཀྱིས་བསྐོར་བ་བཞིན། །དེ་དག་ཇི་ལྟར་ཕྱོགས་གཅིག་འཇུག་བྱེད་ཅིང༌། །སངས་རྒྱས་སྲས་ཀྱི་འཁོར་རྣམས་སྟོན་བྱེད་པ། །དེ་བཞིན་མ་ལུས་ཕྱོགས་རྣམས་ཐམས་<line/>
ཅད་དུ༑ ༑སྟོན་ཏེ་ཏིང་འཛིན་རྣམ་འཕྲུལ་དེ་འདྲའོ། །དེ་དག་ཏིང་འཛིན་རབ་རྣམས་མངོན་སྒྲུབ་ཅིང༌། །ཕྱོགས་ཀྱི་དྲ་བར་སྣྲེལ་ཞིར་སྤྱོད་པ་བྱེད། །ལ་ལ་མཉམ་བཞག་ལ་ལ་རྣམ་ལངས་<line/>
པར༑ ༑རང་རང་ལུས་ཀྱང་ཕྱོགས་རྣམས་ཀུན་ཏུ་སྟོན། །དེ་དག་ཤར་གྱི་ཕྱོགས་སུ་མཉམ་བཞག་ཅིང༌། །དཔའ་བོ་དེ་དག་ནུབ་ཀྱི་ཕྱོགས་ནས་ལྡང༌། །ནུབ་ཀྱི་ཕྱོགས་སུ་དེ་བཞིན་མཉམ་<line/>
བཞག་ཅིང༌། །ཤར་གྱི་ཕྱོགས་ནས་བདག་ཉིད་ཆེ་བ་ལྡང༌། །དེ་བཞིན་ཕྱོགས་བཅུ་ཀུན་ཏུ་འཇུག་བྱེད་དེ། །ཕྱོགས་རྣམས་གཞན་དུ་མཉམ་པར་བཞག་བྱས་ཤིང༌། །ཡེ་ཤེས་ཡོན་<line/>
ཏན་མང་པོ་གཞན་ལས་ལྡང༌། །དྲང་སྲོང་ཏིང་འཛིན་རྣམ་འཕྲུལ་དེ་འདྲའོ། །ཤར་ཕྱོགས་ཞིང་གྲངས་ཇི་སྙེད་ཡོད་པ་རྣམས། །མ་ལུས་དེ་དག་ཀུན་གྱི་རང་བྱུང་གི །སྤྱན་སྔ་ཞབས་ཀྱི་<line/>
</page>
<page index="678" id="340A">༄༅། །དྲུང་ན་ཏིང་འཛིན་ལ། །ཞི་བར་རྣམ་པར་སྤྱོད་པར་དེ་དག་སྣང༌། །དེར་ནི་མཉམ་བཞག་སེམས་ཅན་བསྟན་བྱས་ནས། །ནུབ་ཀྱི་ཞིང་རྣམས་ཀུན་ནས་དཔའ་བོ་<line/>
རྣམས༑ ༑ལངས་ཤིང་རྒྱལ་བ་ཀུན་གྱི་སྤྱན་སྔ་ན། །མཆོད་པ་རྣམ་མང་དུ་མ་བྱེད་པར་སྣང༌། །ནུབ་ཀྱི་ཞིང་གྲངས་ཇི་སྙེད་ཡོད་པ་རྣམས། །མ་ལུས་དེ་དག་ཀུན་གྱི་སངས་རྒྱས་ཀྱི། །<line/>
སྤྱན་སྔ་ཞབས་ཀྱི་དྲུང་ན་ཏིང་འཛིན་ལ། །ཞི་བར་རྣམ་པར་སྤྱོད་པར་དེ་དག་སྣང༌། །དེར་ནི་མཉམ་བཞག་སེམས་ཅན་བསྟན་བྱས་ནས། །ཤར་གྱི་ཞིང་རྣམས་ཀུན་ནས་དཔའ་བོ་རྣམས། །<line/>
ལངས་ཤིང་རྒྱལ་བ་ཀུན་གྱི་སྤྱན་སྔ་ན། །མཆོད་པ་རྣམ་མང་དུ་མ་བྱེད་པར་སྣང༌། །ཕྱོགས་བཅུའི་ཞིང་དུ་འཇུག་པ་དེ་འདྲ་སྟེ། །ཕྱོགས་རྣམས་ཀུན་ཏུ་མ་ལུས་དཔའ་བོ་རྣམས། །ལ་ལ་<line/>
མཉམ་བཞག་ལ་ལ་རྣམ་པར་ལངས། །འཇིག་རྟེན་སྒྲོན་མ་ཀུན་ལ་མཆོད་བྱེད་སྣང༌། །དེ་དག་མིག་གི་ལམ་ལ་མཉམ་བཞག་ཅིང༌། །བདག་ཉིད་ཆེ་བ་གཟུགས་ཀྱི་ལམ་ལས་<line/>
ལྡང༌། །འཇིག་རྟེན་ལྷར་བཅས་མྱོས་པར་འགྱུར་བ་ཡི། །བསམ་གྱིས་མི་ཁྱབ་གཟུགས་ཀྱང་ཀུན་ཏུ་སྟོན། །གཟུགས་ཀྱི་ལམ་ལ་མཉམ་པར་བཞག་བྱས་ཤིང༌། །དྲན་དང་<line/>
ལྡན་པ་མིག་གི་ལམ་ལས་ལྡང༌། །མིག་ནི་མ་སྐྱེས་མ་བྱུང་རང་བཞིན་ཏེ། །སྟོང་པ་བྱེད་པ་མེད་པར་སྟོན་པར་བྱེད། །དེ་དག་རྣ་བའི་ལམ་ལ་མཉམ་བཞག་ཅིང༌། །བདག་ཉིད་ཆེ་བ་<line/>
</page>
<page index="679" id="340B">སྒྲ་ཡི་ལམ་ལས་ལྡང༌། །སྒྲ་དབྱངས་ཐམས་ཅད་སྒྲ་བརྙན་བཞིན་དུ་ཤེས། །འཇིག་རྟེན་ལྷར་བཅས་དེ་ལ་མོས་པར་འགྱུར། །སྒྲ་ཡི་ལམ་ལ་མཉམ་པར་བཞག་བྱས་ཤིང༌། །དྲན་དང་<line/>
ལྡན་པ་རྣ་བའི་ལམ་ལས་ལྡང༌། །རྣ་བ་མ་སྐྱེས་མ་བྱུང་རང་བཞིན་ཏེ། །སྟོང་པ་བྱེད་པ་མེད་པར་སྟོན་པར་བྱེད། །དེ་དག་སྣ་ཡི་ལམ་ལ་མཉམ་བཞག་ཅིང༌། །བདག་ཉིད་ཆེ་བ་དྲི་ཡི་ལམ་<line/>
ལས་ལྡང༌། །དྲི་རབ་མཆོག་ལ་འཇུག་པར་རབ་ཏུ་ཞུགས། །འཇིག་རྟེན་ལྷར་བཅས་དེ་ལ་མོས་པར་འགྱུར། །དྲི་ཡི་ལམ་ལ་མཉམ་པར་བཞག་བྱས་ཤིང༌། །དྲན་དང་ལྡན་པ་སྣ་ཡི་ལམ་<line/>
ལས་ལྡང༌། །སྣ་ནི་མ་སྐྱེས་མ་བྱུང་རང་བཞིན་ཏེ༑ །སྟོང་པ་བྱེད་པ་མེད་པར་སྟོན་པར་བྱེད། །དེ་དག་ལྕེ་ཡི་ལམ་ལ་མཉམ་བཞག་ཅིང༌། །བྲོ་མཆོག་ཀུན་གྱི་ལམ་ལས་ལྡང་བར་བྱེད། །བདག་<line/>
ཉིད་ཆེ་བ་དེ་དག་བྲོ་མཆོག་ཤེས། །འཇིག་རྟེན་ལྷར་བཅས་དེ་ལ་མོས་པར་འགྱུར། །བྲོ་བའི་མཆོག་ལ་མཉམ་པར་བཞག་བྱས་ཤིང༌། །དྲན་དང་ལྡན་པ་ལྕེ་ཡི་ལམ་ལས་ལྡང༌། །ལྕེ་ནི་མ་སྐྱེས་མ་<line/>
བྱུང་རང་བཞིན་ཏེ། །སྟོང་པ་བྱེད་པ་མེད་པར་སྟོན་པར་བྱེད། །དེ་དག་ལུས་ཀྱི་ལམ་ལ་མཉམ་བཞག་ཅིང༌། །བདག་ཉིད་ཆེ་བ་རེག་གི་ལམ་ལས་ལྡང༌། །འཇིག་རྟེན་བདེ་བ་སྐྱེད་པའི་རེག་ལ་ཞུགས། །<line/>
འཇིག་རྟེན་ལྷར་བཅས་དེ་ལ་མོས་པར་འགྱུར། །རེག་གི་ལམ་ལ་མཉམ་པར་བཞག་བྱས་ཅིང༌། །དྲན་དང་ལྡན་པ་ལུས་ཀྱི་ལམ་ལས་ལྡང༌། །ལུས་ནི་མ་སྐྱེས་མ་བྱུང་རང་བཞིན་ཏེ། །སྟོང་པ་བྱེད་<line/>
</page>
<page index="680" id="341A">༄༅། །པ་མེད་པར་སྟོན་པར་བྱེད། །དེ་དག་སེམས་ཀྱི་ལམ་ལ་མཉམ་བཞག་ཅིང༌། །བདག་ཉིད་ཆེ་བ་ཆོས་ཀྱི་ལམ་ལས་ལྡང༌། །ཆོས་སྒྲུབ་འཇུག་པར་བྱ་ལ་རབ་ཏུ་ཞུགས། །<line/>
འཇིག་རྟེན་ལྷར་བཅས་དེ་ལ་མོས་པར་འགྱུར། །ཆོས་ཀྱི་ལམ་ལ་མཉམ་པར་བཞག་བྱས་ཤིང༌། །དྲན་དང་ལྡན་པ་སེམས་ཀྱི་ལམ་ལས་ལྡང༌། །སེམས་ནི་མ་སྐྱེས་མ་བྱུང་རང་བཞིན་<line/>
ཏེ༑ ༑སྟོང་པ་བྱེད་པ་མེད་པར་སྟོན་པར་བྱེད། །བྱིས་པའི་ལུས་སུ་དེ་དག་མཉམ་བཞག་ཅིང༌། །གཞོན་ནུ་དར་ལ་བབ་པའི་ལུས་སུ་ལྡང༌། །གཞོན་ནུ་དར་ལ་བབ་པར་མཉམ་བཞག་ཅིང༌། །<line/>
རྒན་ཞིང་འཁོགས་པའི་ལུས་སུ་རྣམ་པར་ལྡང༌། །རྒན་ཞིང་འཁོགས་པའི་ལུས་སུ་མཉམ་བཞག་ཅིང༌། །དགེ་བསྙེན་དད་མའི་ལུས་སུ་རྣམ་པར་ལྡང༌། །དགེ་བསྙེན་དད་མའི་ལུས་<line/>
སུ་མཉམ་བཞག་ཅིང༌། །དགེ་བསྙེན་དད་པའི་ལུས་སུ་རྣམ་པར་ལྡང༌། །དགེ་བསྙེན་དད་པའི་ལུས་སུ་མཉམ་བཞག་ཅིང༌། །དགེ་སློང་མ་ཡི་ལུས་སུ་རྣམ་པར་ལྡང༌། །དགེ་སློང་མ་ཡི་<line/>
ལུས་སུ་མཉམ་བཞག་ཅིང༌། །དགེ་སློང་མང་དུ་ཐོས་པའི་ལུས་སུ་ལྡང༌། །དགེ་སློང་མང་ཐོས་ལུས་སུ་མཉམ་བཞག་ཅིང༌། །སློབ་དང་མི་སློབ་ལུས་སུ་རྣམ་པར་ལྡང༌། །སློབ་དང་མི་སློབ་<line/>
ལུས་སུ་མཉམ་བཞག་ཅིང༌། །རང་རྒྱལ་ལུས་ལས་དེ་དག་རྣམ་པར་ལྡང༌། །རང་རྒྱལ་ལུས་ལ་དེ་དག་མཉམ་བཞག་ཅིང༌། །སངས་རྒྱས་སྐུ་མཆོག་ཕུལ་དུ་རྣམ་པར་ལྡང༌། །སངས་རྒྱས་<line/>
</page>
<page index="681" id="341B">སྐུ་མཆོག་ཕུལ་ལ་མཉམ་བཞག་ཅིང༌། །ལྷ་ཡི་ལུས་སུ་དེ་དག་རྣམ་པར་ལྡང༌། །ལྷ་ཡི་ལུས་སུ་དེ་དག་མཉམ་བཞག་ཅིང༌། །འཕྲུལ་ཆེན་ཀླུ་ཡི་ལུས་སུ་རྣམ་པར་ལྡང༌། །འཕྲུལ་ཆེན་ཀླུ་ཡི་<line/>
ལུས་སུ་མཉམ་བཞག་ཅིང༌། །འཕྲུལ་ཆེན་གནོད་སྦྱིན་ལུས་སུ་རྣམ་པར་ལྡང༌། །འཕྲུལ་ཆེན་གནོད་སྦྱིན་ལུས་སུ་མཉམ་བཞག་ཅིང༌། །འབྱུང་པོ་ཀུན་གྱི་ལུས་སུ་རྣམ་པར་ལྡང༌། །འབྱུང་པོ་<line/>
ཀུན་གྱི་ལུས་སུ་མཉམ་བཞག་ཅིང༌། །སྤུ་རྩེ་གཅིག་གི་སྒོ་ནས་རྣམ་པར་ལྡང༌། །སྤུ་རྩེ་གཅིག་གི་སྒོ་ལ་མཉམ་བཞག་ཅིང༌། །སྤུ་རྩེ་ཀུན་གྱི་སྒོ་ནས་རྣམ་པར་ལྡང༌། །སྤུ་རྩེ་ཀུན་གྱི་སྒོ་ནས་མཉམ་<line/>
བཞག་ཅིང༌། །སྐྲ་རྩེ་གཅིག་གི་སྒོ་ནས་རྣམ་པར་ལྡང༌། །སྐྲ་རྩེ་གཅིག་གི་སྒོར་ནི་མཉམ་བཞག་ཅིང༌། །སྐྲ་རྩེ་ཀུན་གྱི་སྒོ་ནས་རྣམ་པར་ལྡང༌། །སྐྲ་རྩེ་ཀུན་གྱི་སྒོར་ནི་མཉམ་བཞག་ཅིང༌། །རྡུལ་<line/>
ཕྲན་གཅིག་ལས་དེ་དག་རྣམ་པར་ལྡང༌། །རྡུལ་ཕྲན་གཅིག་ལ་དེ་དག་མཉམ་བཞག་ཅིང༌། །རྡུལ་ཕྲན་མ་ལུས་ཀུན་ལས་རྣམ་པར་ལྡང༌། །རྡུལ་ཕྲན་ཀུན་ལ་དེ་དག་མཉམ་བཞག་ཅིང༌། །<line/>
རྒྱ་མཚོ་རྡོ་རྗེ་གཞི་ལས་རྣམ་པར་ལྡང༌། །རྒྱ་མཚོ་རྡོ་རྗེ་གཞི་ལ་མཉམ་བཞག་ཅིང༌། །རིན་ཆེན་ཤིང་གི་འབྲས་ལས་རྣམ་པར་ལྡང༌། །རིན་ཆེན་ཤིང་གི་འབྲས་ལ་མཉམ་བཞག་ཅིང༌། །རྒྱལ་<line/>
བའི་འོད་ཟེར་རྣམས་ལས་རྣམ་པར་ལྡང༌། །རྒྱལ་བའི་འོད་ཟེར་སྒོར་ནི་མཉམ་བཞག་ཅིང༌། །རྒྱ་མཚོའི་ཆུ་དང་ཆུ་ཀླུང་ཀུན་ནས་ལྡང༌། །རྒྱ་མཚོ་ཆུ་ཀླུང་ཀུན་ལ་མཉམ་བཞག་ཅིང༌། །བདག་ཉིད་ཆེ་བ་<line/>
</page>
<page index="682" id="342A">༄༅། །མེ་ཡི་ལམ་ལས་ལྡང༌། །མེ་ཡི་ལམ་ལ་དེ་དག་མཉམ་བཞག་ཅིང༌། །དྲན་དང་ལྡན་པ་རླུང་གི་ལམ་ལས་ལྡང༌། །རླུང་གི་ལམ་ལ་དེ་དག་མཉམ་བཞག་<line/>
ཅིང༌། །བདག་ཉིད་ཆེ་བ་ས་ཡི་གཞི་ལས་ལྡང༌། །ས་ཡི་གཞི་ལ་མཉམ་པར་བཞག་བྱས་ཤིང༌། །ལྷ་ཡི་གཞལ་མེད་ཁང་ནས་རྣམ་པར་ལྡང༌། །ལྷ་ཡི་གཞལ་མེད་ཁང་དུ་མཉམ་<line/>
བཞག་ཅིང༌། །དྲན་དང་ལྡན་པ་ཀླུ་ཡི་གནས་ནས་ལྡང༌། །ཡོན་ཏན་མཐའ་ཡས་བསགས་པ་དེ་དག་གི །ཏིང་འཛིན་རྣམ་ཐར་དེ་དག་བསམ་མི་ཁྱབ། །རྒྱལ་བ་ཀུན་གྱིས་བསྐལ་པ་<line/>
བསམ་ཡས་སུ། །བསྟེན་པར་མཛད་ཀྱང་ཟད་པར་མི་རུང་ངོ༌། །རྒྱལ་བ་ཀུན་གྱིས་དེ་སྐད་མ་གསུངས་མིན། །འགྲོ་བའི་ལས་ཀྱི་རྣམ་སྨིན་བསམ་མི་ཁྱབ། །ཀླུ་ཡི་རྣམ་འཕྲུལ་སངས་རྒྱས་<line/>
རྣམ་འཕྲུལ་དང༌། །བསམ་གཏན་པ་ཡི་རྣམ་འཕྲུལ་བསམ་མི་ཁྱབ། །དེ་དག་ལ་ཡང་དཔེ་བསྟན་བརྗོད་པར་བྱ། །དེ་ལ་འདྲ་བའི་དཔེ་ལྟ་ཡོད་མིན་ཏེ། །མཁས་ཤིང་གསལ་བའི་སྐྱེ་བོ་<line/>
དཔེ་རྣམས་ཀྱིས། །བསྟེན་ན་མྱུར་དུ་རྣམ་པར་དོན་ཤེས་འགྱུར། །སེམས་ཀྱི་ལམ་ལ་རྣམ་ཐར་བརྒྱད་གནས་པའི། །ཉན་ཐོས་གཅིག་ཏུ་གྱུར་ཅིང་མང་པོར་འགྱུར། །མང་པོར་གྱུར་ཅིང་དེ་<line/>
བཞིན་གཅིག་གྱུར་ཏེ། །ནམ་མཁའ་འདི་ལ་བསམ་གཏན་འཆའ་ཞིང་འབར། །འོག་ནས་མེ་འབར་སྟེང་ནས་ཆུ་ཡི་རྒྱུན། །སྟེང་ནས་མེ་འབར་འོག་ནས་ཆུ་ཡི་རྒྱུན། །འགྲོ་འདུག་ཉལ་<line/>
</page>
<page index="683" id="342B">ཞིང་འགྲེང་བ་དེ་བཞིན་ཏེ། །སྐད་ཅིག་གཅིག་ལ་ལུས་འཕྲུལ་བསམ་མི་ཁྱབ། །དེ་ནི་སྙིང་རྗེ་ཆེན་པོ་ལྡན་མ་ཡིན། །བྱང་ཆུབ་མི་ཚོལ་འཇིག་རྟེན་ཡལ་བར་གཞོག་༑འོན་ཀྱང་ལུས་འཕྲུལ་<line/>
བསམ་གྱིས་མི་ཁྱབ་སྟོན། །འཇིག་རྟེན་ཕན་ཚོལ་ཅི་ཕྱིར་དེ་མི་སྟོན། །ཉི་ཟླ་མཁའ་ལས་རྣམ་པར་རྒྱུ་འདོང་ཞིང༌། །ཕྱོགས་རྣམས་ཀུན་གྱི་མཚོ་དང་ལུ་མ་དང༌། །ལྟེང་ཀ་ཁྲོན་པ་རིན་ཆེན་རྒྱ་<line/>
མཚོའི་སྣོད། །ཆུ་ཀླུང་ཀུན་ཏུ་གཟུགས་བརྙན་སྟོན་པར་བྱེད། །དེ་བཞིན་བསམ་གྱིས་མི་ཁྱབ་གཟུགས་ཀུན་ཀྱང༌། །སྐྱེས་བུ་དཔའ་བོ་དེ་དག་ཕྱོགས་བཅུར་སྟོན། །ཏིང་འཛིན་རྣམ་ཐར་ཀུན་གྱི་<line/>
ཚུལ་ལ་མཁས། །དེ་ལ་དེ་བཞིན་གཤེགས་པ་རང་བྱུང་དཔལ། །མཚོ་གསལ་དང་བར་ཡན་ལག་བཞི་ཡི་དཔུང༌། །སོ་སོར་རང་རང་གཟུགས་བརྙན་ཚུལ་བཞིན་མཐོང༌། །རལ་གྲི་ཤང་ལང་སོག་<line/>
ཀ་མདེའུ་ཐུང་མདའ། །བཞོན་པ་ཐེག་པ་གོ་ཆ་བཅས་པ་མཐོང༌། །གང་གི་གཟུགས་དང་ཆ་བྱད་ཅི་འདྲ་བ། །ཆུ་གསལ་དེ་ལ་དེ་བཞིན་མ་ནོར་མཐོང༌། །ཆུ་ལ་ཞེ་སྡང་བྱམས་པ་རྟོག་པ་མེད། །དྲང་<line/>
སྲོང་ཏིང་འཛིན་རྣམ་འཕྲུལ་དེ་འདྲ་འོ། །རྒྱ་མཚོའི་ལྷ་མོ་སྒྲ་དང་ལྡན་ཡོད་པ། །སེམས་ཅན་རྒྱ་མཚོར་ཇི་སྙེད་སྐྱེས་པ་རྣམས། །དེ་དག་སྒྲ་ཡི་ཡན་ལག་དབྱིངས་ཚུལ་ཤེས། །སྒྲ་སྐད་ཀུན་ཏུ་རང་<line/>
རང་སྐད་དུ་བརྗོད། །དབྱངས་ལྡན་དེ་ནི་འདོད་ཆགས་ཞེ་སྡང་ཅན། །འོན་ཀྱང་སྒྲ་ཀུན་དབྱངས་ཀྱི་ཚུལ་ལ་མཁས། །གཟུགས་དང་ཆོས་ཀྱི་སྟོབས་ལ་དབང་ཐོབ་རྣམས། །འཇིག་རྟེན་ལྷར་བཅས་<line/>
</page>
<page index="684" id="343A">༄༅། །ཅི་ཕྱིར་མགུར་མི་བྱེད། །དགའ་བྱེད་ཆུང་མ་སྒྲ་སྙན་ལྡན་པ་མོ། །ཚངས་པའི་བུ་མོ་སེམས་ལས་བྱུང་བ་སྟེ། །དམ་ཚིག་བདེན་སྒྲུབ་མི་ཚེ་དགའ་བ་ཡིན། །སེམས་<line/>
ཡིད་ངག་རྣམས་བྱིན་གྱིས་རློབ་པ་བྱེད། །སྒྲ་སྙན་ལྡན་པ་འདོད་ཆགས་ཞེ་སྡང་ཅན། །བརྟུལ་ཞུགས་གྲུབ་ལ་དབྱངས་ཀྱི་རྗེས་སུ་འབྲང༌། །འཇིག་རྟེན་ཡིད་འོང་སྒྲས་ཀྱང་ཚིམ་པར་བྱེད། །<line/>
ཡེ་ཤེས་ཡོན་ཏན་མང་བ་ཅིར་མི་སྟོན། །སྔགས་ཀྱི་ཚུལ་མཁས་སྒྱུ་མའི་མཁན་པོ་ཡང༌། །སྣ་ཚོགས་མཐའ་ཡས་གཟུགས་མང་སྟོན་པ་བྱེད། །ཉིན་མཚན་ཡུད་དང་ཟླ་བ་ལོ་བརྒྱ་དང༌། །ཁྱིམ་<line/>
བཟང་རྒྱས་པ་ཤིན་ཏུ་མཛེས་པ་སྟོན། །འདོད་ཆགས་སྡང་ལྡན་སྒྱུ་མའི་མཁན་པོ་ཡང༌། །སྒྱུ་མའི་འཕྲུལ་གྱིས་འཇིག་རྟེན་དགའ་བར་བྱེད། །བསམ་གཏན་མངོན་ཤེས་རྣམ་འཕྲུལ་རབ་<line/>
བྱང་བ༑ ༑སྤྱོད་པའི་ཚུལ་མཁས་ཅི་ཕྱིར་དགའ་མི་བྱེད། །ལྷ་དང་ལྷ་མིན་དབང་པོ་འཐབ་པའི་ཚེ། །ལྷ་མིན་ལྷ་ཡང་རུང་སྟེ་གང་ཕམ་པ། །དེ་དག་བཞོན་པ་ཐེག་པ་གདུགས་བཅས་པར། །<line/>
གོ་ཆ་གྱོན་བཞིན་འཇིགས་པས་ཀུན་ཏུ་བྱེར། །ལྷ་དབང་དེ་དག་འདོད་ཆགས་སྡང་ལྡན་ཡང༌། །ལུས་ཀྱི་རྣམ་འཕྲུལ་བསམ་གྱིས་མི་ཁྱབ་སྟོན། །དབང་ཕྱུག་རྫུ་འཕྲུལ་དབང་གནས་དབང་<line/>
པོ་རྣམས། །ལུས་ཀྱི་རྣམ་འཕྲུལ་ཅི་ཕྱིར་སྟོན་མི་བྱེད། །རྡོ་རྗེ་འཛིན་པའི་གླང་པོ་ཤུགས་ལྡན་པ། །འཕྲུལ་ཆེན་གླང་ཆེན་དབང་པོའི་འཁོར་གྱུར་པས། །མགོ་མང་སུམ་ཅུ་རྩ་གཉིས་སྤྲུལ་<line/>
</page>
<page index="685" id="343B">པ་བྱེད༑ ༑མགོ་རྣམས་ཀུན་ལའང་མཆེ་བ་དྲུག་དྲུག་སྟེ། །སོ་རྣམས་རེ་རེ་ཀུན་ལའང་རྫིང་གི་རྣམས། །བདུན་བདུན་ཆུས་རྒྱས་ཡོངས་སུ་སྤྲུལ་པ་བྱེད། །རྫིང་རྣམས་རེ་རེ་ཀུན་ཏུ་པདྨོ་རྣམས། །བདུན་<line/>
བདུན་རྒྱན་གྱིས་རྣམ་བརྒྱན་སྤྲུལ་པ་བྱེད། །པདྨོ་རེ་རེ་ལྷ་ཡི་བུ་མོ་དག །སྒྱུ་རྩལ་ཀུན་མཁས་བདུན་བདུན་སྤྲུལ་པ་བྱེད། །དེ་དག་རྩེད་མོ་གླུ་གར་ཚུལ་ལ་མཁས། །སུམ་ཅུ་རྩ་གསུམ་དབང་པོ་དེ་<line/>
དང་རྩེ༑ ༑གླང་པོ་དེ་ཡང་ཀླུ་ཡི་ལུས་བཏང་ཞིང༌། །ལྷ་རྣམས་ཀུན་དང་མཉམ་ཞིང་འདྲ་བར་རྫུ། །སྤྱོད་པའི་ཚུལ་དང་ལྡོངས་སྤྱོད་ཀུན་དང་མཐུན། །གླང་པོ་མཆོག་གི་རྣམ་འཕྲུལ་ཅི་འདྲ་ལྟོས། །དེ་ནི་<line/>
འདོད་ཆགས་ཞེ་སྡང་གཏི་མུག་ཅན། །འོན་ཀྱང་དེ་འདྲའི་རྫུ་འཕྲུལ་སྟོན་བྱེད་ན། །ཤེས་རབ་ཐབས་ཀྱི་སྟོབས་ལ་བྱང་འགྱུར་རྣམས། །ཏིང་འཛིན་བརྒྱས་ཀྱང་ཅི་རབ་འཕྲུལ་མི་བྱེད། །སྒྲ་གཅན་ཅི་<line/>
དགའི་ཚུལ་དུ་ལུས་རྫུ་ན། །རྡོ་རྗེའི་གཞི་ལ་རྐང་པའི་མཐིལ་བོར་ཞིང༌། །རྒྱ་མཚོའི་ཟབ་རིང་ལྟེ་བར་ཕྱིན་ཙམ་བྱེད། །རི་རབ་རྩེ་དང་ཉིད་ཀྱི་མགོ་ཡང་སྙོམས། །དེ་ནི་འདོད་ཆགས་ཞེ་སྡང་གཏི་<line/>
མུག་ཅན། །འོན་ཀྱང་དེ་འདྲའི་རྫུ་འཕྲུལ་སྟོན་བྱེད་ན། །འཇིག་རྟེན་སྒྲོན་མ་བདུན་རྣམས་ཡོངས་འདུལ་བ། །རྫུ་འཕྲུལ་མཐའ་ཡས་ཅི་རོབ་སྟོན་མི་བྱེད། །བསམ་ཡས་བརྒྱ་བྱིན་འཕྲུལ་ཡང་<line/>
ལྟོས་ཤིག་དང༌། །ལྷ་དང་ལྷ་དབང་འཐབ་པར་གྱུར་པའི་ཚེ། །ལྷ་མིན་བྱེ་བ་འབྱེད་པ་ཇི་སྙེད་པ། །དེ་སྙེད་བརྒྱ་བྱིན་རང་གི་ལུས་འཕྲུལ་བྱེད། །ལྷ་མིན་དབང་པོ་ལྷ་མིན་ཕལ་ཀུན་གྱིས། །བརྒྱ་<line/>
</page>
<page index="686" id="344A">༄༅། །བྱིན་རང་རང་མདུན་ན་འདུག་པར་ཤེས། །དེ་ནི་རྡོ་རྗེ་འཆང་བས་བཟུང་གྱུར་ཅེས། །ལྷ་མིན་དབང་པོ་ཀུན་ཀྱང་མགོ་མྱོས་སོ། །འཇིགས་པའི་གཟུགས་ཀྱིས་མིག་<line/>
སྟོང་རབ་བསྟན་ཏེ། །རྡོ་རྗེ་མེ་ལྕེ་འབར་བར་རབ་གཟས་ཤིང༌། །ལུས་ལ་གོ་བགོས་གཟི་བརྗིད་ཐུབ་དཀའ་བའི། །བརྒྱ་བྱིན་མཐོང་ནས་ལྷ་མིན་དབང་པོ་འབྱོར། །དེ་ནི་བསོད་ནམས་ཕལ་གྱི་<line/>
སྟོབས་དང་མཐུས། །ལྷ་རྒྱལ་དོན་དུ་རྣམ་པར་འཕྲུལ་བྱེད་ན། །འགྲོ་བ་མ་ལུས་ཀུན་གྱི་མགོན་གྱུར་བའི། །བསོད་ནམས་མི་བཟད་རྣམས་ཀོ་ཅིར་མི་འཕྲུལ། །ལྷ་རྣམས་བསྐུལ་བའི་ལྷ་<line/>
རྫས་ལྔ་ཡོད་པ། །ལྷ་ཡི་ལས་རྣམས་རྣམ་པར་སྨིན་པས་བྱུང༌། །ལྷ་རྣམས་བག་མེད་སྤྱོད་པར་ཤེས་གྱུར་ནས། །མཁའ་ལས་རྔ་ཡི་དབྱངས་ཀྱང་རབ་ཏུ་སྒྲོག །འདོད་པ་ཐམས་ཅད་མི་<line/>
རྟག་མི་བརྟན་ཏེ། །འཇིག་ཅིང་མི་གནས་དབུ་བའི་རང་བཞིན་འདྲ། །སྒྱུ་མ་སྨིག་རྒྱུ་ཆུ་ཡི་ཟླ་བ་བཞིན། །སྲིད་པ་ཀུན་ཀྱང་རྨི་ལམ་སྤྲིན་གྱི་དངོས། །བག་མེད་ཐམས་ཅད་གཅུགས་ཅན་མྱ་<line/>
ངན་ལྡན། །ཆེམས་ཀྱི་ལམ་ཡིན་འཆི་མེད་ལམ་མ་ཡིན། །ཇི་སྙེད་བག་མེད་རྣམ་པར་སྤྱོད་པ་རྣམས། །བདུད་ཀྱི་ཆུ་སྲིན་ཆེན་པོས་ཟོས་པ་ཡིན། །ཡོངས་སུ་འཛིན་པ་ཐམས་ཅད་སྡུག་<line/>
བསྔལ་རྩ། །སྐྱེ་བ་ཐམས་ཅད་འཕགས་པ་ཀུན་གྱིས་སྨད། །འདོད་པའི་ཡོན་ཏན་མཐར་ཟད་རང་བཞིན་གྱིས། །ཆོས་ལ་མོས་པས་རྟག་ཏུ་དགའ་བར་གྱིས། །བརྒྱ་བྱིན་ལྷར་བཅས་<line/>
</page>
<page index="687" id="344B">རྔ་ཡིས་བསྐུལ་བྱས་ནས། །ཀུན་ཀྱང་ཆོས་བཟང་མདུན་སར་དོང་ཕྱུང་ཏེ། །ལྷ་མང་ཀུན་ལ་ཆོས་གཏམ་ཞི་བའི་རྣམས། །འདོད་ཆགས་བྲལ་དང་རྗེས་སུ་མཐུན་པ་བརྗོད། །རྔ་རབ་དེ་ནི་<line/>
གཟུགས་མེད་མི་མཐོང་ཡང༌། །དོན་ཆེན་རྔ་ཡི་སྒྲ་ནི་སྒྲོག་བྱེད་ན། །བསམ་པའི་ཚུལ་བཞིན་གཟུགས་མང་སྟོན་བྱེད་པ། །འགྲོ་བ་ཀུན་གྱི་དོན་ཆེན་ཅིར་མི་བྱེད། །ལྷ་དང་ལྷ་མིན་འཐབ་པར་གྱུར་<line/>
པའི་ཚེ། །ལྷ་ཡི་བསོད་ནམས་ཁྱད་པར་མཐུ་སྟོབས་ཀྱིས། །ལྷ་རྣམས་བསྐུལ་བའི་ལྷ་རྫས་རྔ་ཡི་མཆོག །ལྷ་རྣམས་འཇིགས་ས་རེ་ཞེས་སྒྲ་ཡང་སྒྲོག །རྔས་བསྐུལ་ལྷ་རྣམས་ཡོངས་སུ་དགའ་<line/>
བ་སྐྱེད། །འཇིགས་མེད་སྟོབས་དང་ཤིན་ཏུ་ལྡན་པར་འགྱུར། །ལྷ་མིན་དབང་པོ་འཇིགས་ཤིང་དངང་གྱུར་ནས། །དེ་མ་ཐག་ཏུ་འཇིགས་ཤིང་ཀུན་ཏུ་འབྱིན། །དེ་བཞིན་རྔ་འདྲ་འཇིགས་མེད་སྟོབས་པའི་<line/>
རྣམས། །འགྲོ་བ་ཀུན་གྱི་མགོན་དང་དཔུང་འགྱུར་ཏེ། །བདུད་དང་ཉོན་མོངས་བཅོམ་པའི་སྙིང་རྗེ་ཅན། །ཞི་བའི་སྒྲ་སྒྲོགས་ཉོན་མོངས་རབ་ཏུ་སེལ། །དབང་བའི་ལྷ་མོ་དགུ་བཅུ་རྩ་གཉིས་ཏེ། །དབང་<line/>
པོ་སྤྲུལ་པས་ཀུན་ཀྱང་དགའ་བར་འགྱུར། །གཅིག་ཀྱང་བདག་དང་བརྒྱ་བྱིན་བརྩེ་བར་ཤེས། །གཅིག་ལྟར་ལྷ་མོ་ཀུན་ཀྱང་དེ་བཞིན་ནོ། །ལྷ་མོ་ཀུན་ཀྱང་དགའ་བར་གནས་སྣང་ཡང༌། ཆོས་<line/>
བཟང་མདུན་ས་ཀུན་ནའང་དེ་བཞིན་འདུག །ལྷ་རྣམས་ཀུན་ལ་ཆོས་རབ་སྟོན་པར་ཡང༌། །བརྒྱ་བྱིན་སྐད་ཅིག་གཅིག་གིས་རྣམ་པར་འཕྲུལ། །བརྒྱ་བྱིན་འདོད་ཆགས་ཞེ་སྡང་གཏི་མུག་<line/>
</page>
<page index="688" id="345A">༄༅། །ཅན༑ ༑སྤྲུལ་པས་རང་གི་འཁོར་རྣམས་དགའ་བྱེད་ན། །འགྲོ་དོན་མི་སྐྱོ་སྤྱོད་པ་ཅི་ཡི་ཕྱིར། །རྫུ་འཕྲུལ་སྟོབས་ཀྱིས་འཇིག་རྟེན་དགར་མི་བྱེད། །བདུད་ཀྱི་<line/>
དཀྲུགས་མ་འགྲོ་བའི་དབང་སྒྱུར་བ། །དེ་ཡི་དབང་དུ་སེམས་ཅན་འདི་ཀུན་འདོད། །ལས་དང་ཉོན་མོངས་ཀུན་ཏུ་འཁྲི་ཞགས་ཀྱིས། །སོ་སོའི་སྐྱེ་བོ་བདུད་འཁྲུག་དེས་ཀྱང་བཅིངས། །<line/>
དེ་ནི་འདོད་ཆགས་ཞེ་སྡང་གཏི་མུག་ཅན། །འགྲོ་བ་མང་པོ་བདུད་ཀྱི་དབང་བྱེད་ན། །དབང་བཅུའི་དབང་ཐོབ་གྱུར་པ་ཅི་རབ་སྟེ། །འགྲོ་བ་ཐམས་ཅད་རང་གི་ཕྱོགས་མི་གཞོག །སྟོང་གསུམ་<line/>
བདག་པོ་ཚངས་པ་ཆེན་པོ་ཡང༌། །སྟོང་གསུམ་ཀུན་གྱི་ཚངས་པའི་གནས་རྣམས་ན། །མ་ལུས་ཀུན་ཏུ་འདུག་པར་རབ་ཏུ་སྣང༌། །ཚངས་པའི་སྒྲ་དབྱངས་ཡིད་འོང་རྣམས་ཀྱང་སྒྲོག །དེ་ནི་<line/>
འཇིག་རྟེན་པ་ཡི་ལམ་གྱིས་ནི། །བསམ་གཏན་མངོན་པར་ཤེས་པས་རྣམ་པར་འཕྲུལ། །འཇིག་རྟེན་ཡོངས་འདས་བླ་ན་མེད་པ་ཡི། །བསམ་གཏན་རྣམ་ཐར་གནས་པ་ཅིར་མི་འཕྲུལ།།<line/>
དབང་ཕྱུག་ཆེན་པོའི་ཡེ་ཤེས་རྣམ་འཕྲུལ་ལྟོས། །རྒྱ་མཚོའི་སྤྲིན་གྱིས་ཆར་རྣམས་རབ་བཀྱེ་བ། །སྐད་ཅིག་གཅིག་གིས་ཐམས་ཅད་འགྲང་བ་བྱེད། །ཐིགས་འགའི་ཟེར་ཀྱང་མ་ལུས་<line/>
དེས་ཤེས་ན། །བསྐལ་པ་བསམ་གྱིས་མི་ཁྱབ་ཚུལ་བསླབ་སྟེ། །སངས་རྒྱས་ཡེ་ཤེས་བླ་ན་མེད་ཐོབ་རྣམས། །ཅི་རོབ་འགྲོ་བ་མ་ལུས་ཐམས་ཅད་ཀྱི། །སྐད་ཅིག་གཅིག་ལ་སེམས་<line/>
</page>
<page index="689" id="345B">བསམ་ཤེས་མི་འགྱུར། །སེམས་ཅན་ལས་སྨིན་བསམ་གྱིས་མི་ཁྱབ་པས། །རླུང་ལས་འཇིག་རྟེན་ཐམས་ཅད་ཡོངས་སུ་བྱུང༌། །རྒྱ་མཚོ་རི་དང་ལྷ་ཡི་གཞལ་མེད་དང༌། །ས་བོན་རྣམ་མང་ཀུན་<line/>
ཀྱང་དེ་ལས་བྱུང༌། །རླུང་ལས་སྤྲིན་འབྱུང་ཆར་པ་ཀུན་ཏུ་འབབ། །སྤྲིན་མང་ཞི་བར་འགྱུར་བའང་རླུང་གིས་འགྱུར། །ལོ་རྟོག་རྣམ་པར་འཕེལ་བའང་རླུང་གིས་ཏེ། །འཇིག་རྟེན་ཀུན་ལ་རླུང་ནི་བདེ་<line/>
བ་སྐྱེད༑ ༑དེ་ནི་ཕ་རོལ་ཕྱིན་ལ་མ་བསླབ་སྟེ། །སངས་རྒྱས་ཡོན་ཏན་རླུང་གིས་བསླབ་མིན་ནའང༌། །འཇིག་རྟེན་རྣམ་གྲུབ་བསམ་ཡས་སྟོན་བྱེད་ན། །རང་ཉམས་ཐོབ་པ་ཅི་རོ་བ་སྟོན་མི་བྱེད། །རྒྱ་<line/>
མཚོའི་འབྲུག་སྒྲའི་སྤྲིན་གྱི་ཆུ་ཚོགས་ནི། །བྱ་སྐད་རྣམས་དང་ཇི་སྙེད་རི་དྭགས་སྐད། །ཁྱེའུ་དང་བུ་མོ་བུད་མེད་སྐྱེས་པའི་སྐད། །ཐམས་ཅད་སྐད་བཞིན་འགྲོ་ལ་རྣམ་པར་སྒྲོག །དེ་བཞིན་སྒྲ་<line/>
སྙན་རང་བཞིན་སྒྲ་ཤེས་ནས། །སྒྲིབ་པ་མེད་པའི་སྤོབས་པ་རབ་ལྡན་པས། །འགྲོ་བ་ཀུན་ཏུ་སྒྲ་སྙན་བརྗོད་བྱས་ཤིང༌། །འཇིག་རྟེན་ཐམས་ཅད་ཡིད་འོང་སྒྲས་ཚིམ་བྱེད། །རྒྱ་མཚོ་འདི་<line/>
ལ་ངོ་མཚར་རྨད་ཀྱི་ཆོས། །འགྲོ་བ་ཐམས་ཅད་རྒྱ་དང་མཉམ་སྣང་ཞིང༌། །ཆུ་དང་འབྱུང་པོ་རིན་ཆེན་ཡོངས་མི་ཟད། །ཆུ་རྣམས་བཟུང་བས་ཡོངས་སུ་ངོམས་པ་མེད། །དེ་བཞིན་དེ་དག་འགྲོ་<line/>
ཀུན་རྒྱར་སྩལ་ཏེ། །བསོད་ནམས་བསམ་གཏན་རྣམ་ཐར་ཟད་མི་ཤེས། །ཤེས་རབ་ཡེ་ཤེས་ཡོན་ཏན་དེ་བཞིན་ཀུན། །བསོད་ནམས་ཡོན་ཏན་ཚོགས་ཀྱིས་ངོམས་པ་མེད། །རྒྱ་མཚོའི་ཀླུ་ནི་<line/>
</page>
<page index="690" id="346A">༄༅། །རྣམ་པར་རྩེ་བྱེད་ན། །ས་ཡི་གཞི་ནས་དབང་སྒྱུར་གནས་ཀྱི་བར། །གླིང་བཞི་བཅས་པར་སྤྲིན་ཆེན་རྒྱས་པར་འགེངས། །དེ་དག་ཀུན་ཀྱང་རྒྱན་མང་སྣ་ཚོགས་<line/>
ལྡན༑ ༑དེ་ནི་དབང་སྒྱུར་གནས་སུ་འཛམ་བུ་ཆུ་ཀླུང་གི །གསེར་གྱི་མདོག་ཏུ་སྤྲིན་མང་རྣམ་པར་སྒྲུབ། །འཕྲུལ་དགའ་མུ་ཏིག་དམར་པོའི་མདོག་ལྟ་བུ། །དགའ་ལྡན་གནས་སུ་ཁ་བ་བ་མོའི་<line/>
མདོག །མཚེར་མར་མཐོན་མཐིང་བཻ་ཌཱུཪྻ་ཡི་མདོག །སུམ་ཅུ་གསུམ་དུ་ཨསྨ་གརྦྷ་འདྲ། །རྒྱལ་ཆེན་གནས་སུ་ཤེལ་གྱི་མདོག་ལྟ་བུ། །རྡོ་རྗེ་མི་ཕྱེད་སྲ་མདོག་རྒྱ་མཚོར་རོ། །མི་ཅི་<line/>
གནས་སུ་སྤོས་མཆོག་འདྲེས་པར་ཏེ། །ཀླུ་ཡི་གནས་སུ་པདྨོའི་མདོག་ལྟ་བུ། །གནོད་སྦྱིན་གནས་སུ་ངང་པ་ཆུ་སྐྱར་མདོག །རི་ཡི་མདོག་ཏུ་ལྷ་མིན་གནས་སུ་འོ། །བྱང་དུ་གསེར་གྱི་ཁ་<line/>
དོག་འོད་སྟོན་ཏེ། །གླིང་རྣམས་གཞན་དུའང་སྣ་ཚོགས་རྒྱན་དུ་སྟོན། །འཛམ་བུའི་གླིང་དུ་རི་གནག་འདྲ་བར་ཏེ། །སྤྲིན་རྣམས་གང་རྣམས་ཇི་ལྟར་གྲུབ་པ་བཞིན། །དབང་སྒྱུར་གནས་<line/>
སུ་གསེར་གྱི་སྤྲིན་བསྟན་ནས། །ཉི་མའི་མདོག་འདྲ་ཀློག་ཀྱང་རབ་ཏུ་འགྱེད། །དབང་སྒྱུར་གནས་སུ་ཟླ་འོད་བཟང་འདྲ་དང༌། །དགའ་ལྡན་གནས་སུ་འཛམ་བུའི་གསེར་མདོག་སྟོན།།<line/>
ཁ་བ་བ་མོའི་མདོག་ཏུ་མཚེ་མར་ཏེ། །སུམ་ཅུ་རྩ་གསུམ་གནས་སུ་གསེར་མདོག་ཏུ། །རྒྱལ་ཆེན་གནས་སུ་དཔལ་གྱི་སྙིང་པོའི་མདོག །མུ་ཏིག་དམར་པོའི་མདོག་ཏུ་རྒྱ་མཚོར་རོ། །<line/>
</page>
<page index="691" id="346B">མི་ཅི་གནས་སུ་མཐོན་མཐིང་བཻ་ཌཱུཪྻ། །ཀླུ་ཡི་གནས་སུ་དཔལ་གྱི་སྙིང་པོའི་མདོག །གནོད་སྦྱིན་གནས་སུ་ཤེལ་གྱི་ཁ་དོག་སྟེ། །ཨསྨའི་མདོག་ཏུ་ལྷ་མིན་གནས་སུ་འོ། །བྱང་དུ་ངང་གིས་སྣང་<line/>
བའི་རིན་ཆེན་མདོག །གླིང་རྣམས་གཞན་དུའང་རྣམ་ཕྱེ་གཞན་དང་གཞན། །འཛམ་བུའི་གླིང་དུ་འོད་འཕྲོ་ཨནྡྷ་རྙིལ། །སྤྲིན་གྱི་མཚན་ཉིད་ཚུལ་འཐུན་གློག་ཀྱང་འགྱེད། །དེ་ནི་ཚངས་པའི་<line/>
དབང་སྒྱུར་གནས་སུ་ཚངས་དབྱངས་སུ། །འབྲུག་སྒྲ་སྒྲོག་བྱེད་འཕྲུལ་དགའ་རྔ་ཡི་དབྱངས། །རོལ་མོའི་སྒྲར་ཡང་དགའ་ལྡན་གནས་སུ་སྟེ། །ལྷ་མོའི་དབྱངས་སུ་མཚེ་མ་དག་ཏུ་འོ། །སུམ་ཅུ་<line/>
གསུམ་དུ་མིའམ་ཅིའི་སྐད་དུ་སྟེ། །རྒྱལ་ཆེན་གནས་སུ་དྲི་ཟའི་སྐད་དུ་འོ། །རི་འཐབ་དབྱངས་སུ་རྒྱ་མཚོ་ཀུན་ཏུ་སྟེ། །མིའམ་ཅི་ཡི་གནས་སུ་གླིང་བུའི་སྒྲ། །ཀླུ་ཡི་གནས་སུ་ཐལ་མོ་བརྡབས་<line/>
པའི་སྒྲ༑ ༑གནོད་སྦྱིན་གནས་སུ་ཀླུ་ཡི་བུ་མོའི་སྒྲ། །ལྷ་མིན་གནས་སུ་ལྷ་རྫས་རྔ་ཡི་སྒྲ། །རྒྱ་མཚོའི་ཤུགས་སྒྲར་མི་ཡི་གནས་སུ་འོ། །དབང་སྒྱུར་གནས་སུ་ལྷ་རྫས་གསུང་ཞིམ་པའི། །མེ་<line/>
ཏོག་སྣ་ཚོགས་རྒྱན་མང་ཆར་ཡང་འབེབས། །ཟླ་བ་བཟང་པོའི་འོད་འདྲ་འཕྲུལ་དགར་ཏེ། །མེ་ཏོག་མནྡཱ་ར་བའི་ཕྲེད་[*PHRENG?] ཆར་འབེབས། །དགའ་ལྡན་གནས་སུ་རིན་ཆེན་ཆེན་པོའི་ཆར། །རྒྱན་གྱི་དམ་<line/>
པ་རིན་ཆེན་སྣ་ཚོགས་དང༌། །གཙུག་གི་རིན་ཆེན་ཟླ་བ་འདྲ་བ་དང༌། །གསེར་འོད་ཟེར་བཟང་པོའི་ཆར་པ་རབ་ཏུ་འབེབས། །རྒྱལ་མཚན་གདུགས་དང་བ་དན་བཟང་པོ་དང༌། །ཕྲེང་བ་བྱུག་པ་<line/>
</page>
<page index="692" id="347A">༄༅། །རྒྱན་གྱི་དམ་པ་དང༌། །མུ་ཏིག་དམར་པོ་ལ་ལྟར་བཏགས་མདོག་ཏུ། །རོལ་མོ་ཡིད་འོང་ཆར་པ་མཚེ་མར་འབེབས། །སུམ་ཅུ་གསུམ་དུ་རིན་ཆེན་སྣ་ཚོགས་<line/>
ཏེ༑ ༑ཙནྡན་དམ་པའི་སྤོས་དང་ཨ་ག་རུ། །གུར་གུམ་གེ་སར་ལྷ་རྫས་ཏ་མ་ལ། །སྤོས་ཆུའི་རྒྱུན་དང་མེ་ཏོག་འདྲེས་པར་འབེབས། །ཉམས་སུ་འགྱུར་བའི་ཁ་ཟས་སྐོམ་གྱི་རྣམས། །ཁ་<line/>
དོག་དྲི་ཞིམ་རོ་དང་ལྡན་པ་དང༌། །དེ་མིན་རིན་ཆེན་ཆར་འབབ་བསམ་ཡས་ཀྱང༌། །རྒྱལ་ཆེན་བཞི་ཡི་གནས་སུ་ཀླུ་དབང་འབེབས། །དེ་ནི་རྒྱ་མཚོ་ཆེན་པོར་རྒྱུན་དུ་ཡང༌། །ཆར་རྒྱུད་རྒྱུན་<line/>
མི་འཆད་པ་གཉའ་ཤིང་ཙམ། །མི་ཟད་རིན་ཆེན་ཤིན་ཏུ་རྣམ་རྒྱལ་བའི། །རིན་ཆེན་ཆར་ནི་མཐའ་ཡས་རྒྱུན་དུ་འབབས། །མི་ཅི་གནས་སུ་ཕྲེང་བ་སྣ་ཚོགས་དང༌། །པདྨོ་ཨུཏྤལ་<line/>
དངོས་དང་རིན་ཆེན་དང༌། །མེ་ཏོག་པར་ཤི་མ་ལི་ཕྱེ་མ་སྤོས། །པི་ཝང་རྔ་དང་གླིང་བུ་སྙན་པར་རོ། །ཀླུ་ཡི་གནས་སུ་མུ་ཏིག་དམར་པོ་སྟེ། །གནོད་སྦྱིན་གནས་སུ་རིན་ཆེན་དྭངས་<line/>
སྣང་བ༑ ༑ལྷ་མིན་གནས་སུ་རལ་གྲི་མདེའུ་ཐུང་མདུང༌། །དགྲ་འདུལ་གཞུ་དང་སྟེའུ་ཀའི་ཆར་འབེབས་སོ། །བྱང་དུ་དེ་ནི་ཕྲེང་བ་རིན་ཆེན་དང༌། །མེ་ཏོག་པར་ཤི་མ་ལི་ཙམ་པ་ཀའི། །<line/>
ཕྲེང་བ་བཟང་པོ་ཀུ་རན་མུཀྟ་ཀ །གླིང་རྣམས་གཞན་དུའང་ཆར་པ་སྣ་ཚོགས་སོ། །འཛམ་བུའི་གླིང་དུ་ཆུ་འདང་རབ་གསལ་གྱི། །ཆར་རྣམས་སྣ་ཚོགས་ཤིན་ཏུ་ཕྲ་བར་འབེབས། །<line/>
</page>
<page index="693" id="347B">མེ་ཏོག་འབྲས་བུ་སྨན་དང་སྤོས་དང་ཤིང༌། །ལོ་ལས་དེ་བཞིན་འཇིག་རྟེན་བདེ་འཕེལ་བྱེད། །དེ་ལྟར་སྤྲིན་རྣམས་བསམ་གྱིས་མི་ཁྱབ་དང༌། །གློག་དང་འབྲུག་དང་ཆར་པ་རྣམ་ཕྱེད་ཀྱང༌། །<line/>
ཁྱིམ་ནས་མི་གཡོ་རྣམ་པར་རྟོག་པ་མེད། །ཀླུ་ཡི་འཕྲུལ་ཡང་དེ་ལྟར་བསམ་མི་ཁྱབ། །དེ་ལྟར་ཆུ་ཡི་རྒྱ་མཚོར་གནས་པ་ཡང༌། །ཀླུ་ཡི་རྣམ་འཕྲུལ་བསམ་ཡས་སྟོན་བྱེད་ན། །ཆོས་ཀྱི་རྒྱ་<line/>
མཚོར་ཞུགས་པའི་ཡོན་ཏན་བདག །མཐའ་ཡས་རྣམ་འཕྲུལ་མང་པོ་ཅིར་མི་སྟོན། །དཔེར་བྱ་དེ་དག་ཀུན་གྱིས་མགོ་སྨོས་ཙམ། །སྐྱེས་བུ་དེ་དག་བརྗོད་བྱས་ཡངས་པ་སྟེ། །དཔའ་བོ་དེ་<line/>
དག་དཔེ་དང་རྣམ་པར་བྲལ། །དེ་དག་དེ་འདྲའི་རྣམ་ཐར་དབང་བསྒྱུར་རོ། །མཐའ་ཡས་བློ་གྲོས་ཡངས་པའི་བློ་གྲོས་ཅན། །མ་ནོར་བློ་གྲོས་མཐའ་ཡས་བློ་གྲོས་ཅན། །ཡེ་ཤེས་མཆོག་<line/>
དང་ཁྱད་པར་བློ་ལྡན་པའི། །རྣམ་ཐར་དམ་པ་དེ་འདྲའི་ཚུལ་དུ་བཤད། །གང་གིས་རྣམ་ཐར་འདི་དག་ཐོས་གྱུར་ནས། །ཡིད་ཆེས་འཛིན་ཅིང་འཇིག་རྟེན་སྒྲོག་པ་ནི། །ངོ་མཚར་རྨད་ཀྱི་<line/>
ཆོས་དང་དེ་ལྡན་ཏེ། །མི་ཡུལ་ཀུན་ན་དེ་ནི་དཀའ་བ་བྱེད། །འདི་འདྲའི་ཆོས་ལ་ཡིད་ཆེས་དད་བྱེད་པ། །སོ་སོ་སྐྱེ་བོའི་ཚོགས་ནའང་ཤིན་ཏུ་དཀོན། །དགེ་བསགས་བསོད་ནམས་བྱས་པ་<line/>
དེ་དག་ནི། །རྒྱུ་ཡི་སྟོབས་ཀྱིས་འདི་ལ་ཡིད་ཆེས་འགྱུར། །གང་རྣམས་ཉན་ཐོས་ཐེག་ལའང་ཡིད་ཆེས་པའི། །མི་རྣམས་འཇིག་རྟེན་ཀུན་ན་དཀོན་པ་སྟེ། །དེ་བས་རང་རྒྱལ་ཐེག་པ་དད་<line/>
</page>
<page index="694" id="348A">༄༅། །པ་དཀོན། །ཐེག་ཆེན་དད་བྱེད་དེ་བས་ཤིན་ཏུ་དཀོན། །ཐེག་ཆེན་འདི་ལ་ཞུགས་པ་དཀོན་པ་སྟེ། །འདི་འདྲའི་ཆོས་ལ་དད་པ་ཤིན་ཏུ་དཀོན། །འཛིན་ཅིང་<line/>
སྤེལ་བྱེད་སྨོས་ཀྱང་ཅི་དགོས་ཏེ། །ཡང་དག་མ་ནོར་འཇུག་པ་སྨོས་ཅི་དགོས། །ལ་ལ་སྟོང་གསུམ་རི་དང་རྒྱ་མཚོར་བཅས། །བསྐལ་པར་འཛིན་ཅིང་མགོ་ལ་ཁྱེར་བྱེད་ནའང༌། །<line/>
འདི་འདྲའི་ཆོས་ལ་དད་པར་བྱེད་པ་ལས། །དེ་འདྲ་དཀའ་བར་བརྩི་བ་མ་ཡིན་ནོ། །ལ་ལས་སྟོང་གསུམ་རྡུལ་སྙེད་སེམས་ཅན་རྣམས། །བདེ་བ་ཀུན་གྱིས་བསྐལ་པར་བསྙེན་བཀུར་<line/>
ནའང༌། །འདི་འདྲའི་ཆོས་ལ་ཡིད་ཆེས་དད་བྱེད་པའི། །བསོད་ནམས་ཅི་འདྲ་ཐོབ་པ་དེ་ལ་མིན། །ལ་ལ་ཞིང་བཅུ་རི་དང་མཚོར་བཅས་པ། །ལག་པའི་མཐིལ་གྱིས་ནམ་མཁའི་དབྱིངས་<line/>
འཛིན་ཀྱང༌། །འདི་འདྲའི་ཆོས་ལ་ཡིད་ཆེས་དད་བྱེད་པའི། །དཀའ་བ་དེ་འདྲ་དེ་ལ་ཡོད་པ་མིན། །ལ་ལ་ཞིང་བཅུའི་རྡུལ་སྙེད་སེམས་ཅན་རྣམས། །བདེ་བ་ཀུན་གྱིས་བསྐལ་པར་བསྙེན་<line/>
བཀུར་ཀྱང༌། །འདི་འདྲའི་ཆོས་ལ་ཡིད་ཆེས་དད་བྱེད་པའི། །བསོད་ནམས་ཅི་འདྲ་དེ་འདྲ་དེ་ལ་མིན། །ལ་ལས་ཞིང་བཅུའི་རྡུལ་སྙེད་སངས་རྒྱས་རྣམས། །བསྐལ་པར་བདེ་བ་ཀུན་གྱིས་<line/>
བསྙེན་བཀུར་ཏེ། །ལ་ལས་ལེའུ་འདི་ཡོངས་སུ་བཟུང་བྱས་ན། །བསོད་ནམས་འདི་ནི་དེ་ལས་ཁྱད་པར་འཕགས། །རྣམ་ཐར་དེ་དག་ཡོངས་སུ་བསྟན་པའི་ཚེ། །ཕྱོགས་བཅུའི་ཞིང་རྣམས་<line/>
</page>
<page index="695" id="348B">ཐམས་ཅད་གཡོས་པར་གྱུར། །ལྷ་དང་བདུད་ཀྱི་གནས་རྣམས་ཟིལ་གྱིས་མནན། །འོད་མང་བཀྱེ་བས་ངན་སོང་རབ་ཏུ་ཞི། །ཕྱོགས་བཅུ་ཀུན་གྱི་མི་ཡི་སེངྒེ་རྣམས། །ཐམས་ཅད་ཀུན་གྱིས་<line/>
མངོན་པར་ཞལ་བསྟན་ཏེ། །ཕྱག་བརྐྱང་མཐའ་ཡས་ཡོན་ཏན་མང་བདོག་པ། །བཟང་པོའི་དཔལ་གྱི་མགོ་ལ་བཞག་པར་གྱུར། །ཕྱག་གི་མཐིལ་གྱིས་མགོ་ལ་བྱུག་མཛད་དེ། །སངས་རྒྱས་<line/>
དེ་དག་ཀུན་གྱིས་གསུང་བརྗོད་པ། །རྣམ་ཐར་འདི་དག་ཁྱོད་ཀྱིས་ལེགས་བཤད་ཀྱི། །ལེགས་པར་བསྟན་ལ་རྗེས་སུ་ངེད་དགྱེས་སོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་<line/>
ཞེས་བྱ་བ་ལས། བཟང་པོའི་དཔལ་གྱི་ལེའུ་ཞེས་བྱ་བ་སྟེ། བཅུ་བདུན་པའོ།། །།བམ་པོ་ཉི་ཤུ་པ། དེ་ནས་སངས་རྒྱས་ཀྱི་མཐུས་ཤར་ཕྱོགས་ཀྱི་འཇིག་རྟེན་གྱི་ཁམས་ཐམས་<line/>
ཅད་དང༌། དེ་བཞིན་དུ་ལྷོ་ཕྱོགས་དང༌། ནུབ་ཕྱོགས་དང༌། བྱང་ཕྱོགས་དང༌། བྱང་ཤར་གྱི་ཕྱོགས་མཚམས་དང༌། ཤར་ལྷོའི་ཕྱོགས་མཚམས་དང༌། ལྷོ་ནུབ་ཀྱི་ཕྱོགས་མཚམས་<line/>
དང༌། ནུབ་བྱང་གི་ཕྱོགས་མཚམས་དང༌། འོག་གི་ཕྱོགས་དང༌། སྟེང་གི་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་དུ་གླིང་བཞི་པ་འདི་ལ་སོགས་པ་གླིང་བཞི་པ་རེ་རེ་ན་ཡང་དེ་<line/>
བཞིན་གཤེགས་པ་དེ་དག་དེ་བཞིན་དུ་བཞུགས་པར་སྣང་ངོ༌། །བྱང་ཆུབ་སེམས་དཔའ་དེ་དག་ཀྱང་དེ་བཞིན་གཤེགས་པའི་བྱིན་གྱི་རླབས་ཀྱིས་ཆོས་སྟོན་ཅིང༌། དེ་བཞིན་གཤེགས་<line/>
</page>
<page index="696" id="349A">༄༅། །པའི་ཞབས་ཀྱི་དྲུང་ན་འཁོད་པར་ཡང་སོ་སོ་ནས་ཤེས་ཏེ། བཅོམ་ལྡན་འདས་ཀྱིས་ཀྱང་རྫུ་འཕྲུལ་མངོན་པར་འདུ་མཛད་པ་དེ་མ་བཏུལ་བར་བྱང་ཆུབ་ཀྱི་ཤིང་<line/>
དྲུང་ནས་རི་རབ་ཀྱི་རྩེ་མོའི་ལྷའི་དབང་པོ་བརྒྱ་བྱིན་གྱི་ཁང་པ་རྣམ་པར་རྒྱལ་བ་ག་ལ་བ་དེར་གཤེགས་པར་སྣང་ངོ༌། །ཇི་ལྟར་བཅོམ་ལྡན་འདས་གླིང་བཞི་པ་འདིའི་རི་རབ་ཀྱི་རྩེ་<line/>
མར་གཤེགས་པར་སྣང་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་དག་གི་རི་རབ་ཀྱི་རྩེ་མོར་གཤེགས་པར་སྣང་སྟེ། བྱིན་གྱི་རླབས་སྔ་མ་དག་ཀྱང་མ་ཉམས་<line/>
པར་སྣང་ངོ༌། །དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་རྣམ་པར་རྒྱལ་བའི་ཁང་པ་ལོགས་སུ་མངོན་པར་གཤེགས་པ་རྒྱང་རིང་པོ་ནས་མཐོང་ནས་རྣམ་པར་རྒྱལ་<line/>
བའི་ཁང་པའི་ནང་དུ་རིངས་པའི་གཟུགས་སུ་རྫུ་འཕྲུལ་གྱི་རང་བཞིན་སེངྒེའི་གདན་ཕྱོགས་རྣམ་པར་སྣང་བའི་སྙིང་པོ་ཅན། བོག་རེ་སྟོང་ཕྲག་བཅུས་བརྒྱན་པ། གསེར་གྱི་དྲ་བ་<line/>
སྟོང་ཕྲག་བཅུ་ཀུན་ཏུ་བྲེས་པ། གནམ་ཡོལ་སྟོང་ཕྲག་བཅུས་བླ་རེར་བྲེས་པ། གདུགས་སྟོང་ཕྲག་བཅུ་ཤིན་ཏུ་བཟུང་བ། དར་གྱི་ལྡ་ལྡི་སྟོང་ཕྲག་བཅུ་རབ་ཏུ་དབྱངས་པ། མུ་ཏིག་<line/>
གི་སེ་མོ་དོ་སྟོང་ཕྲག་བཅུས་དགའ་དགའ་ལྟར་བྱས་པ། གོས་སྟོང་ཕྲག་བཅུས་མངོན་པར་བཀབ་པ། ལྷའི་བུ་སྟོང་ཕྲག་བཅུས་མདུན་དུ་བྱས་པ། ཚངས་པ་སྟོང་ཕྲག་བཅུས་<line/>
</page>
<page index="697" id="349B">ཀུན་ནས་བསྐོར་བ། འོད་ཟེར་སྟོང་ཕྲག་བཅུས་ཤིན་ཏུ་སྣང་བར་གྱུར་པ་བཅོམ་ལྡན་འདས་ཀྱི་གདན་དུ་བཤམས་སོ། །ཇི་ལྟར་གླིང་བཞི་པ་འདིའི་རི་རབ་ཀྱི་རྩེ་མོར་ལྷའི་དབང་པོའི་<line/>
ཁང་པ་རྣམ་པར་རྒྱལ་བར་ལྷའི་དབང་པོ་བརྒྱ་བྱིན་གྱིས་དེ་བཞིན་གཤེགས་པའི་གདན་བཤམས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་རི་རབ་ཀྱི་རྩེ་མོ་དག་ཏུ་ཡང་<line/>
ལྷའི་དབང་པོ་བརྒྱ་བྱིན་དག་གིས་དེ་བཞིན་གཤེགས་པའི་གདན་དག་ཚུལ་དེ་འདྲ་བ་དང༌། རྒྱན་དེ་འདྲ་བར་བཤམས་པར་གྱུར་ཏོ། །དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་<line/>
འདས་ཀྱི་གདན་སེངྒེའི་ཁྲི་བཅས་ནས་རྗེ་ས་དང་རིམ་གྲོ་ཆེན་པོས་བཅོམ་ལྡན་འདས་གང་ན་བ་དེར་ཐལ་མོ་སྦྱར་ཏེ་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་<line/>
ལྡན་འདས། གཤེགས་སུ་གསོལ། བདེ་བར་གཤེགས་པ། གཤེགས་སུ་གསོལ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདེ་བར་གཤེགས་<line/>
སམ་ཞེས་གསོལ་ཏོ། །དེ་ནས་བཅོམ་ལྡན་འདས་ལྷའི་དབང་པོ་བརྒྱ་བྱིན་གྱིས་སྤྱན་དྲངས་ནས་རྣམ་པར་རྒྱལ་བའི་ཁང་པར་གཤེགས་སོ། །དེ་ལྟར་བཅོམ་ལྡན་འདས་གཤེགས་པ་དེ་<line/>
བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་ལྷའི་ཁང་པ་དག་ཏུའང་གཤེགས་པར་སྣང་ངོ༌། །དེ་ནས་ལྷའི་དབང་པོ་བརྒྱ་བྱིན་གྱིས་སངས་རྒྱས་ཀྱི་མཐུས་སུམ་ཅུ་རྩ་གསུམ་གྱི་ཁང་པ་<line/>
</page>
<page index="698" id="350A">༄༅། །ཐམས་ཅད་དུ་གླུ་དང༌། རོལ་མོ་དང༌། སིལ་སྙན་བརྒྱ་ཕྲག་མང་པོ་དག་བཏང་སྟེ་ཞི་བར་བྱས་ནས་ཡང་དག་པར་རྫོགས་པའི་སངས་རྒྱས་སྔ་མ་དག་ལས་<line/>
དགེ་བའི་རྩ་བ་སྐྱེད་པ་དེ་དག་རྗེས་སུ་དྲན་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བཀྲ་ཤིས་དམ་པ་གང་ཞིག་གིས། །ཐུགས་རྗེ་ཆེན་པོ་མངའ་བ་འོད་སྲུང་རིགས་སྐྱེས་པ། །རྣམ་<line/>
པར་རྒྱལ་བར་གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །གསེར་ཐུབ་བསྒྲིབས་པ་མེད་པར་རབ་ཏུ་གཟིགས་པ་དེ། །རིན་<line/>
ཆེན་སྣ་ཚོགས་གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །བསོད་སྐྱབས་གསེར་གྱི་རི་བོ་འབར་བ་འདྲ་བ་དེ། །རྩེ་མོ་མཆོག་<line/>
ཏུ་གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །ཐམས་ཅད་མངའ་བ་དགྲ་བཅོམ་དྲི་མ་གསུམ་སེལ་བ། །མཛོད་སྤུའི་རྩེ་<line/>
མོར་གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །སངས་རྒྱས་གཙུག་ཏོར་དགོངས་པ་ཟིལ་གྱིས་མི་ནོན་པ། །རིན་ཆེན་སྣ་<line/>
ཚོགས་གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །རྣམ་པར་གཟིགས་པ་སྐྱེས་བུའི་ཟླ་བ་མི་ཡི་མགོན། །རིན་ཆེན་རྒྱན་<line/>
</page>
<page index="699" id="350B">དུ་གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །ཤིན་ཏུ་རྒྱས་པ་དོན་དམ་མཁས་ཤིང་བསྟན་པ་དེ། །མ་ལ་ཡ་ཡི་རྩེ་མོར་<line/>
གཤེགས་གྱུར་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །སངས་རྒྱས་སྟོན་མཆོག་ཐོགས་པ་མི་མངའ་བ། །དྲི་མེད་ཟླ་བར་གཤེགས་གྱུར་པ། །<line/>
དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །གྲགས་པ་དྲི་མ་མེད་པ་མགོན་པོ་པདྨོའི་བླ། །དྲི་མ་མེད་པར་གཤེགས་གྱུར་པ། །དེས་ནི་འདིར་ཡང་<line/>
བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །མགོན་པོ་མར་མེ་མཛད་པ་འོད་སྣང་མངའ་བ་དེ། །འོད་ཟེར་དྲ་བར་གཤེགས་གྱུར་པ། །དེས་ནི་འདིར་ཡང་བཀྲ་ཤིས་<line/>
ལེགས་གྱུར་ཅིག །ཇི་ལྟར་ལྷའི་དབང་པོ་བརྒྱ་བྱིན་གྱིས་སངས་རྒྱས་ཀྱི་མཐུས་ཡང་དག་པར་རྫོགས་པའི་སངས་རྒྱས་བཅུའི་རྒྱལ་བ་གཤེགས་པ་གླུར་བླངས་ཏེ་ཚིགས་སུ་བཅད་པ་དེ་<line/>
བཞིན་དུ་འཇིག་རྟེན་གྱི་ཁམས་ཐམས་ཅད་ན་ཡང་སངས་རྒྱས་ཀྱི་མཐུས་ལྷའི་དབང་པོ་རྣམས་དེ་བཞིན་གཤེགས་པའི་མཚན་གཞན་དང་གཞན་གྱིས་ཡང་དག་པའི་རྫོགས་པའི་སངས་<line/>
རྒྱས་བཅུའི་རྒྱལ་བ་གཤེགས་པ་དག་གླུར་ལེན་ཅིང་ཚིགས་སུ་བཅད་པར་གྱུར་ཏོ། །དེ་ནས་བཅོམ་ལྡན་འདས་རྣམ་པར་རྒྱལ་བའི་ཁང་པར་གཤེགས་ནས་སྐྱིལ་མོ་ཀྲུང་བཅས་ཏེ་བཞུགས་<line/>
</page>
<page index="700" id="351A">༄༅། །སོ༑ ༑བཅོམ་ལྡན་འདས་ཇི་ལྟར་བཞུགས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ན་ཡང་དེ་བཞིན་གཤེགས་པ་དག་གདན་དེ་དག་ལ་བཞུགས་<line/>
པར་སྣང་ངོ༌། །བཅོམ་ལྡན་འདས་དེ་ལྟར་བཞུགས་མ་ཐག་ཏུ་དེའི་ཚེ་སངས་རྒྱས་ཀྱི་མཐུས་རྣམ་པར་རྒྱལ་བའི་ཁང་པ་དེ་ཡང་སུམ་ཅུ་རྩ་གསུམ་ཐམས་ཅད་ཀྱི་ཁང་པ་དང༌། ལྷའི་<line/>
རིས་ཙམ་དུ་ཆེ་བར་སྣང་བར་གྱུར་ཏེ། འདི་ན་ཇི་ལྟ་བ་ལྟར་འཇིག་རྟེན་གྱི་ཁམས་ཐམས་ཅད་ན་ཡང་དེ་བཞིན་ནོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་<line/>
ལས༑ དེ་བཞིན་གཤེགས་པ་རི་རབ་ཀྱི་རྩེ་མོར་གཤེགས་པའི་ལེའུ་སྟེ། བཅོ་བརྒྱད་པའོ།། །།དེ་ནས་སངས་རྒྱས་ཀྱི་མཐུས་ཕྱོགས་བཅུ་ནས་བྱང་ཆུབ་སེམས་དཔའ་<line/>
བཅུ་བཅུ་འོངས་པར་གྱུར་ཏེ། བྱང་ཆུབ་སེམས་དཔའ་དེ་དག་སོ་སོ་ནས་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་ཕ་རོལ་ནས་འོངས་པ་ཤ་སྟག་<line/>
སྟེ༑ བྱང་ཆུབ་སེམས་དཔའ་རེ་རེ་ཞིང་ཡང་བྱང་ཆུབ་སེམས་དཔའ་སངས་རྒྱས་ཀྱི་ཞིང་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་ཕྱིན་པར་གྱུར་ཏོ། །བྱང་ཆུབ་སེམས་དཔའ་དེ་དག་<line/>
ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་ཆོས་ཀྱི་བློ་གྲོས་དང༌། ཐམས་ཅད་བློ་གྲོས་དང༌། དཔལ་གྱི་བློ་གྲོས་དང༌། ཡོན་ཏན་བློ་གྲོས་དང༌། བརྩོན་འགྲུས་བློ་གྲོས་<line/>
</page>
<page index="701" id="351B">དང༌། དགེ་བའི་བློ་གྲོས་དང༌། ཡེ་ཤེས་བློ་གྲོས་དང༌། བདེན་པའི་བློ་གྲོས་དང༌། མཆོག་གི་བློ་གྲོས་དང༌། དམ་པའི་བློ་གྲོས་དག་གོ །བྱང་ཆུབ་སེམས་དཔའ་དེ་དག་ཐམས་ཅད་<line/>
ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་དག་སྟེ། འདི་ལྟར་དབང་པོའི་མེ་ཏོག་དང༌། པདྨོའི་མེ་ཏོག་དང༌། རིན་པོ་ཆེའི་མེ་ཏོག་དང༌། ཨུཏྤ་ལའི་མེ་ཏོག་<line/>
དང༌། རྡོ་རྗེའི་མེ་ཏོག་དང༌། སྤོས་ཀྱི་མེ་ཏོག་དང༌། ཡིད་དུ་འོང་བའི་མེ་ཏོག་དང༌། འོད་ཟེར་གྱི་མེ་ཏོག་དང༌། ལྡུམ་བུའི་མེ་ཏོག་དང༌། ནམ་མཁའི་མེ་ཏོག་དག་གོ །བྱང་ཆུབ་སེམས་<line/>
དཔའ་དེ་དག་ཐམས་ཅད་ཀྱང་དེ་བཞིན་གཤེགས་པ་མཚན་འདི་ཞེས་བྱ་བ་དག་གི་ཞམ་རིང་ན་ཚངས་པར་སྤྱོད་པ་དག་སྟེ། འདི་ལྟར་ཟླ་བ་གཞན་མ་ཡིན་པ་དང༌། ཟླ་བ་མ་མཉམ་པ་<line/>
དང༌། ཟླ་བ་མི་གཡོ་བ་དང༌། ཟླ་བ་མི་སྒུལ་བ་དང༌། ཟླ་བ་ཆུའི་ལྷ་དང༌། ཟླ་བ་ཐོགས་པ་མེད་པ་དང༌། ཟླ་བའི་འོད་ཟེར་དང༌། ཟླ་བ་རྡུལ་མེད་པ་དང༌། ཟླ་བ་རྣམས་པར་གྲུབ་པ་དག་གོ།<line/>
དེ་ནས་བྱང་ཆུབ་སེམས་དཔའ་དེ་དག་ཐམས་ཅད་ཀྱིས་བཅོམ་ལྡན་འདས་ལ་ཕྱག་འཚལ་ཏེ་སངས་རྒྱས་ཀྱི་མཐུས་ཕྱོགས་བཅུར་རྒྱས་པར་བཀང་ནས་གང་ནས་འོངས་པའི་ཕྱོགས་<line/>
སུ་བརྟེན་ཏེ། སེངྒེའི་ཁྲི་རྣམ་པར་སྣང་བའི་སྙིང་པོ་ཅན་དག་མངོན་པར་སྤྲུལ་ནས་སྐྱིལ་མོ་ཀྲུང་བཅས་ཏེ་འཁོད་དོ། །ཇི་ལྟར་འཇིག་རྟེན་གྱི་ཁམས་འདིའི་རི་རབ་ཀྱི་རྩེ་མོ་ལ་བྱང་ཆུབ་<line/>
</page>
<page index="702" id="352A">༄༅། །སེམས་དཔའ་རྣམས་ལྷགས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་ཐམས་ཅད་དང༌། ལྷའི་དབང་པོའི་ཁང་པ་ཀུན་ན་ཡང་དེ་<line/>
བཞིན་ཏེ། བྱང་ཆུབ་སེམས་དཔའ་མིང་དེ་སྐད་ཅེས་བྱ་བ་ཤ་སྟག་གོ །འཇིག་རྟེན་གྱི་ཁམས་ཀྱང་དེ་སྐད་ཅེས་བྱ་བ་ནས་འོངས་པ་ཤ་སྟག་གོ །དེ་བཞིན་གཤེགས་པ་ཡང་<line/>
མཚན་དེ་སྐད་ཅེས་བྱ་བའི་ཞམ་རིང་ན་ཚངས་པར་སྤྱོད་པར་ཤ་སྟག་གོ །དེ་ནས་བཅོམ་ལྡན་འདས་ཀྱིས་ཞབས་ཀྱི་མཐོ་བོང་གཉིས་ནས་འོད་ཟེར་བྱེ་བ་ཕྲག་སྟོང་པ་ཀྱེ་སྟེ། ཕྱོགས་བཅུ་<line/>
ཐམས་ཅད་སྣང་བར་བྱས་ནས་འཇིག་རྟེན་གྱི་ཁམས་ཐམས་ཅད་ཀྱང་བསྟན་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱིས་ཀྱང་འཇིག་རྟེན་གྱི་ཁམས་དེ་དག་ཐམས་ཅད་ཀྱི་གླིང་<line/>
བཞི་པ་ཐམས་ཅད་དང༌། རི་རབ་ཀྱི་རྩེ་མོ་ཐམས་ཅད་དེ་བཞིན་གཤེགས་པའི་རྣམ་པར་འཕྲུལ་པ་ཡོད་པ་ཐམས་ཅད་ཀྱང་མཐོང་བར་གྱུར་ཏོ། །དེ་ནས་བྱང་ཆུབ་སེམས་དཔའ་ཆོས་ཀྱི་<line/>
བློ་གྲོས་ཀྱིས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་སྐད་སྨྲས་སོ། །སྣང་བ་དྲི་མ་མེད་ལ་ལྟོས། །རི་རབ་རྩེ་མོ་ཐམས་ཅད་ལ། །མགོན་པོ་<line/>
དག་ནི་རབ་ཏུ་སྣང༌། །རྣམ་པར་རྒྱལ་བ་ཀུན་ན་བཞུགས། །ལྷའི་རྒྱལ་པོ་ཐམས་ཅད་ཀྱིས། །སྤྱན་དྲངས་ཤིང་ནི་གཤེགས་པར་གྱུར། །ཀུན་ཀྱང་སངས་རྒྱས་བཅུ་དག་གིས། །རབ་ཏུ་<line/>
</page>
<page index="703" id="352B">གཤེགས་པས་མངོན་པར་བསྟོད། །ཀུན་གྱི་འཁོར་ཀྱང་གཅིག་པ་སྟེ། །བྱང་ཆུབ་སེམས་དཔའ་མང་པོ་ལྷགས། །ཕྱོགས་བཅུ་དག་ནས་འོངས་གྱུར་ཅིང༌། །ཡིད་དུ་འོང་བའི་སྟན་ལ་འཁོད། །<line/>
ཀུན་གྱི་མིང་ཡང་འདི་ཉིད་དེ། །ཇི་ལྟར་ངེད་ལ་བཏགས་པ་བཞིན། །འཇིག་རྟེན་ཁམས་ཀྱི་མིང་དག་ཀྱང༌། །དེ་སྐད་དག་ནས་ཀུན་ཀྱང་འོངས། །འཇིག་རྟེན་ཁམས་རྣམས་ཐམས་ཅད་ན། །དྲང་སྲོང་<line/>
ཆེན་པོའི་མཚན་ཀྱང་དེ། །དེ་ན་ཚངས་སྤྱོད་བླ་མེད་ལ། །ཐེ་ཚོམ་མེད་པར་དེ་དག་སྤྱོད། །ཀྱེ་མ་རྒྱལ་སྲས་ཁྱེད་ལྟོས་ཤིག །དྲང་སྲོང་ཆེན་པོའི་བྱིན་རླབས་ཀྱིས། །འཛམ་བུའི་གླིང་རྣམས་ཐམས་<line/>
ཅད་ན༑ ༑རྒྱལ་བ་འདི་ན་བཞུགས་སྙམ་བྱེད། །བདག་ཅག་རྣམས་ནི་འདི་སྙམ་དུ། །རི་རབ་རྩེ་ལ་བདེ་གཤེགས་སྙམ། །འཇིག་རྟེན་ཁམས་རྣམས་ཀུན་ན་ཡང༌། །སངས་རྒྱས་ངོ་མཚར་རྨད་རེ་<line/>
ཆེ༑ ༑འཇིག་རྟེན་ཁམས་རྣམས་ཐམས་ཅད་ན། །བྱང་ཆུབ་མཆོག་ཏུ་སེམས་བཏང་ཞིང༌། །དེ་དག་སྨོན་ལམ་འདི་བཏབ་སྟེ། །བྱང་ཆུབ་སྤྱོད་པ་རབ་ཏུ་སྤྱོད། །ཁ་དོག་མདོག་ནི་ཚད་མེད་པས། །གང་<line/>
ཟག་མཆོག་ནི་སྤྱོད་བྱེད་ཀྱང༌། །ཆོས་ཀྱི་དབྱིངས་ལ་མི་ཆགས་ཏེ། །དེ་དག་སུས་ཀྱང་མི་ཤེས་སོ། །གང་གིས་འཇིག་རྟེན་མུན་བསལ་ཅིང༌། །ཐམས་ཅད་དུས་སུ་རྣམ་སྣང་བ། །དེ་ལ་འདྲ་བ་གང་<line/>
ཡང་མེད། །དེ་ནི་ཤེས་པར་ཇི་ལྟར་རུང༌། །དེ་ནས་བྱང་ཆུབ་སེམས་དཔའ་ཐམས་ཅད་བློ་གྲོས་ཀྱིས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་དེ་སྨྲས་སོ། །འདྲེན་པ་རྣམས་ནི་མཐོང་<line/>
</page>
<page index="704" id="353A">༄༅། །ནས་ཀྱང༌། །བསྐལ་པ་མང་པོ་འདས་གྱུར་ཏེ། །འཇིག་རྟེན་མགོན་སྐྱོབ་དེ་དག་གི །ཆོས་ཉིད་དེ་ནི་ཤེས་པ་མིན། །མཚན་མ་དག་ལ་སྤྱོད་པ་རྣམས། །གཏི་མུག་དྲ་<line/>
བ་འཕེལ་བར་གྱུར། །སངས་རྒྱས་གང་གིས་མ་མཐོང་བ། །འཁོར་བའི་བཙོན་རར་ལྡོངས་པ་ཡིན། །ཆོས་རྣམས་འདི་དག་བརྟགས་བྱས་ན། །རང་བཞིན་ཤེས་པར་མི་རུང་སྟེ། །སྐྱེ་དང་<line/>
ཤི་འཕོར་གྱུར་པ་རྣམས། །མིང་ཙམ་དུ་ནི་བསྟན་པ་ཡིན། །ཆོས་རྣམས་གང་ཡང་འཕོ་བ་མེད། །གང་ཡང་དེ་བཞིན་སྐྱེ་བ་མེད། །ཆོས་ཉིད་འདི་ནི་ཤེས་གྱུར་ན། །སངས་རྒྱས་ཀུན་ན་<line/>
རབ་ཏུ་སྣང༌། །གཟུང་དུ་མེད་ཅིང་བལྟར་མེད་ཅིང༌། །ཆོས་ཀྱི་རྣམས་ནི་རང་བཞིན་མེད། །དངོས་མེད་པ་ཡི་མཐའ་ཤེས་ན། །སངས་རྒྱས་རྣམས་ལ་ཚང་ཀྱང་མེད། །ཚད་མེད་པ་ཡི་ཆོས་<line/>
རྣམས་ཀྱི། །རང་བཞིན་གང་གིས་ཡོངས་ཤེས་པ། །དེས་ནི་ཅི་ཞིག་ཡོད་ཅེས་པར། །མཐོང་བར་འགྱུར་བ་གང་ཡང་མེད། །གང་རྣམས་མཚན་མའི་རྗེས་འབྲང་བ། །དེ་དག་བྱིས་པའི་<line/>
ཆོས་ཉིད་དེ། །དེ་ཕྱིར་མཚན་ཉིད་ཀུན་མེད་པའི། །སངས་རྒྱས་རྣམས་ཀྱང་མི་མཐོང་ངོ༌། །དུས་གསུམ་བྱུང་བའི་ཐུབ་པ་རྣམས། །མཚན་རབ་ཀུན་དང་ལྡན་པ་སྟེ། །མི་གནས་ཚུལ་དུ་བཞུགས་<line/>
པ་ཡིན༑ ༑ཆོས་ཀྱི་དབྱིངས་ལ་གཡོ་བ་མེད། །ལ་ལ་དག་གི་ཆོས་ཉིད་ཤེས། །ལ་ལ་དག་ནི་ཆོས་ཀྱང་བརྗོད། །གང་ལ་ཐེ་ཚོམ་མི་མངའ་བའི། །ཡང་དག་སངས་རྒྱས་དེ་རིང་མཐོང༌། །<line/>
</page>
<page index="705" id="353B">སངས་རྒྱས་རྣམས་ཀྱིས་ཆོས་ཉིད་འདི། །ཆོས་ཀྱི་བློ་གྲོས་འདིས་བརྗོད་དོ། །དེ་ཐོས་ནས་ཀྱང་བདག་གིས་ནི། །སངས་རྒྱས་བྱང་ཆུབ་བསམ་ཡས་ཤེས། །དེ་ནས་བྱང་ཆུབ་སེམས་དཔའ་<line/>
དཔལ་གྱི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཀྱེ་མ་སངས་རྒྱས་དཔལ་མངའ་བའི། །ཡེ་<line/>
ཤེས་ཤེས་རབ་ཤིན་ཏུ་ཆེ། །དེ་ལ་འཇིག་རྟེན་ཤིན་ཏུ་རྨོངས། །སངས་རྒྱས་ཆོས་ནི་བསམ་མི་ཁྱབ། །ཚུལ་བཞིན་མ་ཡིན་འདུ་ཤེས་ཀྱིས། །བྱིས་པ་རྣམས་ནི་སེམས་བྱེད་པས། །དེ་ཕྱིར་<line/>
འདུ་ཤེས་ཀུན་སྦྱངས་པའི། །སངས་རྒྱས་རྣམས་ནི་མི་མཐོང་ངོ༌། །ཤེས་རབ་ཆུང་བ་ཐམས་ཅད་ནི། །ཕུང་པོའི་འདུ་ཤེས་རྣམས་ལ་གནས། །ཕུང་པོ་རྣམ་པར་མ་བསྒོམས་པས། །དེ་བཞིན་<line/>
གཤེགས་པ་མི་མཐོང་ངོ༌། །དངོས་མེད་དངོས་སུ་བཤད་པ་ནི། །བདག་གི་དངོས་ཞེས་བྱ་བ་ཡིན། །ཆོས་རྣམས་ཐམས་ཅད་ཤེས་བགྱིས་ཤིང༌། །རྒྱལ་བ་རྣམ་པར་སྣང་མཛད་ལྟོས། །སྔོན་ཆད་<line/>
ཕུང་པོའི་ཚུལ་བཞིན་དུ། །མ་འོངས་རྣམས་ཀྱང་སུས་མཐོང་བ། །མ་འོངས་པ་ཡི་ཚུལ་ཤེས་པས། །སངས་རྒྱས་བསམ་གྱིས་མི་ཁྱབ་ལྟོས། །ཇི་ལྟར་སྣང་བ་མེད་པ་ཡི། །མུན་པའི་ནང་ན་<line/>
གཟུགས་མི་སྣང༌། །དེ་བཞིན་ཆོས་རྣམས་བཤད་པ་ནི། །མཁས་ཀྱང་ཤེས་པར་མི་རུང་ངོ༌། །ཇི་ལྟར་དྲི་མ་ལྡན་མིག་གིས། །གསལ་བའི་གཟུགས་ཀྱང་མི་མཐོང་ངོ༌། །དེ་བཞིན་སེམས་<line/>
</page>
<page index="706" id="354A">༄༅། །ནི་མ་སྦྱངས་པས། །སངས་རྒྱས་ཆོས་ནི་མི་མཐོང་ངོ༌། །ཇི་ལྟར་ཉི་མ་བསྒྲིབས་མེད་པ། །རབ་རིབ་ཅན་གྱིས་མི་མཐོང་བ། །དེ་བཞིན་ཕུག་ན་གནས་སེམས་<line/>
ཀྱིས༑ ༑སངས་རྒྱས་དག་ནི་མི་མཐོང་ངོ༌། །དེ་བས་མིག་ནི་རྣམ་པར་སྦྱོངས། །གཟུགས་ཀྱི་འདུ་ཤེས་རྣམ་པར་སྒོམས། །ཆོས་རྣམས་མཐོང་བ་མེད་པ་ཡིས། །འོད་མཛད་རབ་<line/>
ཏུ་མཐོང་མ་ཡིན། །ཇི་ལྟར་སྔོན་བློས་ཀུན་བཤད་ཅིང༌། །བདག་གིས་ཇི་ལྟར་ཐོས་པ་བཞིན། །སངས་རྒྱས་བྱང་ཆུབ་མི་རྙིངས་པ། །རྣམ་པར་སྣང་མཛད་རབ་ཏུ་མཐོང༌། །དེ་ནས་བྱང་<line/>
ཆུབ་སེམས་དཔའ་ཡོན་ཏན་བློ་གྲོས་ཀྱིས་སངས་རྒྱས་ཀྱིས་མཐུས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གནས་མེད་པ་ཡི་ཆོས་རྣམས་ལ། །<line/>
གནས་ནི་ཡོངས་སུ་བརྟགས་པས་ན། །དེ་ཕྱིར་སྲིད་པའི་བརྩོན་ར་ན། །བྱིས་པ་རྣམས་ནི་རབ་ཏུ་འཁོར། །བརྗོད་པས་བརྗོད་དུ་མི་རུང་ཆོས། །ཟློ་ཞན་རྣམས་ཀྱིས་རྣམ་པར་བརྟགས། །དེས་<line/>
ནི་ཡོངས་སུ་བསྒྲིབས་བྱས་པས། །བདག་གི་སེམས་ཀྱང་རབ་རྨོངས་བྱེད། །ཤེས་རབ་ཆུང་ལ་ལམ་ནོར་ཅིང༌། །བདག་གི་སེམས་ལ་མི་མཁས་པ། །ཕྱིན་ཅི་ལོག་གི་བློ་དག་གིས། །མི་<line/>
བཟད་ལུས་ནི་འཕེལ་བར་བྱེད། །གང་གིས་སྟོང་པ་མ་མཐོང་བ། །དེ་དག་འཁོར་ཞིང་ཉམ་ཡང་ང༌། །ཆོས་མིག་བསམ་གྱིས་མི་ཁྱབ་པའི། །མིག་ཀྱང་དེ་ལ་ཡོད་པ་མིན། །དེ་བས་མིག་<line/>
</page>
<page index="707" id="354B">ནི་སྦྱང་བར་གྱིས། །བསམ་པ་རྣམས་ཀྱང་རྣམ་པར་སེམས། །གང་ཕྱིར་བདག་ཅག་སྔོན་ཆད་དུ། །བདེ་གཤེགས་མ་མཐོང་ཆུད་ཀྱང་ཟོས། །ཡང་དག་སངས་རྒྱས་མཐོང་བ་ནའང༌། །གང་གི་<line/>
སེམས་ལ་ཆགས་མེད་པ། །དེས་ནི་སངས་རྒྱས་ཅིས་བྱུང་བའི། །ཆོས་རྣམས་དེ་དག་རབ་ཏུ་མཐོང༌། །གང་གིས་ཤེས་རབ་ཆེ་མངའ་བ། །ཆོས་སུ་བདེ་གཤེགས་མཐོང་བ་རྣམས། །དེ་དག་<line/>
འཇིག་རྟེན་མིག་ཅན་ཏེ། །གང་གིས་མཐོང་བ་མཐོང་ཞེས་བྱ། །ལྷག་མཐོང་མེད་པར་མཐོང་བ་ནི། །ཆོས་རྣམས་ངན་པར་མཐོང་བ་སྟེ། །ལྷག་མཐོང་གིས་ནི་མཐོང་གྱུར་ན། །ཐམས་ཅད་<line/>
མཐོང་བ་མེད་པ་ཡིན། །ཀྱེ་མ་ཆོས་ཀྱི་ཆོས་ཉིད་ནི། །ཡང་དག་སངས་རྒྱས་རྣམས་ཀྱིས་བཤད། །དེ་ནི་རང་བཞིན་ཐམས་ཅད་དུ། །ཤི་བ་མེད་ཅིང་འཚོ་བ་མེད། །སངས་རྒྱས་བྱང་ཆུབ་ཇི་འདྲ་<line/>
བ༑ ༑དཔལ་གྱི་བློས་ནི་སྔོན་བསྟན་ཏེ། །དེ་ལས་བདག་གིས་ཐོས་ནས་ཀྱང༌། །སངས་རྒྱས་ཆོས་ཉིད་ཤེས་མ་གྱུར། །དེ་ནས་བྱང་ཆུབ་སེམས་དཔའ་བརྩོན་འགྲུས་བློ་གྲོས་ཀྱིས་ཕྱོགས་<line/>
བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྣམ་པར་རྟོག་པ་སྤྱོད་པ་ཡི། །མིག་ནི་ཤིན་ཏུ་འཁྲུལ་པ་ཡིན། །འཁྲུལ་པར་མཐོང་བ་ལོག་པ་སྟེ། །སངས་རྒྱས་<line/>
ལ་ནི་ལོག་མི་མངའ། །གང་གིས་ལོག་པར་ཤེས་གྱུར་ཏེ། །ཡང་དག་ཇི་བཞིན་མ་ནོར་ལ། །ཡང་དག་མ་ཡིན་བདེན་ཤེས་ན། །སངས་རྒྱས་དྲི་མེད་མཐོང་བ་ཡིན། །མཐོང་བ་དག་གིས་དྲི་<line/>
</page>
<page index="708" id="355A">༄༅། །མར་འགྱུར། །རྣམ་པར་མཐོང་ན་དེ་མེད་དེ། །སངས་རྒྱས་རྣམས་ནི་མཐོང་དང་བྲལ། །དེ་བས་རྣམ་པར་གཟིགས་ཞེས་བྱ། །དེ་ནི་འཇིག་རྟེན་སྤྱོད་པ་སྟེ། །འཇིག་<line/>
རྟེན་དེ་ཡང་རྣམ་པར་བརྟགས། །འཇིག་རྟེན་འཇིག་པ་ཤེས་གྱུར་ན། །སྣང་བ་དག་ནི་སྐྱེ་བར་འགྱུར། །འཇིག་རྟེན་རྣམས་ཀྱི་སྣང་པ་ནི། །འཇིག་རྟེན་མཚན་ཉིད་སྣང་བ་སྟེ། །ཡང་དག་<line/>
ཇི་བཞིན་བསམ་བྱས་ཤིང༌། །དེ་ལྟར་མཐོང་ན་མཐོང་བའོ། །དེ་ལྟར་མཐོང་ན་ཉོན་མོངས་མེད། །དབང་དུ་གྱུར་ཅིང་ཟག་པ་མེད། །གང་གིས་ཐ་དད་མེད་མཐོང་བ། །དངོས་པོར་བརྟགས་<line/>
པ་མ་ཡིན་ནོ། །རྟོག་དང་རྣམ་པར་རྟོག་པ་ནི། །སངས་རྒྱས་ཆོས་རྣམས་བརྗོད་པ་སྟེ། །དེ་དག་ཡོད་པ་མ་ཡིན་པས། །རང་བཞིན་དེ་ཕྱིར་སྦྱངས་པ་ཡིན། །དེ་དག་རང་བཞིན་རྣམ་པར་དག།<line/>
ནམ་མཁའ་བཞིན་དུ་མཚན་ཉིད་མེད། །དེ་དག་ལ་ནི་སྟོན་པ་མེད། །མཁས་པ་རྣམས་ཀྱིས་དེ་ལྟར་ལྟོས། །ཆོས་རྣམས་ལ་ནི་མོས་མེད་དེ། །ཆོས་ཀྱི་འདུ་ཤེས་རྣམས་བསྒོམས་ཤིང༌།།<line/>
ཤེས་པ་དེ་ཡང་མ་བསྒོམས་པ། །དེས་ནི་ཐུབ་ཆེན་མཐོང་བ་ཡིན། །ཇི་ལྟར་ཡོན་ཏན་བློས་བརྗོད་པ། །དེ་ལྟར་ཡང་དག་སངས་རྒྱས་མཐོང༌། །དེ་མཐོང་བས་ན་འདུ་བྱེད་ཀུན། །རང་<line/>
བཞིན་གྱིས་ནི་རྣམ་པར་ཞི། །དེ་ནས་བྱང་ཆུབ་སེམས་དཔའ་དགེ་བའི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་<line/>
</page>
<page index="709" id="355B">པ་འདི་དག་སྨྲས་སོ། །ཀྱེ་མ་སངས་རྒྱས་དཔའ་ཆེན་རྣམས། །དེ་བཞིན་གཤེགས་པ་ཚད་མེད་དོ། །རྣམ་གྲོལ་ཐུགས་ནི་སྡིག་མི་མངའ། །འཇིག་རྟེན་མཐར་ཕྱིན་རྒལ་བའོ། །ཡང་དག་ཇི་<line/>
བཞིན་མ་ནོར་བར། །བསྐལ་པ་རྣམས་ནི་ཚད་མེད་པས། །ཇི་ལྟར་མཁས་པས་མཐོང་བ་བཞིན། །འཇིག་རྟེན་སྒྲོན་མས་རབ་ཏུ་གཟིགས། །འདུ་བྱེད་ཐམས་ཅད་སྐད་ཅིག་མ། །སོ་སོའི་སྐྱེ་<line/>
བོ་དེ་དག་འགེངས། །ནམ་མཁའི་ཁམས་ནི་བཟུང་བྱས་ཤིང༌། །དེ་དག་དེ་ཕྱིར་ཁོམ་པ་མེད། །ཁོམ་པ་མེད་ཅེས་བྱ་བ་ནི། །ཅི་ཡང་བརྗོད་དུ་མེད་པ་སྟེ། །ཁོམ་པ་མེད་པའི་རང་བཞིན་གྱིས། །<line/>
ཁོམ་པ་བསམ་གྱིས་མི་ཁྱབ་ཐོབ། །གང་ལ་དངོས་པོ་མེད་པ་ཡི། །མི་ཟད་ཁོམ་པ་མེད་པར་བཤད། །ཡོད་པའི་རང་བཞིན་ཤེས་གྱུར་ན། །དེས་ནི་གྲགས་ཆེན་མཐོང་བ་ཡིན། །མཐོང་བ་མེད་<line/>
པ་མཐོང་ཞེས་བྱ། །ཡོད་པ་མེད་པའང་ཡོད་ཅེས་བྱ། །མཐོང་བ་དག་གམ་ཡོད་པ་མིན། །མ་བསྒོམས་པ་ནི་རྣམ་པར་བསྒོམས། །ཇི་ལྟར་བལྟ་བ་སུས་མཐོང་བ། །དེ་དག་གིས་ནི་ལྟ་བ་བཤིག །<line/>
གང་ལ་སངས་རྒྱས་སྨོས་པ་ཡི། །དེ་དག་ཆོས་རྣམས་ཞིག་པ་མེད། །ཇི་ལྟར་ཐུབ་པས་བསྟན་པ་བཞིན། །སངས་རྒྱས་ཡོངས་སུ་སུས་མཐོང་བ། །དེ་ནི་འཇིག་རྟེན་སྣང་བར་བྱེད། །རྒྱལ་བ་<line/>
རྣམ་པར་སྣང་མཛད་བཞིན། །ཆོས་རྣམས་ཀྱི་ནི་སྣང་བ་གཅིག །དེ་བཞིན་གཤེགས་པས་རབ་ཏུ་བསྟན། །དེས་ནི་བརྩོན་བློ་བརྟན་པ་དེ། །ཆོས་མང་བྱེ་བ་རབ་ཏུ་སྟོན། །ཡོད་དང་མེད་པ་ཤེས་<line/>
</page>
<page index="710" id="356A">༄༅། །བྱས་ཏེ༑ ༑གང་གི་འདུ་ཤེས་རྣམ་བསྒོམས་པ། །དེས་ནི་སངས་རྒྱས་མཐོང་བ་སྟེ། །ཡང་དག་མཐའ་ལ་རབ་ཏུ་གནས། །དེ་ན་བྱང་ཆུབ་སེམས་དཔའ་ཡེ་ཤེས་<line/>
བློ་གྲོས་ཀྱིས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །རྒྱལ་བའི་བསྟན་པ་འདི་ཐོས་པས། །སྣང་བ་བདག་ཅག་ཤེས་པར་<line/>
གྱུར༑ ༑ཕྱོགས་བཅུ་ཀུན་ཏུ་སྣང་བ་ཡི། །ཡང་དག་སངས་རྒྱས་དེས་ཀྱང་མཐོང༌། །སེམས་ཅན་རང་བཞིན་ཡོད་གྱུར་པ། །དེ་ནི་སེམས་ཅན་གཡང་ས་སྟེ། །འདི་ལ་ཅི་ཡང་ཡོད་པ་མིན། །<line/>
ཚིག་གི་ལམ་རྣམས་བསྡུས་པ་འོ། །བྱིས་པ་འཛིན་དང་བཅས་པ་རྣམས། །བདག་ལུས་ཡང་དག་འཛིན་པ་ལ། །སངས་རྒྱས་སྣང་བར་མི་འགྱུར་ཏེ། །དེ་བཞིན་གཤེགས་པ་གཟུང་བ་མེད། །<line/>
ཡང་དག་སངས་རྒྱས་མ་མཐོང་ཞིང༌། །གང་རྣམས་མིག་ཡོད་མ་ཡིན་པ། །དེ་སྐད་བསྐལ་པ་གྲངས་མེད་དུ། །སྲིད་པའི་གང་ཆེན་མཚོ་ན་འཁོར། །ཉོན་མོངས་ཅན་ནི་འཁོར་བར་བཤད།།<line/>
ཉོན་མོངས་མེད་པ་མྱ་ངན་འདས། །མྱ་ངན་འདས་དང་འཁོར་བ་ཡང༌། །རང་བཞིན་རྙེད་པར་མི་རུང་ངོ༌། །འཁོར་ཞེས་བྱ་བ་བརྡ་ཡིན་ཏེ། །མྱ་ངན་འདས་པ་བརྗོད་པ་ཡིན། །འཕགས་པའི་<line/>
ཆོས་རྣམས་མ་སྐྱེས་པ། །བླ་མ་དག་ནི་མི་ཤེས་སོ། །འདི་ནི་སངས་རྒྱས་རྒྱལ་བ་འདི། །འདི་ཡིན་འདི་འདྲའི་འདུ་ཤེས་ཅན། །དེ་དག་སངས་རྒྱས་མི་མཐོང་སྟེ། །ཚུལ་བཞིན་མ་ཡིན་<line/>
</page>
<page index="711" id="356B">ཕྱིན་ཅི་ལོག །ཞི་བའི་རང་བཞིན་ཇི་ལྟ་བར། །གང་གིས་ཞི་བ་ཤེས་གྱུར་པ། །དེས་ནི་ཚིག་གི་ལམ་འདས་པའི། །ཡང་དག་སངས་རྒྱས་རབ་ཏུ་མཐོང༌། །ཆོས་རྣམས་ཀུན་གྱི་སྤྱོད་པ་ནི། །རབ་<line/>
ཏུ་བརྗོད་ཀྱང་བསྟན་པ་མེད། །འོན་ཀྱང་མཉམ་པ་ཉིད་དུ་བལྟ། །རྒྱལ་བ་ཆོས་རྣམས་ཀུན་དང་མཉམ། །ཡང་དག་སངས་རྒྱས་མཐའ་དབུས་མེད། །ཐོག་མ་དག་དང་ཐ་མར་ཡང༌། །འགལ་<line/>
མེད་རྩ་བ་མེད་པས་ན། །དེ་ནི་སངས་རྒྱས་དེ་ཕྱིར་བརྗོད། །དེ་ནས་བྱང་ཆུབ་སེམས་དཔའ་བདེན་པའི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ་དེའི་<line/>
ཚི་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་རྣམས་ནི་མཉམ་པའི་ཕྱིར། །བསྐལ་པ་བསམ་གྱིས་མི་ཁྱབ་པར། །སེམས་ཅན་དམྱལ་བར་གནས་ཀྱང་བླ། །དེ་ནི་བདེ་བ་བསམ་<line/>
མི་ཁྱབ༑ ༑ཅི་ཕྱིར་ཞེ་ན་བསྐལ་པ་རྣམས། །གྲངས་མེད་སྡུག་བསྔལ་སྔོན་ཆད་བྱུང༌། །འོན་ཀྱང་བདེ་གཤེགས་མ་ཐོས་པས། །བདག་ཅག་འཁོར་ལས་མ་གྲོལ་ལོ། །དེ་བཞིན་མ་ནོར་<line/>
ཆོས་ཀྱི་རྣམས། །ཡང་དག་ཉིད་དུ་རྟོགས་གྱུར་ཏེ། །གང་ལ་འགྲོགས་པ་མེད་པ་རྣམས། །དེ་དག་བྱང་ཆུབ་བླ་ན་མེད། །སངས་རྒྱས་རྣམས་དང་མངོན་སུམ་པ། །སྔོན་ཆད་མ་བྱུང་འབྱུང་མི་<line/>
འགྱུར༑ ༑གང་ཕྱིར་སངས་རྒྱས་བརྗོད་པའི་ཆོས། །དེ་དག་མཚན་ཉིད་མེད་པ་འོ། །ཆོས་རྣམས་བལྟ་དཀའ་ཇི་བཞིན་དུ། །གང་ཞིག་དེ་ལྟར་རྟོག་པ་ནི། །དེ་དག་སངས་རྒྱས་ཀུན་གཟིགས་<line/>
</page>
<page index="712" id="357A">༄༅། །པ༑ ༑ཡང་དག་ལྟ་བས་ཤིན་ཏུ་མཐོང༌། །ཡང་དག་ལ་ནི་ཡང་དག་གཟིགས། །ཡང་དག་མིན་པར་ཡང་དག་མིན། །འདི་ཡི་མཐའ་ནི་སྟོན་པས་ན། །སངས་<line/>
རྒྱས་སངས་རྒྱས་ཞེས་ཀྱང་བྱ། །ཁོར་དུ་མ་ཆུད་ཆོས་བསྟན་ཏེ། །སངས་རྒྱས་ཆོས་རྣམས་རབ་ཏུ་བརྗོད། །འདི་ནི་སངས་རྒྱས་སྒོམ་པ་སྟེ། །གཅིག་ཏུ་དམིགས་པ་མ་ཡིན་ནོ། །དེ་ལྟར་<line/>
མང་དང་གཅིག་གནས་པ། །མང་པོ་དག་ཏུ་རྣམ་པར་ཤེས། །གནས་པ་མེད་པའི་ཆོས་རྣམས་ཀྱིས། །བསགས་པ་དག་ཀྱང་རབ་ཏུ་བྱས། །བྱས་པ་མེད་ཅིང་བྱེད་པ་མེད། །ལས་ཀྱི་འདུ་<line/>
ཤེས་རྣམ་བསྒོམས་ཤིང༌། །ལས་འདི་ཇི་བཞིན་ཤེས་བྱས་ནས། །རྣམ་པ་དག་ཀྱང་མི་དམིགས་སོ། །གང་ལ་སངས་རྒྱས་བཞུགས་པ་ཡི། །ངེས་པའི་གནས་ནི་དམིགས་མེད་པས། །<line/>
གནས་པ་མེད་པའི་ཆོས་རྣམས་ཀྱིས། །སངས་རྒྱས་གཡོ་བ་གང་ཡང་མེད། །དེ་ནས་བྱང་ཆུབ་སེམས་དཔའ་མཆོག་གི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་<line/>
རྣམ་པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སེམས་ཅན་ཆེན་པོ་བླ་ན་མེད། །སེམས་ཅན་འདུ་ཤེས་རྣམ་པར་བསྒོམས། །འཇུག་པར་བྱ་བ་གང་ཡང་མེད། །དེ་<line/>
བས་བླ་ན་མེད་ཅེས་བྱ། །གང་ལ་ཕྲ་བ་ཡོད་མིན་པ། །དེ་ལ་སྦོམ་པའང་ཡོད་པ་མིན། །དེ་ནི་སངས་རྒྱས་རྣམས་ཀྱིས་བརྙེས། །རྣམ་པར་མི་རྟོག་འདུས་མ་བྱས། །གང་ཞིག་སངས་<line/>
</page>
<page index="713" id="357B">རྒྱས་སྤྱོད་ཡུལ་བ། །དེ་ལ་ཕྲ་བ་ཡོད་པ་མིན། །ཡང་དག་སངས་རྒྱས་བགྲང་དང་བྲལ། །དེ་ནི་སངས་རྒྱས་ཆོས་ཉིད་དོ། །མུན་པ་རྣམས་ནི་རྣམ་གསལ་ཅིང༌། །དེ་བཞིན་གཤེགས་པ་རྣམ་པར་<line/>
སྣང༌། །དེ་ལ་སྣང་བ་གང་ཡང་མེད། །མི་སྣང་བ་ཡང་ཅི་ཡང་མེད། །ཐམས་ཅད་ཆོས་ལ་ཀུན་ནས་དགའ། །སྐྱེས་པ་མེད་ཅིང་གནས་པ་མེད། །འདོད་ཆགས་མེད་ཅིང་རྟེན་པ་མེད། །ཆོས་ཉིད་<line/>
དེ་ཡང་སྦེད་པ་མེད། །གང་ལ་གཉིས་སུ་བགྲང་མེད་ཅིང༌། །གཅིག་ཀྱང་ཡོད་པ་མ་ཡིན་པས། །ཇི་བཞིན་རབ་ཏུ་གནས་པ་ཡི། །ཤེས་རབ་ཆེན་པོ་ལེགས་པར་མཐོང༌། །མི་གཉིས་པ་ལ་<line/>
གཉིས་པ་མེད། །གཉིས་པ་མེད་པ་སྟོང་པ་སྟེ། །སྟོང་པ་དེ་ཡང་ཁམས་གསུམ་ཀུན། །དེ་ནི་སངས་རྒྱས་མཐོང་བའོ། །བྱིས་པས་བྱང་ཆུབ་མི་ཤེས་ཀྱང༌། །དེ་དག་དེ་ལ་རབ་ཏུ་གནས། །གནས་<line/>
པ་མེད་པའི་ཆོས་རྣམས་ཀྱིས། །རང་གི་ལུས་ནི་རྗེས་སུ་བལྟ། །ལུས་མེད་པ་ནི་ལུས་སུ་བཤད། །འབྱུང་བ་མེད་ཅིང་བསྟན་དུ་མེད། །འཇིག་ཚོགས་མང་པོ་བལྟར་མེད་པ། །སངས་རྒྱས་<line/>
སྐུ་ནི་བླ་ན་མེད། །སངས་རྒྱས་ཆོས་ཀྱི་རང་བཞིན་ཉིད། །དེ་སྐད་བདེན་པའི་བློས་སྨྲས་ཏེ། །དེ་ཐོས་པས་ནི་མིག་ཀྱང་སྦྱངས། །ཤིན་ཏུ་འོད་ཀྱང་དང་ཞིང་སྣང༌། །དེ་ནས་བྱང་ཆུབ་སེམས་དཔའ་<line/>
དམ་པའི་བློ་གྲོས་ཀྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་བཅད་དེ་སྨྲས་པ། དྲིན་གཟོ་མེད་པའི་སེམས་ཅན་ཕྱིར། །སྐྱེས་བུ་དྲང་སྲོང་<line/>
</page>
<page index="714" id="358A">༄༅། །མཆོག་གི་རྣམས། །དཔའ་ཆེན་སེམས་ཅན་གཙོ་བོ་དག །འོད་མཛད་པ་ནི་རབ་ཏུ་བྱུང༌། །ཐུགས་རྗེ་ཆེན་པོ་བསྐྱེད་མཛད་དེ། །སེམས་ཅན་ཁམས་ལ་རྣམ་<line/>
གཟིགས་ཀྱང༌། །སྲིད་པའི་བཅིངས་པས་སྡུག་བསྔལ་བའི། །སེམས་ཅན་རྣམས་ནི་དེ་ནས་གཟིགས། །འཇིག་རྟེན་ལྷ་དང་བཅས་པ་ན། །ཡང་དག་སངས་རྒྱས་དཔལ་མངའ་བ། །སེམས་<line/>
ཅན་གཙོ་བོ་མ་གཏོགས་པར། །སྐྱོབ་པ་གཞན་ནི་གང་ཡང་མེད། །གལ་ཏེ་སངས་རྒྱས་མ་སྐྱེས་ལ། །བྱང་ཆུབ་སེམས་དཔའ་འདི་འདྲ་དག །མེད་ན་འཇིག་རྟེན་ཁམས་ཀུན་ན། །སེམས་<line/>
ཅན་བདེ་བ་གཅིག་མི་འབྱུང༌། །སེམས་ཅན་གཙོ་བོ་འདྲེན་མཛད་པ། །དེ་བཞིན་གཤེགས་པ་སྐྱེས་པ་དང༌། །བྱང་ཆུབ་སེམས་དཔའ་འདི་འདྲ་དག །འབྱུང་བ་འཇིག་རྟེན་བདེ་བའི་རྒྱུ། །གང་<line/>
གིས་དེ་བཞིན་གཤེགས་མཐོར་བ། །དེ་དག་འཐོབ་པ་ལེགས་པར་ཐོབ། །གང་གིས་ཐོས་ཤིང་དད་འགྱུར་བ། །དེ་ཡང་འཇིག་རྟེན་མཆོད་རྟེན་ནོ། །གང་གིས་སངས་རྒྱས་མཐོང་གྱུར་པ། །<line/>
བདག་ཅག་རྣམས་ཀྱིས་ཐོབ་ལེགས་ཐོབ། །འདི་དང་འདྲ་བའི་ཚུལ་ཐོས་པས། །ཀུན་ཀྱང་ཡང་དག་སངས་རྒྱས་འགྱུར། །འདས་པའི་དུས་ནའང་དཔལ་འདི་ཡོད། །བྱང་ཆུབ་སེམས་<line/>
དཔའ་ཐམས་ཅད་ཀྱི། །ཤེས་རབ་མིག་ནི་རྣམ་སྦྱངས་བས། །སྤྱོད་ཡུལ་འདི་དག་མཐོང་བར་འགྱུར། །རྣམ་པར་སྣང་མཛད་ཐུབ་མཐོང་ནས། །ད་དུང་ཕྱིར་ཞིང་དད་པ་སྐྱེ། །དེ་ཡི་ཡེ་<line/>
</page>
<page index="715" id="358B">ཤེས་མཐའ་ཡས་པས། །ད་དུང་བརྗོད་དུ་ཡོད་པ་མིན། །གང་ཞིག་མཆོག་གི་བློས་སྨྲས་དང༌། །རྒྱལ་སྲས་གཞན་གྱིས་བཤད་པ་རྣམས། །དེ་དག་ད་དུང་བདག་གིས་ཀྱང༌། །བསྐལ་པ་བསམ་<line/>
ཡས་བཤད་པར་བྱ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། རི་རབ་ཀྱི་རྩེ་མོར་དེ་བཞིན་གཤེགས་པའི་རྣམ་པར་འཕྲུལ་པ་དང༌། བྱང་ཆུབ་སེམས་<line/>
དཔའི་ཚོགས་ཀྱི་ཚིགས་སུ་བཅད་པའི་ལེའུ་སྟེ། བཅུ་དགུ་པའོ།། །།ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་<line/>
གཅིག་པ། དེ་ནས་བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་དེའི་ཚེ་སངས་རྒྱས་ཀྱི་བྱིན་གྱི་རླབས་ཀྱིས་སྦྱོར་བ་མཐའ་ཡས་པ་ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་གོ །<line/>
དེ་ལྟར་བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་བྱང་ཆུབ་སེམས་དཔའི་ཏིང་ངེ་འཛིན་སྦྱོར་བ་མཐའ་ཡས་པ་ཞེས་བྱ་བ་དེ་ལ་མཉམ་པར་བཞག་མ་ཐག་ཏུ་དེའི་མོད་ལ་ཕྱོགས་བཅུའི་<line/>
ཕྱོགས་རེ་རེའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་ཕ་རོལ་ནས་སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀུན་<line/>
ཀྱང་ཆོས་ཀྱི་བློ་གྲོས་ཞེས་བྱ་བར་མཐུན་པ་ཤ་སྟག་གིས་ཞལ་མངོན་པར་བསྟན་པ་མཐོང་བར་གྱུར་ཏེ། སངས་རྒྱས་བཅོམ་ལྡན་འདས་དེ་དག་གིས་འདི་སྐད་ཅེས་ཀྱང་བཀའ་སྩལ་<line/>
</page>
<page index="716" id="359A">༄༅། །ཏེ༑ ཆོས་ཀྱི་བློ་གྲོས། ཁྱོད་དེ་ལྟར་བྱང་ཆུབ་སེམས་དཔའི་ཏིང་ངེ་འཛིན་སྦྱོར་བ་མཐའ་ཡས་པ་ལ་མཉམ་པར་གཞོག་པ་ལེགས་སོ། །ལེགས་སོ། །དེ་བས་<line/>
ན་རིགས་ཀྱི་བུ། ཁྱོད་ལ་ཕྱོགས་བཅུ་ནས་དེ་བཞིན་གཤེགས་པ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་ཀུན་ཀྱང་མཚན་མཐུན་པ་ཤ་སྟག་གིས་བཅོམ་ལྡན་འདས་དེ་བཞིན་<line/>
གཤེགས་པ་རྣམ་པར་སྣང་མཛད་ཀྱི་སྔོན་གྱི་སྨོན་ལམ་དང༌། ཁྱོད་བདག་གི་དགེ་བའི་རྩ་བས་ཉེ་བར་བསྟན་པས་འདི་ལྟ་སྟེ། ཆོས་ཐམས་ཅད་བསྟན་པར་བྱ་བ་དང༌། སངས་རྒྱས་ཀྱི་<line/>
ཡེ་ཤེས་རྣམ་པར་འཕེལ་བར་བྱ་བ་དང༌། ཆོས་ཀྱི་དབྱིངས་སུ་ཆུད་པར་བྱ་བ་དང༌། སེམས་ཅན་གྱི་ཁམས་རྣམ་པར་བསྒོམ་པ་དང༌། ཆགས་པ་མེད་པ་ཉིད་དུ་ཆུད་པར་བྱ་བ་དང༌།<line/>
བསྒྲིབས་པ་མེད་པའི་སྤྱོད་ཡུལ་ཐོབ་པར་བྱ་བ་དང༌། ཀུན་ནས་སྦྱོར་བ་ཐོབ་པར་བྱ་བ་དང༌། ཐམས་ཅད་མཁྱེན་པ་ཉིད་ཡོངས་སུ་གཟུང་བར་བྱ་བ་དང༌། ཆོས་ཐམས་ཅད་ཁོང་དུ་<line/>
ཆུད་པར་བྱ་བ་དང༌། དབང་པོ་ཐམས་ཅད་ཡོངས་སུ་ཤེས་པར་བྱ་བ་དང༌། ཆོས་བསྟན་པ་ཐམས་ཅད་ཡོངས་སུ་གཟུང་བ་དང༌། འདི་ལྟ་སྟེ། བྱང་ཆུབ་སེམས་དཔའི་རྣམ་པར་དགོད་པ་<line/>
བཅུ་ལ་རྩོམ་པར་བྱ་བའི་ཕྱིར་བྱིན་གྱིས་བརླབས་པ་མཛད་ཀྱི། རིགས་ཀྱི་བུ། ཁྱོད་ཀྱིས་སངས་རྒྱས་ཀྱི་མཐུ་དང༌། སངས་རྒྱས་ཀྱི་བྱིན་གྱི་རླབས་ཀྱིས་ཆོས་བསྟན་པ་འདི་ལ་སྤོབས་<line/>
</page>
<page index="717" id="359B">པ་སྐྱེད་ཅིག །དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་ཆགས་པ་མེད་པ་ཉེ་བར་སྒྲུབ་པ་མཛད་དོ། །ཐོགས་པ་མེད་པ་ཉེ་བར་སྒྲུབ་<line/>
པ་མཛད་དོ། །མཆོད་པ་མེད་པ་ཉེ་བར་སྒྲུབ་པ་མཛད་དོ། །རྨོངས་པ་མེད་པ་ཉེ་བར་སྒྲུབ་པ་མཛད་དོ། །ཐ་དད་པ་མེད་པ་ཉེ་བར་སྒྲུབ་པ་མཛད་དོ། །ཁ་ན་མ་ཐོ་བ་མེད་པ་ཉེ་བར་སྒྲུབ་པ་མཛད་དོ། །<line/>
དཔག་ཏུ་མེད་པ་ཉེ་བར་སྒྲུབ་པ་མཛད་དོ། །ཞུམ་པ་མེད་པ་ཉེ་བར་སྒྲུབ་པ་མཛད་དོ། །འཕྲོག་པ་མེད་པ་ཉེ་བར་སྒྲུབ་པ་མཛད་དོ། །དེ་ཅིའི་ཕྱིར་ཞེ་ན། ཏིང་ངེ་འཛིན་འདི་ཉིད་ཀྱི་ཆོས་ཉིད་ཐོབ་པའི་<line/>
ཕྱིར་རོ༑ ༑དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱི་སྤྱི་བོ་ལ་ཕྱག་གཡས་པས་བྱུག་པ་མཛད་དེ། དེ་ལྟར་སངས་རྒྱས་བཅོམ་ལྡན་<line/>
འདས་དེ་དག་གི་ཕྱག་གིས་རེག་མ་ཐག་ཏུ་བྱང་ཆུབ་སེམས་དཔའ་ཆོས་ཀྱི་བློ་གྲོས་ཏིང་ངེ་འཛིན་དེ་ལས་ལངས་ཏེ་བྱང་ཆུབ་སེམས་དཔའ་དེ་དག་ལ་སྨྲས་པ། ཀྱེ་རྒྱལ་བའི་སྲས་དག །བྱང་<line/>
ཆུབ་སེམས་དཔའི་རིགས་ཞེས་བྱ་བ་འདི་ནི། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པས་ཤིན་ཏུ་ཡངས་པ་སྟེ། དེ་ལ་གནས་པའི་བྱང་ཆུབ་སེམས་དཔའ་རྣམས་<line/>
ནི༑ འདས་པའི་སངས་རྒྱས་བཅོམ་ལྡན་འདས་རྣམས་ཀྱི་རིགས་སུ་སྐྱེ་བ་ཡིན། མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་རིགས་སུ་སྐྱེ་བ་ཡིན། ད་ལྟར་བྱུང་བའི་སངས་རྒྱས་<line/>
</page>
<page index="718" id="360A">༄༅། །བཅོམ་ལྡན་འདས་རྣམས་ཀྱི་རིགས་སུ་སྐྱེ་བ་ཡིན། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་བརྩོན་པར་བྱེད་པ་གང་ལས་བསམ་སྟེ་དེ་སྐད་དུ་སྨྲས་པ་དེ་<line/>
དག་གང་ཞེ་ན། ཀྱེ་རྒྱལ་བའི་སྲས་དག །བཅུ་པོ་འདི་དག་ནི། བྱང་ཆུབ་སེམས་དཔའ་རྣམ་པར་དགོད་པ་སྟེ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་<line/>
ལྡན་འདས་རྣམས་ཀྱིས་གསུངས་པ་དང༌། གསུང་བ་དང༌། གསུང་བར་འགྱུར་བ་དག་གོ །བཅུ་གང་ཞེ་ན། འདི་ལྟ་སྟེ། སེམས་དང་པོ་བསྐྱེད་པའི་བྱང་ཆུབ་སེམས་དཔའ་རྣམ་པར་དགོད་<line/>
པ་དང༌། ལས་དང་པོ་པའི་བྱང་ཆུབ་སེམས་དཔའ་རྣམ་པར་དགོད་པ་དང༌། རྣལ་འབྱོར་ལ་སྤྱོད་པའི་བྱང་ཆུབ་སེམས་དཔའ་རྣམ་པར་དགོད་པ་དང༌། ཆེར་སྐྱེས་པའི་བྱང་ཆུབ་སེམས་དཔའ་<line/>
རྣམ་པར་དགོད་པ་དང༌། སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའ་རྣམ་པར་དགོད་པ་དང༌། བསམ་པ་ཕུན་སུམ་ཚོགས་པའི་བྱང་ཆུབ་སེམས་དཔའ་རྣམ་པར་དགོད་པ་དང༌།<line/>
ཕྱིར་མི་ལྡོག་པའི་བྱང་ཆུབ་སེམས་དཔའ་རྣམ་པར་དགོད་པ་དང༌། གཞོན་ནུར་གྱུར་པའི་བྱང་ཆུབ་སེམས་དཔའ་རྣམ་པར་དགོད་པ་དང༌། རྒྱལ་ཚབ་ཀྱི་བྱང་ཆུབ་སེམས་དཔའ་རྣམ་པར་<line/>
དགོད་པ་དང༌། དབང་བསྐུར་བའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས། བཅུ་པོ་དེ་དག་ནི། བྱང་ཆུབ་སེམས་དཔའ་རྣམ་པར་དགོད་པ་སྟེ། འདས་པ་དང༌།<line/>
</page>
<page index="719" id="360B">མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་པ་དང༌། གསུང་བ་དང༌། གསུང་བར་འགྱུར་བ་དག་གོ །ཀྱེ་རྒྱལ་བའི་སྲས་དག །དེ་ལ་སེམས་དང་<line/>
པོ་བསྐྱེད་པའི་བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་སངས་རྒྱས་བཅོམ་ལྡན་འདས་རྣམས་མཐོང་ནས་མཛེས་པ་དང༌། བཟང་བ་དང༌། མིག་<line/>
ཏུ་ཐོང་བ་དང༌། ཁ་དོག་རྒྱས་པ་དང༌། ཐུབ་པར་དཀའ་བ་དང༌། མཐུ་ཆེ་བར་མཐོང་བའོ། །རྫུ་འཕྲུལ་གྱི་རྣམ་པར་འཕྲུལ་བ་དང༌། ཡོངས་སུ་བསྟན་པའི་རྣམ་པར་འཕྲུལ་བ་དང༌། རྗེས་སུ་བསྟན་<line/>
པའི་རྣམ་པར་འཕྲུལ་པ་མཐོང་བའམ། སེམས་ཅན་སྡུག་བསྔལ་བ་མཐོང་བའམ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་དེ་བཞིན་གཤེགས་པའི་<line/>
ཆོས་རྒྱ་ཆེན་པོ་ཐོས་པར་གྱུར་ནས་ཐམས་ཅད་མཁྱེན་པ་ཉིད་དུ་སྨོན་ཅིང༌། སྔ་ཕྱི་མེད་པར་བྱང་ཆུབ་ཏུ་སེམས་བསྐྱེད་དེ། སེམས་བསྐྱེད་པ་དང་པོ་དེས་ནི། ཐུབ་པར་དཀའ་བའི་གནས་བཅུ་<line/>
ཡོངས་སུ་བཟུང་བར་འགྱུར་ཏེ། བཅུ་གང་ཞེ་ན། འདི་ལྟར་གནས་དང་གནས་མ་ཡིན་པ་ཤེས་པ་དང༌། ལས་ཀྱི་རྣམ་པར་སྨིན་པ་ཤེས་པ་དང༌། ཀུན་ནས་ཉོན་མོངས་པ་དང་རྣམ་པར་བྱང་<line/>
བ་ཤེས་པ་དང༌། དབང་པོ་དང༌། བརྩོན་འགྲུས་རྣམ་པ་ཐ་དད་པ་ཡོངས་སུ་རྫོགས་པ་མཆོག་དང་ཐ་མ་ཤེས་པ་དང༌། མོས་པ་ཐ་དད་པ་དང་མོས་པ་དུ་མ་ཤེས་པ་དང༌། ཁམས་ཐ་དད་པ་<line/>
</page>
<page index="720" id="361A">༄༅། །དང་ཁམས་དུ་མ་ཤེས་པ་དང༌། ཐམས་ཅད་དུ་འགྲོ་བའི་ལམ་ཤེས་པ་དང༌། བསམ་གཏན་དང༌། རྣམ་པར་ཐར་པ་དང༌། ཏིང་ངེ་འཛིན་དང༌། སྙོམས་པར་<line/>
འཇུག་པ་དང༌། ཀུན་ནས་ཉོན་མོངས་པ་དང༌། རྣམ་པར་བྱང་བ་ཤེས་པ་དང༌། རྗེས་སུ་དྲན་པ་བསྒྲིབས་པ་མེད་པ་ཤེས་པ་དང༌། ཆགས་པ་མེད་པའི་ལྷའི་མིག་ཤེས་པ་དང༌། དུས་<line/>
གསུམ་མཉམ་པ་ཉིད་དུ་ཟག་པ་མེད་པ་ཤེས་པའོ། །ཐུབ་པར་དཀའ་བའི་གནས་བཅུ་པོ་དེ་དག་ཡོངས་སུ་ཟིན་པར་འགྱུར་ཏེ། དེ་ནི། སེམས་དང་པོ་བསྐྱེད་པའི་བྱང་ཆུབ་སེམས་དཔའོ།།<line/>
ཀྱེ་རྒྱལ་བའི་སྲས་དག །དེ་ལྟར་བྱང་ཆུབ་སེམས་དཔའ་སེམས་དང་པོ་བསྐྱེད་པ་དེ་ནི། སངས་རྒྱས་མཆོད་པ་ལ་སྦྱར་བར་བྱ་བ་སྟེ། བྱང་ཆུབ་སེམས་དཔའ་བསྟེན་པར་བདེ་བ་ཡང་དེ་ལ་<line/>
བརྗོད་པར་བྱའོ། །འཇིག་རྟེན་གྱི་ནང་ན་གཙོ་བོར་གྱུར་པ་ཡང་དེ་ལ་བརྗོད་པར་བྱའོ། །ཕུལ་དུ་ཕྱིན་པ་ཡང་དེ་ལ་བརྗོད་པར་བྱའོ། །ཟིལ་གྱིས་མི་ནོན་པའི་གནས་ཀྱང་དེ་ལ་བརྗོད་པར་བྱའོ།།<line/>
སངས་རྒྱས་ཀྱི་བདག་ཉིད་ཆེ་བ་ཡང་དེ་ལ་བསྟན་པར་བྱའོ། །སངས་རྒྱས་ཚད་མེད་པ་དང་འཕྲད་པར་འགྱུར་བ་ཡང་དེ་ལ་བསྟན་པར་བྱའོ། །རབ་ཏུ་ཞི་བའི་ཏིང་ངེ་འཛིན་གྱི་སྦྱོར་བ་ཡང་དེ་ལ་<line/>
བརྗོད་པར་བྱའོ། །འཁོར་བའི་འཁོར་ལོ་ལས་ལྡོག་པར་འགྱུར་བ་ཡང་དེ་ལ་བརྗོད་པར་བྱའོ། །སེམས་ཅན་སྡུག་བསྔལ་བ་ཡོངས་སུ་བསྐྱབ་པ་ཡང་དེ་ལ་བརྗོད་པར་བྱའོ། །དེ་ཅིའི་ཕྱིར་<line/>
</page>
<page index="721" id="361B">ཞེ་ན༑ སངས་རྒྱས་ཀྱི་ཆོས་ཐམས་ཅད་ལ་དེ་བས་ཀྱང་ཤས་ཆེར་སེམས་སྐྱེ་བར་བྱ་བ་དང༌། གནས་གང་ཐོས་ཀྱང་དེ་ལ་བདག་ཉིད་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་འཇོག་<line/>
པར་མི་འགྱུར་བར་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། སེམས་དང་པོ་བསྐྱེད་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་ལས་དང་པོ་<line/>
པའི་བྱང་ཆུབ་སེམས་དཔའ་རྣམ་པར་དགོད་པ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཐོག་མ་ཉིད་དུ་སེམས་ཅན་ཐམས་ཅད་ལ་རྣམ་པ་བཅུར་སེམས་ཉེ་<line/>
བར་གཞོག་སྟེ། བཅུ་གང་ཞེ་ན། འདི་ལྟ་སྟེ། ཕན་པའི་སེམས་ཉེ་བར་གཞོག་གོ །སྙིང་བརྩེ་བའི་སེམས་དང༌། བདེ་བའི་སེམས་དང༌། གནས་པའི་སེམས་དང༌། བྱམས་པའི་སེམས་<line/>
དང༌། ཕན་འདོགས་པའི་སེམས་དང༌། ཡོངས་སུ་སྲུང་བའི་སེམས་དང༌། མཉམ་པའི་སེམས་དང༌། སློབ་དཔོན་གྱི་སེམས་དང༌། སྟོན་པའི་སེམས་ཉེ་བར་གཞོག་གོ །རྣམ་པ་བཅུ་པོ་<line/>
དེ་དག་གིས་སེམས་ཅན་ཐམས་ཅད་ལ་སེམས་ཉེ་བར་གཞོག་སྟེ། ཀྱེ་རྒྱལ་བའི་སྲས་དག །འདི་ནི། ལས་དང་པོ་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག །དེ་ལ་བྱང་<line/>
ཆུབ་སེམས་དཔའ་ལས་དང་པོ་པ་དེ་ནི། ཐོག་མ་ཉིད་དུ་ཁ་ཏོན་ལ་ཡོངས་སུ་བསྐུལ་བར་བྱའོ། །མང་དུ་ཐོས་ནས་དབེན་པར་གནས་པ་ལ་ཡོངས་སུ་བསྐུལ་བར་བྱའོ། །རབ་ཏུ་དབེན་<line/>
</page>
<page index="722" id="362A">༄༅། །པར་གྱུར་ནས་དགེ་བའི་བཤེས་སུ་འགྱུར་བར་ཡོངས་སུ་བསྐུལ་བར་བྱའོ། །དགེ་བའི་བཤེས་སུ་གྱུར་ནས་ང་ལོ་བདེ་བ་ལ་ཡོངས་སུ་བསྐུལ་བར་བྱའོ། །ང་<line/>
ལོ་བདེ་བར་གྱུར་ནས་དུས་ཤེས་པ་ལ་ཡོངས་སུ་བསྐུལ་བར་བྱའོ། །དུས་ཤེས་ནས་མི་འཇིགས་པ་ལ་ཡོངས་སུ་བསྐུལ་བར་བྱའོ། །མི་འཇིགས་པར་གྱུར་ནས་དོན་ཤེས་པ་ལ་ཡོངས་<line/>
སུ་བསྐུལ་བར་བྱའོ། །དོན་ཤེས་ནས་ཆོས་ཀྱི་རྗེས་སུ་འབྲང་བ་ལ་ཡོངས་སུ་བསྐུལ་བར་བྱའོ། །ཆོས་ཀྱི་རྗེས་སུ་འགྲོ་བར་གྱུར་ནས་རྨོངས་པ་མེད་པ་ལ་ཡོངས་སུ་བསྐུལ་བར་བྱའོ། །རྨོངས་<line/>
པ་མེད་པར་གྱུར་ནས་རྣམ་པར་དགོད་པ་ལ་ཡོངས་སུ་བསྐུལ་བར་བྱའོ། །དེ་ཅིའི་ཕྱིར་ཞེ་ན། སེམས་ཅན་ཐམས་ཅད་དེ་ལ་དེ་བས་ཀྱང་ཤེས་ཆེར་སྙིང་རྗེ་ཆེན་པོ་མངོན་དུ་གཞོག་པར་<line/>
བྱ་བ་དང༌། གནས་གང་ཐོས་ཀྱང་དེ་ལ་བདག་ཉིད་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་འཇོག་པར་མི་འགྱུར་བར་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། ལས་<line/>
དང་པོ་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་རྣལ་འབྱོར་ལ་སྤྱོད་པའི་བྱང་ཆུབ་སེམས་དཔའ་རྣམ་པར་དགོད་པ་གང་ཞེ་ན། ཀྱེ་རྒྱལ་བའི་<line/>
སྲས་དག །འདི་ལ་བྱང་ཆུབ་སེམས་དཔའ་དམིགས་པའི་རྣམ་པ་བཅུས་ཆོས་ཐམས་ཅད་ལ་བརྩོན་པར་བྱེད་དེ། བཅུ་གང་ཞེ་ན། འདི་ལྟར་ཆོས་ཐམས་ཅད་མི་རྟག་པ་དང༌། ཆོས་<line/>
</page>
<page index="723" id="362B">ཐམས་ཅད་སྡུག་བསྔལ་བ་དང༌། ཆོས་ཐམས་ཅད་སྟོང་པ་ཉིད་དང༌། ཆོས་ཐམས་ཅད་བདག་མེད་པ་དང༌། ཆོས་ཐམས་ཅད་བྱེད་པ་མེད་པ་དང༌། ཆོས་ཐམས་ཅད་མྱོང་བ་མེད་པ་དང༌། ཆོས་<line/>
ཐམས་ཅད་བརྡ་མེད་པ་དང༌། ཆོས་ཐམས་ཅད་གནས་མེད་པ་དང༌། ཆོས་ཐམས་ཅད་རྣམ་པར་རྟོག་པ་མེད་པ་དང༌། ཆོས་ཐམས་ཅད་ཆེད་དུ་བྱེད་པ་མེད་པ་སྟེ། དམིགས་པའི་རྣམ་པ་བཅུ་<line/>
པོ་དེ་དག་གིས་ཆོས་ཀྱི་རྗེས་སུ་འབྲང་བའི་ཚུལ་དུ་བརྩོན་པར་བྱེད་དེ། ཀྱེ་རྒྱལ་བའི་སྲས་དག །འདི་ནི། རྣལ་འབྱོར་ལ་སྤྱོད་པའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་ངག །དེ་ལྟར་རྣལ་<line/>
འབྱོར་ལ་སྤྱོད་པའི་བྱང་ཆུབ་སེམས་དཔའ་དེ་ནི། སེམས་ཅན་གྱི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །ཆོས་ཀྱི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །འཇིག་རྟེན་གྱི་ཁམས་<line/>
བརྟག་པ་ལ་ཡོངས་སུ་བསྐུལ་བར་བྱའོ། །སའི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །ཆུའི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །མེའི་ཁམས་བརྟག་པ་ལ་ཡོངས་<line/>
སུ་བསྐུལ་བར་བྱའོ། །རླུང་གི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །འདོད་པའི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །གཟུགས་ཀྱི་ཁམས་བརྟག་པ་ལ་ཡོངས་སུ་<line/>
བསྐུལ་བར་བྱའོ། །གཟུགས་མེད་པའི་ཁམས་བརྟག་པ་ལ་ཡོངས་སུ་བསྐུལ་བར་བྱའོ། །དེ་ཅིའི་ཕྱིར་ཞེ་ན། དེ་བས་ཀྱང་ཆོས་ལ་སྣང་བ་འབྱུང་བ་དང༌། གནས་གང་ཐོས་ཀྱང་དེ་ལ་བདག་<line/>
</page>
<page index="724" id="363A">༄༅། །ཉིད་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་འཇོག་པར་མི་འགྱུར་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། རྣལ་འབྱོར་ལ་སྤྱོད་པའི་བྱང་ཆུབ་སེམས་<line/>
དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་ཆེར་སྐྱེས་པའི་བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་འཕགས་པའི་གསུང་<line/>
རབ་ལ་ཡོངས་སུ་སྨིན་པ་བཅུས་སྐྱེས་པ་ཡིན་ཏེ། བཅུ་གང་ཞེ་ན། འདི་ལྟར་ཕྱིར་མི་ལྡོག་པ་དང༌། སངས་རྒྱས་ལ་ཤེས་པས་མོས་པའི་མཐར་ཕྱིན་པ་དང༌། ཆོས་ངེས་པར་རྟོགས་པ་དང༌།<line/>
སེམས་ཅན་རྣམ་པར་བསྒོམས་པ་དང༌། ཞིང་རྣམ་པར་བསྒོམས་པ་དང༌། འཇིག་རྟེན་གྱི་ཁམས་རྣམ་པར་བསྒོམས་པ་དང༌། ལས་རྣམ་པར་བསྒོམས་པ་དང༌། རྣམ་པར་སྨིན་པ་རྣམ་<line/>
པར་བསྒོམས་པ་དང༌། འཁོར་བ་རྣམ་པར་བསྒོམས་པ་དང༌། མྱ་ངན་ལས་འདས་པ་རྣམ་པར་བསྒོམས་པ་སྟེ། ཡོངས་སུ་སྨིན་པ་བཅུ་པོ་འདི་དག་གིས་འཕགས་པའི་གསུང་རབ་ལས་<line/>
སྐྱེས་པ་ཡིན་ཏེ། ཀྱེ་རྒྱལ་བའི་སྲས་དག །འདི་ནི། ཆེར་སྐྱེས་པའི་བྱང་ཆུབ་སེམས་དཔའོ། །དེ་ལྟར་ཆེར་སྐྱེས་པའི་བྱང་ཆུབ་སེམས་དཔའ་དེ་ནི། འདས་པའི་སངས་རྒྱས་རྣམས་ཀྱི་ཆོས་<line/>
རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །མ་བྱོན་པའི་སངས་རྒྱས་ཀྱི་ཆོས་རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །ད་ལྟར་བྱུང་བའི་སངས་རྒྱས་ཀྱི་ཆོས་རྣམ་པར་སྒོམ་<line/>
</page>
<page index="725" id="363B">པ་ལ་ཡོངས་སུ་བསྐུལ་བར་བྱའོ། །འདས་པའི་སངས་རྒྱས་ཀྱི་ཆོས་ཡང་དག་པར་སྒྲུབ་པ་རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །མ་བྱོན་པའི་སངས་རྒྱས་ཀྱི་ཆོས་ཡང་དག་པར་<line/>
སྒྲུབ་པར་བྱ་བ་རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །ད་ལྟར་བྱུང་བའི་སངས་རྒྱས་ཀྱི་ཆོས་ཡང་དག་པར་སྒྲུབ་པ་རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །འདས་པའི་<line/>
སངས་རྒྱས་ཀྱི་ཆོས་ཡོངས་སུ་སྒྲུབ་པ་རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །མ་བྱོན་པའི་སངས་རྒྱས་ཀྱི་ཆོས་ཡོངས་སུ་བསྒྲུབ་པར་བྱ་བ་རྣམ་པར་སྒོམ་པ་ལ་ཡོངས་སུ་བསྐུལ་<line/>
བར་བྱའོ། །ད་ལྟར་བྱུང་བའི་སངས་རྒྱས་ཀྱི་ཆོས་ཡོངས་སུ་སྒྲུབ་པ་རྣམ་པར་སྒོམ་པ་ལ་ཡོངས་སུ་བསྐུལ་བར་བྱའོ། །སངས་རྒྱས་མཉམ་པ་ཉིད་རྣམ་པར་སྒོམ་པ་ལ་ཡོངས་སུ་བསྐུལ་བར་<line/>
བྱའོ༑ ༑དེ་ཅིའི་ཕྱིར་ཞེ་ན། དེ་དུས་གསུམ་མཉམ་པ་ཉིད་ལ་དེ་བས་ཀྱང་སེམས་འཇུག་པར་བྱ་བ་དང༌། གནས་གང་ཐོས་ཀྱང་དེ་ལ་བདག་ཉིད་སྦྱོར་བ་དང༌། བདག་ཉིད་གཞན་གྱི་དྲིང་ལ་<line/>
འཇོག་པར་མི་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། ཆེར་སྐྱེས་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་སྦྱོར་བ་ཕུན་སུམ་ཚོགས་པའི་<line/>
བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་དགེ་བའི་རྩ་བ་གང་ཅི་རྩོམ་ཡང་རུང་སྟེ། དེ་ཐམས་ཅད་སེམས་ཅན་ཐམས་ཅད་ཡོངས་སུ་བསྐྱབ་པའི་<line/>
</page>
<page index="726" id="364A">༄༅། །ཕྱིར་རྩོམ་མོ། །སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་རྩོམ་མོ། །སེམས་ཅན་ཐམས་ཅད་ཡོངས་སུ་དགྲོལ་བར་བྱ་བའི་ཕྱིར་རྩོམ་མོ། །སེམས་ཅན་<line/>
ཐམས་ཅད་ལ་སྙིང་བརྩེ་བའི་ཕྱིར་རྩོམ་མོ། །སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་ཕྱིར་རྩོམ་མོ། །སེམས་ཅན་ཐམས་ཅད་ཡོངས་སུ་དགྲོལ་བར་བྱ་བའི་ཕྱིར་རྩོམ་མོ། །སེམས་<line/>
ཅན་ཐམས་ཅད་ལ་གནོད་པ་མེད་པར་བྱ་བའི་ཕྱིར་རྩོམ་མོ། །སེམས་ཅན་ཐམས་ཅད་དྲང་བའི་ཕྱིར་རྩོམ་མོ། །སེམས་ཅན་ཐམས་ཅད་དང་བར་བྱ་བའི་ཕྱིར་རྩོམ་མོ། །སེམས་ཅན་ཐམས་<line/>
ཅད་གདུལ་བའི་ཕྱིར་རྩོམ་མོ། །སེམས་ཅན་ཐམས་ཅད་ཡོངས་སུ་མྱ་ངན་ལས་བཟླ་བའི་ཕྱིར་རྩོམ་མོ། །ཀྱེ་རྒྱལ་བའི་སྲས་དག །འདི་ནི། སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་<line/>
དཔའ་སྟེ། སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའ་དེ་ལ་ནི། སེམས་ཅན་མཐའ་ཡས་པ་བརྗོད་པར་བྱའོ། །སེམས་ཅན་ཚད་མེད་པ་བརྗོད་པར་བྱའོ། །སེམས་ཅན་གྲངས་<line/>
མེད་པ་བརྗོད་པར་བྱའོ། །སེམས་ཅན་བསམ་གྱིས་མི་ཁྱབ་པ་བརྗོད་པར་བྱའོ། །སེམས་ཅན་གཟུགས་མེད་པ་བརྗོད་པར་བྱའོ། །སེམས་ཅན་དཔག་ཏུ་མེད་པ་བརྗོད་པར་བྱའོ། །སེམས་<line/>
ཅན་སྟོང་པ་བརྗོད་པར་བྱའོ། །སེམས་ཅན་བྱེད་པ་མེད་པ་བརྗོད་པར་བྱའོ། །སེམས་ཅན་དངོས་པོ་མེད་པ་བརྗོད་པར་བྱའོ། །སེམས་ཅན་རང་བཞིན་མེད་པ་བརྗོད་པར་བྱའོ། །དེ་ཅིའི་ཕྱིར་ཞེ་<line/>
</page>
<page index="727" id="364B">ན༑ དེའི་སེམས་དེ་བས་ཀྱང་ཤས་ཆེར་མངོན་པར་ཞེན་པ་ལ་མི་གནས་པར་བྱ་བ་དང༌། གནས་གང་ཐོས་ཀྱང་དེ་ལ་བདག་ཉིད་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་མི་<line/>
འཇོག་པར་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། སྦྱོར་བ་ཕུན་སུམ་ཚོགས་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་བསམ་པ་ཕུན་<line/>
སུམ་ཚོགས་པའི་བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཆོས་བཅུ་ཉན་ན། བསམ་པ་ངེས་པ་རབ་ཏུ་འཐོབ་པ་ཡིན་ཏེ། བཅུ་གང་ཞེ་ན།<line/>
འདི་ལྟར་སངས་རྒྱས་ལ་སྙན་པའམ། མི་སྙན་པར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་ཡིན། ཆོས་ལ་སྙན་པ་དང༌། མི་སྙན་པར་བརྗོད་ཀྱང་སངས་རྒྱས་ཀྱི་ཆོས་ལ་<line/>
བསམ་པ་ངེས་པ་ཡིན། བྱང་ཆུབ་སེམས་དཔའ་ལ་སྙན་པའམ། མི་སྙན་པར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་ཡིན། བྱང་ཆུབ་སེམས་དཔའི་སྤྱོད་པ་ལ་སྙན་<line/>
བའམ་མི་སྙན་པར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་ཡིན། སེམས་ཅན་གྱི་ཁམས་ཆུང་བ་དང༌། སེམས་ཅན་གྱི་ཁམས་ཆེ་བ་བརྗོད་ཀྱང་སངས་རྒྱས་ཀྱི་ཆོས་ལ་<line/>
བསམ་པ་ངེས་པ་ཡིན། སེམས་ཅན་གྱི་ཁམས་ཀུན་ནས་ཉོན་མོངས་པ་དང༌། སེམས་ཅན་གྱི་ཁམས་ཀུན་ནས་ཉོན་མོངས་པ་མེད་པར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་<line/>
</page>
<page index="728" id="365A">༄༅། །ངེས་པ་ཡིན། སེམས་ཅན་གྱི་ཁམས་སྐྱོ་བར་སླ་བ་དང༌། སེམས་ཅན་གྱི་ཁམས་སྐྱོ་བར་དཀའ་བ་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་<line/>
ཡིན༑ ཆོས་ཀྱི་དབྱིངས་ཆུང་བའམ། ཆོས་ཀྱི་དབྱིངས་ཆེ་བར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་ཡིན། ཆོས་ཀྱི་དབྱིངས་འགྲུབ་པའམ། ཆོས་ཀྱི་དབྱིངས་འཇིག་<line/>
པར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་ཡིན། ཆོས་ཀྱི་དབྱིངས་ཡོད་པའམ། ཆོས་ཀྱི་དབྱིངས་མེད་པར་བརྗོད་ཀྱང་སངས་རྒྱས་ཀྱི་ཆོས་ལ་བསམ་པ་ངེས་པ་ཡིན།<line/>
ཀྱེ་རྒྱལ་བའི་སྲས་དག །དེ་ནི། བྱང་ཆུབ་སེམས་དཔའ་བསམ་པ་ཕུན་སུམ་ཚོགས་པ་སྟེ། དེ་ལྟར་བསམ་པ་ཕུན་སུམ་ཚོགས་པའི་བྱང་ཆུབ་སེམས་དཔའ་དེ་ལ་ཆོས་ལ་འཇུག་པ་<line/>
བཅུ་བརྗོད་པར་བྱ་སྟེ། བཅུ་གང་ཞེ་ན། འདི་ལྟར་ཆོས་ཐམས་ཅད་མཚན་མ་མེད་པ་དང༌། ཆོས་ཐམས་ཅད་མཚན་ཉིད་མེད་པ་དང༌། ཆོས་ཐམས་ཅད་དངོས་པོ་མེད་པ་དང༌། ཆོས་<line/>
ཐམས་ཅད་ཡོད་པ་མ་ཡིན་པ་དང༌། ཆོས་ཐམས་ཅད་རྫུན་པ་དང༌། ཆོས་ཐམས་ཅད་དབེན་པ་དང༌། ཆོས་ཐམས་ཅད་རང་བཞིན་མེད་པ་དང༌། ཆོས་ཐམས་ཅད་སྒྱུ་མ་ལྟ་བུ་དང༌།<line/>
ཆོས་ཐམས་ཅད་རྨི་ལམ་ལྟ་བུ་དང༌། ཆོས་ཐམས་ཅད་རྟོག་པ་མེད་པ་བརྗོད་པར་བྱའོ། །དེ་ཅིའི་ཕྱིར་ཞེ་ན། དེའི་བསམ་པ་དེ་བས་ཀྱང་ཤས་ཆེར་མི་འཕྲོག་པ་ལ་རྣམ་པར་བསྒྲུབ་<line/>
</page>
<page index="729" id="365B">པར་བྱ་བ་དང༌། གནས་གང་ཐོས་ཀྱང་བདག་ཉིད་དེ་ལ་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་འཇོག་པར་མི་འགྱུར་བར་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི།<line/>
བསམ་པ་ཕུན་སུམ་ཚོགས་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་ཕྱིར་མི་ལྡོག་པའི་བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་སྲས་<line/>
དག །འདི་ལ་བྱང་ཆུབ་སེམས་དཔའ་དམིགས་པ་བཅུ་ཉན་པའི་ཚེ་བརྟན་པ་རབ་ཏུ་འཐོབ་སྟེ། བཅུ་གང་ཞེ་ན། འདི་ལྟར་སངས་རྒྱས་ཡོད་ཅེའམ། སངས་རྒྱས་མེད་ཅེ་ནའང་སངས་<line/>
རྒྱས་ཀྱི་ཆོས་ལས་ཕྱིར་མི་ལྡོག་གོ །ཆོས་ཡོད་ཅེའམ། ཆོས་མེད་ཅེ་ནའང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །བྱང་ཆུབ་སེམས་དཔའི་སྤྱོད་པ་ཡོད་ཅེའམ། བྱང་ཆུབ་སེམས་<line/>
དཔའི་སྤྱོད་པ་མེད་ཅེ་ན་ཡང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །བྱང་ཆུབ་སེམས་དཔའ་བྱང་ཆུབ་སེམས་དཔའི་སྤྱོད་པ་ལ་འབྱུང་ཞེའམ། བྱང་ཆུབ་སེམས་དཔའ་བྱང་ཆུབ་<line/>
སེམས་དཔའི་སྤྱོད་པ་ལ་མི་འབྱུང་ཞེ་ན་ཡང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །དེ་བཞིན་གཤེགས་པ་འདས་ཤེའམ། དེ་བཞིན་གཤེགས་པ་མ་འདས་ཤེན་ཡང་སངས་<line/>
རྒྱས་ཀྱི་ཆོས་ལས་ཕྱིར་མི་ལྡོག་གོ །དེ་བཞིན་གཤེགས་པ་བྱོན་ཅེའམ། དེ་བཞིན་གཤེགས་པ་བྱོན་པ་མ་ཡིན་ཞེ་ན་ཡང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །སངས་རྒྱས་<line/>
</page>
<page index="730" id="366A">༄༅། །ད་ལྟར་བྱུང་བ་ཞེའམ། སངས་རྒྱས་ད་ལྟར་བྱུང་བ་མ་ཡིན་ཞེ་ན་ཡང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །སངས་རྒྱས་ཀྱི་ཡེ་ཤེས་ཟད་མི་ཤེས་<line/>
སོ༑ ༑ཞེའམ། སངས་རྒྱས་ཀྱི་ཡེ་ཤེས་ཟད་ཤེས་སོ། །ཞེ་ན་ཡང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །དུས་གསུམ་མཚན་ཉིད་གཅིག་ཅེའམ། དུས་གསུམ་མཚན་<line/>
ཉིད་ཐ་དད་ཅེ་ན་ཡང་སངས་རྒྱས་ཀྱི་ཆོས་ལས་ཕྱིར་མི་ལྡོག་གོ །ཀྱེ་རྒྱལ་བའི་སྲས་དག །འདི་ནི། ཕྱིར་མི་ལྡོག་པའི་བྱང་ཆུབ་སེམས་དཔའ་སྟེ། དེ་ལྟར་ཕྱིར་མི་ལྡོག་པའི་བྱང་<line/>
ཆུབ་སེམས་དཔའ་དེ་ལ་ནི། ཆོས་འབྱམས་ཀླས་པ་བཅུ་བརྗོད་པར་བྱ་སྟེ། བཅུ་གང་ཞེ་ན། འདི་ལྟ་སྟེ། གཅིག་ལས་རྣམ་པ་ཐ་དད་པར་འགྱུར་བ་བརྗོད་པར་བྱའོ། །མང་པོ་<line/>
ལས་ཐ་མི་དད་པར་བརྗོད་པར་བྱའོ། །དོན་དང་མཐུན་པའི་ཡི་གེ་བརྗོད་པར་བྱའོ། །ཡི་གེ་དང་མཐུན་པའི་དོན་བརྗོད་པར་བྱའོ། །དངོས་པོ་མེད་པ་ཡོད་པ་དང་མཉམ་པ་ཉིད་དུ་<line/>
བརྗོད་པར་བྱའོ། །དངོས་པོ་ཡོད་པ་མེད་པ་དང་མཉམ་པ་ཉིད་དུ་བརྗོད་པར་བྱའོ། །མཚན་མ་མེད་པ་མཚན་མ་དང་མཉམ་པ་ཉིད་དུ་བརྗོད་པར་བྱའོ། །མཚན་མ་མཚན་མ་མེད་པ་<line/>
དང་མཉམ་པ་ཉིད་དུ་བརྗོད་པར་བྱའོ། །མཚན་ཉིད་མེད་པ་མཚན་ཉིད་དང་མཉམ་པ་ཉིད་དུ་བརྗོད་པར་བྱའོ། །མཚན་ཉིད་མཚན་ཉིད་མེད་པ་དང་མཉམ་པ་ཉིད་དུ་བརྗོད་པར་བྱའོ། །<line/>
</page>
<page index="731" id="366B">དེ་ཅིའི་ཕྱིར་ཞེ་ན། དེ་ཅི་ནས་ཀྱང་དེ་བས་ཀྱང་ཤས་ཆེར་མཁས་པ་ཐམས་ཅད་ལ་ཡོངས་སུ་བྱང་བར་འབྱུང་བ་དང༌། གནས་གང་ཐོས་ཀྱང་བདག་ཉིད་དེ་ལ་སྦྱོར་བར་བྱ་དང༌། བདག་ཉིད་<line/>
གཞན་གྱི་དྲིང་མི་འཇོག་པར་འགྱུར་བར་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། ཕྱིར་མི་ལྡོག་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །<line/>
དེ་ལ་གཞོན་ནུར་གྱུར་པའི་བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་ལས་བཅུ་ལ་གནས་པ་ཡིན་ཏེ། བཅུ་གང་ཞེ་ན། འདི་ལྟར་ལུས་ཀྱི་སྤྱོད་པ་<line/>
ཁ་ན་མ་ཐོ་བ་མེད་པ་ཡིན། ངག་གི་སྤྱོད་པ་ཁ་ན་མ་ཐོ་བ་མེད་པ་ཡིན། ཡིད་ཀྱི་སྤྱོད་ཁ་ན་མ་ཐོ་བ་མེད་པ་ཡིན། སེམས་བསྐྱེད་པ་ཙམ་གྱིས་སྐྱེ་བ་སྒྲུབ་པ་ཡིན། སེམས་ཅན་གཞན་<line/>
གྱི་བསམ་པ་ཤེས་པ་ཡིན། གང་ཟག་གཞན་གྱི་མོས་པ་རྟོགས་པ་ཡིན། སེམས་ཅན་གྱི་ཁམས་ཐ་དད་པ་རབ་ཏུ་ཤེས་པ་ཡིན། ལས་ཀྱི་བྱིན་གྱིས་རླབས་ཐ་དད་པ་རབ་ཏུ་རྟོགས་<line/>
པ་ཡིན༑ འཇིག་རྟེན་གྱི་ཁམས་འགྲུབ་པ་དང་འཇིག་པ་ཡོངས་སུ་འཇལ་བ་ཡིན། གང་དགའ་བར་འགྲོ་བ་ལ་མྱུར་བ་ཡིན། ཀྱེ་རྒྱལ་བའི་སྲས་དག །འདི་ནི། གཞོན་ནུར་གྱུར་པའི་<line/>
བྱང་ཆུབ་སེམས་དཔའ་སྟེ། ཀྱེ་རྒྱལ་བའི་སྲས་དག །དེ་ལྟར་གཞོན་ནུར་གྱུར་པའི་བྱང་ཆུབ་སེམས་དཔའ་དེ་ལ་ནི། ཆོས་མངོན་པར་སྒྲུབ་པ་བཅུ་བརྗོད་པར་བྱའོ། །བཅུ་གང་ཞེ་ན། འདི་<line/>
</page>
<page index="732" id="367A">༄༅། །ལྟ་སྟེ༑ སངས་རྒྱས་ཀྱི་ཞིང་ཡོངས་སུ་ཤེས་པ་བརྗོད་པར་བྱའོ། །སངས་རྒྱས་ཀྱི་ཞིང་རབ་ཏུ་བསྐྱེད་པ་བརྗོད་པར་བྱའོ། །སངས་རྒྱས་ཀྱི་ཞིང་གི་བྱིན་གྱིས་<line/>
བརླབས་བརྗོད་པར་བྱའོ། །སངས་རྒྱས་ཀྱི་ཞིང་དུ་རྣམ་པར་རྒྱུ་བ་བརྗོད་པར་བྱའོ། །སངས་རྒྱས་ཀྱི་ཞིང་ཡོངས་སུ་མནན་པ་བརྗོད་པར་བྱའོ། །འཇིག་རྟེན་གྱི་ཁམས་གྲངས་མེད་<line/>
པར་འགྲོ་བ་བརྗོད་པར་བྱའོ། །ཆོས་གྲངས་མེད་པ་ཡོངས་སུ་དྲི་བ་བརྗོད་པར་བྱའོ། །ཡིད་ཀྱི་རང་བཞིན་གྱི་ལུས་མངོན་པར་སྒྲུབ་པ་བརྗོད་པར་བྱའོ། །དབྱངས་ཀྱི་སྦྱོར་བ་རབ་ཏུ་དགྱེ་<line/>
བ་བརྗོད་པར་བྱའོ། །སེམས་བསྐྱེད་པ་གཅིག་ལས་སངས་རྒྱས་གྲངས་མེད་པ་བསྙེན་བཀུར་བར་བྱ་བ་བརྗོད་པར་བྱའོ། །དེ་ཅིའི་ཕྱིར་ཞེ་ན། དེ་བས་ཀྱང་ཤས་ཆེར་ཆོས་ཐམས་<line/>
ཅད་ལ་མངོན་པར་སྒྲུབ་པའི་མཁས་པ་འབྱུང་བར་བྱ་བ་དང༌། གནས་གང་ཐོས་ཀྱང་དེ་ལ་བདག་ཉིད་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་འཇོག་པར་མི་འགྱུར་<line/>
བར་བྱ་བའི་ཕྱིར་ཏེ། ཀྱེ་རྒྱལ་བའི་སྲས་དག །འདི་ནི། གཞོན་ནུར་གྱུར་པའི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །རྒྱལ་ཚབ་ཀྱི་བྱང་ཆུབ་<line/>
སེམས་དཔའ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཆོས་བཅུ་རྟོགས་པར་བྱ་བ་ལ་མཁས་པ་ཡིན་ཏེ། བཅུ་གང་ཞེ་ན། འདི་ལྟར་སེམས་ཅན་གྱི་<line/>
</page>
<page index="733" id="367B">སྐྱེ་བ་རྟོགས་པར་བྱ་བ་ལ་མཁས་པ་ཡིན། ཉོན་མོངས་པའི་རྒྱུད་རྟོགས་པར་བྱ་བ་ལ་མཁས་པ་ཡིན། བག་ཆགས་ཀྱི་མཆམས་འབྲེལ་པ་རྟོགས་པར་བྱ་བ་ལ་མཁས་པ་ཡིན། སྤྱོད་<line/>
ཡུལ་རྟོགས་པར་བྱ་བ་ལ་མཁས་པ་ཡིན། ཆོས་སྣ་ཚོགས་རྟོགས་པར་བྱ་བ་ལ་མཁས་པ་ཡིན། སྤྱད་པ་རྟོགས་པར་བྱ་བ་ལ་མཁས་པ་ཡིན། འཇིག་རྟེན་གྱི་ཁམས་རྣམ་པར་ཕྱེ་<line/>
བ་རྟོགས་པར་བྱ་བ་ལ་མཁས་པ་ཡིན། སྔོན་གྱི་མཐའ་དང་ཕྱི་མའི་མཐའ་ཤེས་པར་རྟོགས་པར་བྱ་བ་ལ་མཁས་པ་ཡིན། འཇིག་རྟེན་གྱི་ཀུན་རྫོབ་ཀྱི་བདེན་པ་བརྟག་པ་རྟོགས་<line/>
པར་བྱ་བ་ལ་མཁས་པ་ཡིན། དོན་དམ་པའི་བདེན་པ་བརྟག་པ་རྟོགས་པར་བྱ་བ་ལ་མཁས་པ་ཡིན། ཀྱེ་རྒྱལ་བའི་སྲས་དག །འདི་ནི། རྒྱལ་ཚབ་ཀྱི་བྱང་ཆུབ་སེམས་དཔའ་སྟེ།<line/>
བྱང་ཆུབ་སེམས་དཔའ་རྒྱལ་ཚབ་དེ་ལ་ནི། གནས་བཅུ་བརྗོད་པར་བྱའོ། །བཅུ་གང་ཞེ་ན། འདི་ལྟ་སྟེ། རྒྱལ་པོའི་གནས་ལ་མཁས་པ་བརྗོད་པར་བྱའོ། །རྒྱལ་པོའི་གནས་ཀྱི་<line/>
ཚུལ་བརྗོད་པར་བྱའོ། །རྒྱལ་པོའི་གནས་སུ་གནས་པ་བརྗོད་པར་བྱའོ། །རྒྱལ་པོའི་གནས་སུ་འགྲོ་བ་བརྗོད་པར་བྱའོ། །རྒྱལ་པོའི་གནས་སུ་སྤྱོད་པ་བརྗོད་པར་བྱའོ། །ཆོས་ཀྱི་རྒྱལ་<line/>
པོར་དབང་བསྐུར་བ་བརྗོད་པར་བྱའོ། །ཆོས་ཀྱི་རྒྱལ་པོའི་བྱིན་བརྗོད་པར་བྱའོ། །ཆོས་ཀྱི་རྒྱལ་པོའི་མཐུ་བརྗོད་པར་བྱའོ། །ཆོས་ཀྱི་རྒྱལ་སྲིད་ལ་གནས་པ་བརྗོད་པར་བྱའོ། །ཆོས་<line/>
</page>
<page index="734" id="368A">༄༅། །ཀྱི་རྒྱལ་པོའི་བསྔགས་པ་བརྗོད་པར་བྱའོ། །དེ་ཅིའི་ཕྱིར་ཞེ་ན། ཅི་ནས་ཀྱང་དེའི་སེམས་བསྒྲིབས་པ་མེད་པ་མངོན་པར་བསྒྲུབས་པ་ལ་དེ་བས་ཀྱང་<line/>
ཤས་ཆེར་གནས་པར་བྱ་བ་དང༌། གནས་གང་ཐོས་ཀྱང་བདག་ཉིད་དེ་ལ་སྦྱོར་བར་བྱ་བ་དང༌། བདག་ཉིད་གཞན་གྱི་དྲིང་འཇོག་པར་མི་བྱ་བའི་ཕྱིར་ཏེ། ཀྱེ་རྒྱལ་བའི་སྲས་<line/>
དག །འདི་ནི། རྒྱལ་ཚབ་ཀྱི་བྱང་ཆུབ་སེམས་དཔའ་རྣམ་པར་དགོད་པའོ། །ཀྱེ་རྒྱལ་བའི་སྲས་དག །དེ་ལ་དབང་བསྐུར་བའི་བྱང་ཆུབ་སེམས་དཔའ་གང་ཞེ་ན། ཀྱེ་རྒྱལ་བའི་<line/>
སྲས་དག །འདི་ལ་བྱང་ཆུབ་སེམས་དཔའི་ཡེ་ཤེས་ལ་རྣམ་པར་སྤྱོད་པ་བཅུ་དང་ལྡན་པ་ཡིན་ཏེ། བཅུ་གང་ཞེ་ན། འདི་ལྟར་འཇིག་རྟེན་གྱི་ཁམས་གྲངས་མེད་པ་ཡོངས་སུ་<line/>
བསྐྱེད་པའི་སེམས་མང་བ་ཡིན། འཇིག་རྟེན་གྱི་ཁམས་གྲངས་མེད་པ་སྣང་བར་བྱ་བའི་སེམས་མང་བ་ཡིན། འཇིག་རྟེན་གྱི་ཁམས་གྲངས་མེད་པ་བྱིན་གྱིས་བརླབ་པའི་སེམས་མང་བ་<line/>
ཡིན༑ འཇིག་རྟེན་གྱི་ཁམས་གྲངས་མེད་པ་འདའ་བར་བྱ་བའི་སེམས་མང་བ་ཡིན། འཇིག་རྟེན་གྱི་ཁམས་གྲངས་མེད་པ་ཡོངས་སུ་སྦྱང་བའི་སེམས་མང་བ་ཡིན། སེམས་ཅན་གྲངས་<line/>
མེད་པ་རྣམ་པར་དམིགས་པར་བྱ་བའི་སེམས་མང་བ་ཡིན། སེམས་ཅན་གྲངས་མེད་པ་རྣམ་པར་བརྟག་པའི་སེམས་མང་བ་ཡིན། སེམས་ཅན་གྲངས་མེད་པའི་དབང་པོ་རྟོགས་པར་<line/>
</page>
<page index="735" id="368B">བྱ་བའི་སེམས་མང་བ་ཡིན། སེམས་ཅན་གྲངས་མེད་པ་ཡོངས་སུ་གཟུང་བའི་སེམས་མང་བ་ཡིན། སེམས་ཅན་གྲངས་མེད་པ་གདུལ་བའི་སེམས་མང་བ་ཡིན་ཏེ། དེའི་ལུས་ནི་།<line/>
བྱང་ཆུབ་སེམས་དཔའ་རྒྱལ་ཚབ་ལ་གནས་པའི་བར་གྱིས་ཀྱང་ཤེས་པར་མི་ནུས་ཏེ། ལུས་ཀྱི་ལས་ཤེས་པར་མི་ནུས་སོ། །རྫུ་འཕྲུལ་ཤེས་པར་མི་ནུས་སོ། །རྫུ་འཕྲུལ་གྱི་རྣམ་པར་<line/>
འཕྲུལ་པ་ཤེས་པར་མི་ནུས་སོ། །འདས་པར་བལྟ་བའམ་ཤེས་པར་མི་ནུས་སོ། །མ་འོངས་པ་བལྟ་བའམ་ཤེས་པར་མི་ནུས་སོ། །ད་ལྟར་བྱུང་བ་བལྟ་བའམ་ཤེས་པར་མི་ནུས་སོ། །<line/>
ཞིང་མངོན་པར་འདུ་བྱེད་པ་ཤེས་པར་མི་ནུས་སོ། །སེམས་ཀྱི་ཡུལ་ཤེས་པར་མི་ནུས་སོ། །ཡེ་ཤེས་ཀྱི་སྤྱོད་ཡུལ་ཡང་བྱང་ཆུབ་སེམས་དཔའ་རྒྱལ་ཚབ་ལ་གནས་པའི་བར་གྱིས་<line/>
ཤེས་པར་མི་ནུས་ཏེ། ཀྱེ་རྒྱལ་བའི་སྲས་དག །འདི་ནི། དབང་བསྐུར་བའི་བྱང་ཆུབ་སེམས་དཔའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་དབང་བསྐུར་བ་དེ་ལ་ནི།<line/>
སངས་རྒྱས་བཅོམ་ལྡན་འདས་རྣམས་ཀྱིས་ཡེ་ཤེས་ལ་འཇུག་པ་བཅུ་བཀའ་སྩལ་ཏེ། བཅུ་གང་ཞེ་ན། འདི་ལྟར་དུས་གསུམ་གྱི་ཡེ་ཤེས་བརྗོད་པ་མཛད་དོ། །སངས་རྒྱས་ཀྱི་<line/>
ཆོས་ཀྱི་ཡེ་ཤེས་བརྗོད་པ་མཛད་དོ། །ཆོས་ཀྱི་དབྱིངས་ཆགས་པ་མེད་པ་བརྗོད་པ་མཛད་དོ། །ཆོས་ཀྱི་དབྱིངས་མཐའ་དང་དབུས་མེད་པ་བརྗོད་པ་མཛད་དོ། །འཇིག་རྟེན་གྱི་ཁམས་<line/>
</page>
<page index="736" id="369A">༄༅། །ཐམས་ཅད་རྒྱས་པར་དགང་བ་བརྗོད་པ་མཛད་དོ། །འཇིག་རྟེན་གྱི་ཁམས་ཐམས་ཅད་སྣང་བར་བྱ་བ་བརྗོད་པ་མཛད་དོ། །འཇིག་རྟེན་གྱི་ཁམས་ཐམས་<line/>
ཅད་བྱིན་གྱིས་བརླབས་པ་བརྗོད་པ་མཛད་དོ། །སེམས་ཅན་ཐམས་ཅད་ཡོངས་སུ་ཤེས་པའི་ཡེ་ཤེས་བརྗོད་པ་མཛད་དོ། །ཆོས་ཐམས་ཅད་ཡོངས་སུ་ཤེས་པའི་ཡེ་ཤེས་<line/>
བརྗོད་པ་མཛད་དོ། །སངས་རྒྱས་མཐའ་ཡས་པ་བརྗོད་པ་མཛད་དོ། །དེ་ཅིའི་ཕྱིར་ཞེ་ན། དེ་ཅི་ནས་ཀྱང་དེའི་སེམས་རྣམ་པ་ཐམས་ཅད་མཁྱེན་པ་ཉིད་དུ་དེ་བས་ཀྱང་ཤས་ཆེར་<line/>
གནས་པར་བྱ་བ་དང༌། གནས་གང་ཐོས་ཀྱང་བདག་ཉིད་དེ་ལ་སྦྱོར་བར་བྱ་བ་དང༌། སངས་རྒྱས་ཀྱི་ཆོས་ཐམས་ཅད་ལ་གཞན་གྱི་དྲིང་མི་འཇོག་པར་བྱ་བའི་ཕྱིར་ཏེ། ཀྱེ་<line/>
རྒྱལ་བའི་སྲས་དག །འདི་ནི། དབང་བསྐུར་བའི་བྱང་ཆུབ་སེམས་དཔའི་རྣམ་པར་དགོད་པའོ། །དེ་ནས་དེའི་ཚེ་སངས་རྒྱས་ཀྱི་མཐུས་ཕྱོགས་བཅུར་འཇིག་རྟེན་གྱི་ཁམས་སངས་<line/>
རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་རྣམ་པ་དྲུག་ཏུ་གཡོས་སོ། །རབ་ཏུ་གཡོས་སོ། །ཀུན་ཏུ་གཡོས་སོ། །འགུལ་ཏོ། །རབ་ཏུ་འགུལ་ཏོ། །ཀུན་ཏུ་འགུལ་ཏོ། །ལྡེག་གོ །རབ་<line/>
ཏུ་ལྡེག་གོ །ཀུན་ཏུ་ལྡེག་གོ །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ། །འུར་འུར། རབ་ཏུ་འུར་འུར། ཀུན་ཏུ་འུར་འུར་རོ། །ཤིག་ཤིག །རབ་ཏུ་ཤིག་ཤིག །<line/>
</page>
<page index="737" id="369B">ཀུན་ཏུ་ཤིག་ཤིག་གོ །སངས་རྒྱས་ཀྱི་མཐུ་དང་ཆོས་ཉིད་ཐོབ་པས་ལྷ་རྫས་ཀྱི་མེ་ཏོག་གི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་ཕྱེ་མའི་སྤྲིན་གྱི་ཆར་མངོན་པར་བབ་བོ། །ལྷ་<line/>
རྫས་ཀྱི་ཕྲེང་བའི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་སྤོས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་གོས་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་རིན་པོ་ཆེའི་སྤྲིན་<line/>
གྱི་ཆར་མངོན་པར་བབ་བོ། །ལྷ་རྫས་ཀྱི་ལྷབ་ལྷུབ་ཀྱི་སྤྲིན་གྱི་ཆར་མངོན་པར་བབ་བོ། །ལྷ་རྫས་ཀྱི་རོལ་མོའི་སྒྲ་མངོན་པར་བྱུང་བར་གྱུར་ཏོ། །ལྷ་རྫས་ཀྱི་སྣང་བ་རབ་ཏུ་བྱུང་བར་གྱུར་ཏོ། །<line/>
ལྷ་རྫས་ཀྱི་ང་རོ་ཤིན་ཏུ་གྲགས་པར་གྱུར་ཏོ། །གླིང་བཞི་པ་འདིའི་རི་རབ་ཀྱི་རྩེ་མོར་ལྷའི་དབང་པོའི་ཁང་པ་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་ཕྱོགས་བཅུ་<line/>
རྒྱས་པར་བྱུང་སྟེ། ཆོས་བསྟན་པ་འདི་ཡང་ཐམས་ཅད་དུ་བྱུང་ངོ༌། །སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་བཅུའི་རྡུལ་ཤིན་<line/>
ཏུ་ཕྲ་བ་སྙེད་ཀྱི་བྱང་ཆུབ་སེམས་དཔའ་མང་པོ་ལྷགས་ཏེ་ཕྱོགས་བཅུ་རྒྱས་པར་བཀང་ནས་འདི་སྐད་ཅེས་འཛེར་ཏོ། །ཀྱེ་རྒྱལ་བའི་སྲས་དག །དེ་ལྟར་ཁྱོད་བྱང་ཆུབ་སེམས་དཔའ་རྣམས་<line/>
ཀྱི་ཆོས་ཉིད་དེ་ལྟ་བུ་སྟོན་པ་ལེགས་སོ། །ལེགས་སོ། །ཀྱེ་རྒྱལ་བའི་སྲས་དག །བདག་ཅག་ཀུན་ཀྱང་མིང་ཆོས་ཀྱི་བློ་གྲོས་ཞེས་བྱ་བ་ཤ་སྟག་སྟེ། དེ་བཞིན་གཤེགས་པའི་མཚན་<line/>
</page>
<page index="738" id="370A">༄༅། །ཆོས་ཀྱི་བློ་གྲོས་ཞེས་བྱ་བ་ཤ་སྟག་གི་ཞམ་རིང༌། འཇིག་རྟེན་གྱི་ཁམས་ཆོས་ཀྱི་སྤྲིན་ཅེས་བྱ་བ་ཤ་སྟག་ནས་འདིར་ཕྱིན་ཏེ། ཐམས་ཅད་ན་ཡང་<line/>
སངས་རྒྱས་ཀྱི་བྱིན་གྱི་རླབས་ཀྱིས་ཆོས་བསྟན་པ་འདི་ཉིད་འཁོར་གྱི་རྣམ་པ་འདི་ལྟ་བུ་དག་ཏུ་ཚིག་འདི་དག་དང༌། ཡི་གེ་འདི་དག་དང༌། ཁོང་དུ་ཆུད་པར་བྱ་བ་འདི་དག་གིས་<line/>
དོན་འདི་ཉིད་མངོན་པར་སྨོས་ཤིང༌། ལྷག་ཆད་མེད་པར་སྟོན་ཏེ། ཀྱེ་རྒྱལ་བའི་སྲས་དག །དེ་ལྟར་བདག་ཅག་དབང་དུ་གྱུར་པ་ཤ་སྟག་སངས་རྒྱས་ཀྱི་བྱིན་གྱི་རླབས་ཀྱིས་<line/>
འདིར་ཕྱིན་ཏོ། །ཇི་ལྟར་བདག་ཅག་འཇིག་རྟེན་གྱི་ཁམས་འདིར་ཕྱིན་པ་དེ་བཞིན་དུ། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ཀྱི་འཇིག་རྟེན་གྱི་ཁམས་རེ་རེའི་གླིང་<line/>
བཞི་པ་དག་གི་རི་རབ་ཀྱི་རྩེ་མོའི་ལྷའི་དབང་པོའི་ཁང་པ་དག་ཏུ་ཡང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བཅུའི་རྡུལ་ཤིན་ཏུ་ཕྲ་བ་སྙེད་མང་པོ་ཕྱིན་པར་གྱུར་ཏོ། །དེ་ནས་བྱང་<line/>
ཆུབ་སེམས་དཔའ་ཆོས་ཀྱི་བློ་གྲོས་ཀྱིས་ཕྱོགས་བཅུར་རྣམ་པར་བལྟས་ཏེ། ཆོས་ཀྱི་དབྱིངས་ལ་རྣམ་པར་བལྟས་ནས་སངས་རྒྱས་ཀྱི་བྱིན་གྱི་རླབས་ཀྱིས་དེའི་ཚེ་ཚིགས་སུ་བཅད་<line/>
པ་འདི་དག་སྨྲས་སོ། །རང་བྱུང་སངས་རྒྱས་ཐུགས་མཆོག་རབ་མངའ་བ། །སྐུ་གཟུགས་སྐུ་མདོག་ཤིན་ཏུ་མཛེས་ལྡན་ཞིང༌། །མཚན་བཟང་ཐུབ་པ་མེད་པ་མཐོང་གྱུར་ནས།།<line/>
</page>
<page index="739" id="370B">བྱང་ཆུབ་དོན་དུ་བརྟན་པ་སེམས་བསྒྱུར་རོ། །དཔེ་ཟླ་མེད་པའི་རྫུ་འཕྲུལ་སྟོབས་ཆེན་དང༌། །ཡོངས་སུ་བསྟན་དང་རྗེས་སུ་བསྟན་མཐོང་སྟེ། །སྲིད་ལམ་ཀུན་ཏུ་སྡུག་བསྔལ་གྱུར་མཐོང་<line/>
ཞིང༌། །བྱང་ཆུབ་དོན་དུ་བརྟན་པ་སེམས་བསྒྱུར་རོ། །དེ་བཞིན་གཤེགས་པ་ཡོན་ཏན་ཀུན་མངའ་བ། །ཀུན་ཏུ་བཟང་པོའི་ཡོན་ཏན་ཐོས་གྱུར་ཅིང༌། །ནམ་མཁའ་དབྱིངས་མཉམ་རྟོག་<line/>
པ་མེད་པ་ཡི། །བརྟན་པ་བྱང་ཆུབ་དོན་དུ་སེམས་བསྐྱེད་དོ། །ཁམས་གསུམ་ཀུན་ན་གནས་ནི་འདི་དག་ཡིན། །གནས་མིན་རང་བཞིན་དག་ཀྱང་འདི་ཡིན་ཞེས། །མ་ནོར་དངོས་པོ་<line/>
ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྐྱེད་དོ། །འདས་དང་མ་འོངས་ད་ལྟར་བྱུང་བ་དང༌། །དཀར་ནག་ལས་རྣམས་ཇི་སྙེད་ཡོད་པ་དག །དེ་ཀུན་མཉམ་ཉིད་<line/>
རྗེས་སུ་རྟོགས་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྐྱེད་དོ། །བསམ་གཏན་ཏིང་འཛིན་རྣམ་པར་ཐར་པ་དང༌། །མཉམ་གཞག་དེ་བཞིན་ཀུན་ནས་ཉོན་མོངས་དང༌། །རྣམ་<line/>
བྱང་རྣམ་པར་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྐྱེད་དོ། །སེམས་ཅན་ཀུན་གྱི་དབང་པོ་ཅི་འདྲ་དང༌། །བརྩོན་འགྲུས་སྟོབས་ཀྱང་དེ་བཞིན་ཅི་འདྲ་བ། །རྣམ་པ་<line/>
སྣ་ཚོགས་དེ་དག་རྟོགས་བྱའི་ཕྱིར། །བྱང་ཆུབ་དོན་དུ་བརྟན་པ་སེམས་བསྒྱུར་རོ། །སེམས་ཅན་ཀུན་གྱི་མོས་པ་ཇི་འདྲ་དང༌། །འཇིག་རྟེན་ཀུན་གྱི་བསམ་པ་སྣ་ཚོགས་རྣམས། །རྣམ་<line/>
</page>
<page index="740" id="371A">༄༅། །པ་ཀུན་ཏུ་ཐམས་ཅད་རྟོགས་བྱའི་ཕྱིར། །བྱང་ཆུབ་དོན་དུ་བརྟན་པ་སེམས་བསྒྱུར་རོ། །འགྲོ་བ་རྣམས་ཀྱི་སྣ་ཚོགས་ཁམས་རྣམས་དང༌། །འཇིག་<line/>
རྟེན་ཀུན་གྱི་ཁམས་མང་དུ་མ་དང༌། །ཁམས་ཀྱི་རང་བཞིན་རྟོགས་པར་བྱ་བའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཀུན་ཏུ་འགྲོ་བའི་སེམས་རྣམས་ཅི་འདྲ་<line/>
དང༌། །ལམ་རྣམས་ཅི་འདྲ་འདུས་བྱས་འདི་དག་གི །མ་ནོར་རང་བཞིན་རྟོགས་པར་བྱ་བའི་ཕྱིར། །བྱང་ཆུབ་དོན་དུ་བརྟན་པ་སེམས་བསྒྱུར་རོ། །ཞིང་རྣམས་ཐམས་ཅད་<line/>
མཐོང་བར་བྱ་བ་དང༌། །སེམས་ཅན་འདི་དག་ཇི་ལྟར་འཁོར་གྱུར་ཅེས། །ཆགས་མེད་མིག་ནི་རྣམ་པར་དག་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །འདས་<line/>
པའི་དུས་སུ་གང་རྣམས་ཅི་བྱུང་ཡང༌། །མཚན་ཉིད་གང་ཡིན་ཇི་འདྲ་ཅི་དགོངས་པ། །སྔོན་གྱི་གནས་རྣམས་རྗེས་སུ་རྟོགས་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་<line/>
རོ༑ ༑འཇིག་རྟེན་ཀུན་ན་ཀུན་སྦྱོར་ཇི་སྙེད་དང༌། །དོན་གྱི་མཚམས་འབྲེལ་བག་ཆགས་དེ་བཞིན་ཏེ། །ཉོན་མོངས་ཟད་བྱ་མཐར་ཐུག་ཤེས་བྱའི་ཕྱིར། །བྱང་ཆུབ་དོན་དུ་བརྟན་<line/>
པ་སེམས་བསྒྱུར་རོ། །འགྲོ་བ་རྣམས་ཀྱི་ཐ་སྙད་གདགས་པ་དང༌། །ཚིག་ལམ་སྐད་དུ་བརྗོད་པ་ཇི་སྙེད་པ། །བརྡ་ཡི་བདེན་པ་རྗེས་སུ་རྟོགས་བྱའི་ཕྱིར། །བརྟན་པ་བྱང་ཆུབ་དོན་དུ་<line/>
</page>
<page index="741" id="371B">སེམས་བསྒྱུར་རོ། །ཆོས་རྣམས་ཇི་ལྟར་བརྗོད་དུ་མེད་པ་དང༌། །སྟོང་པ་བྱེད་མེད་རང་བཞིན་དབེན་པའི་རྣམས། །དེ་དག་དངོས་ཉིད་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་<line/>
བསྒྱུར་རོ། །ཞིང་རྣམས་ཐམས་ཅད་རབ་ཏུ་བསྐྱོད་པ་དང༌། །རྒྱ་མཚོ་ཐམས་ཅད་ཡོངས་སུ་བསྐམ་བྱ་བར། །དེ་བཞིན་གཤེགས་པའི་རྫུ་འཕྲུལ་རྟོགས་བྱའི་ཕྱིར། །བརྟན་པ་བྱང་ཆུབ་<line/>
དོན་དུ་སེམས་བསྒྱུར་རོ། །སྤུ་རྩེ་རེ་རེའི་སྒོ་ནས་འོད་ཟེར་རྣམས། །ཕྱོགས་བཅུ་ཀུན་ཏུ་ཇི་ལྟར་དགྱེ་བྱ་བ། །དེ་འདྲའི་རང་བཞིན་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་<line/>
བསྒྱུར་རོ། །ཞིང་རྣམས་བརྗོད་མེད་བསམ་གྱིས་མི་ཁྱབ་པ། །བདག་གི་ལག་པའི་མཐིལ་དུ་གཞག་བྱ་བར། །སྒྱུ་མའི་རྣམ་པ་ཐམས་ཅད་རྟོགས་བྱའི་ཕྱིར། །བརྟན་པ་བྱང་ཆུབ་དོན་དུ་<line/>
སེམས་བསྒྱུར་རོ། །ཇི་ལྟར་ཞིང་གི་སེམས་ཅན་ཡངས་པ་ཀུན། །གནོད་པ་མེད་པར་སྐྲ་རྩེར་གཞོག་བྱེད་པར། །སྲོག་མེད་ཆོས་རྣམས་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་<line/>
དུ་སེམས་བསྒྱུར་རོ། །རྒྱ་མཚོ་ཐམས་ཅད་ཆུ་ཆེན་གང་རྒྱས་པ། །སྐྲ་རྩེས་བླངས་ཤིང་ཀུན་ཏུ་དོར་བྱ་བར། །མཐར་ཐུག་མ་ལུས་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་<line/>
སེམས་བསྒྱུར་རོ། །ཇི་ལྟར་བསམ་གྱིས་མི་ཁྱབ་ཞིང་གི་རྣམས། །ཕྲ་རབ་རྡུལ་གླགས་མ་ལུས་བགྲང་བྱ་བར། །རྡུལ་ཕྲན་གྲངས་རྣམས་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་<line/>
</page>
<page index="742" id="372A">༄༅། །སེམས་བསྒྱུར་རོ། །འདས་པའི་བསྐལ་པ་དེ་བཞིན་མ་འོངས་དང༌། །འཇིག་རྟེན་ཚིག་ཅིང་འགྲུབ་པ་དེ་བཞིན་ཏེ། །བསྐལ་པ་ཟད་ཅིང་གནས་པ་ཤེས་<line/>
བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །དུས་གསུམ་བྱུང་བའི་དེ་བཞིན་གཤེགས་པ་དང༌། །རྒྱལ་སྲས་རང་རྒྱལ་ཉན་ཐོས་ཐམས་ཅད་ཀྱི། །ཆོས་ཀྱི་རང་<line/>
བཞིན་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །བརྗོད་དུ་མེད་པའི་འཇིག་རྟེན་ཁམས་ཀྱི་རྣམས། །སྐྲ་ཡི་ཉག་མས་བཅིངས་ཤིང་ཚད་གདབ་བར། །<line/>
དངོས་པོའི་རང་བཞིན་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །བརྗོད་མེད་ཁོར་ཡུག་ཤིན་ཏུ་ཡངས་པ་དག །བ་སྤུའི་ཁུང་བུ་ཇི་ལྟར་གཟུང་བྱ་བར། །<line/>
ཕྲ་དང་ཡངས་པ་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཕྱོགས་བཅུ་འཇིག་རྟེན་ཁམས་རྣམས་ཐམས་ཅད་དུ། །ཇི་ལྟར་དབྱངས་གཅིག་ཀུན་ཏུ་<line/>
གྲགས་འགྱུར་བར། །དབྱངས་ཀྱི་ཡན་ལག་རྣམ་དག་ཤེས་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །སེམས་ཅན་ཀུན་གྱི་སྒྲ་སྐད་ཇི་སྙེད་པ། །དབྱངས་གཅིག་<line/>
བརྗོད་པས་ཇི་ལྟར་བརྗོད་བྱ་བར། །སྒྲ་ཡི་རང་བཞིན་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །འཇིག་རྟེན་ཐམས་ཅད་མ་ལུས་ཤེས་བྱེད་ཅིང༌། །ཇི་ལྟར་འགྲོ་<line/>
</page>
<page index="743" id="372B">ཀུན་ཞི་ཞེས་སྟོན་འགྱུར་བར། །ལྕེ་ཡངས་ཁོང་དུ་ཆུད་པར་བྱ་བའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཞིང་རྣམས་ཐམས་ཅད་རབ་ཏུ་ཚིག་པ་དང༌། །ཀུན་ནས་གནས་<line/>
པ་མ་ལུས་མཐོང་འགྱུར་བར། །རྣམ་རྟོགས་ཆོས་ནི་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཞིང་རྣམས་ཐམས་ཅད་སངས་རྒྱས་གཅིག་བཞིན་དུ། །དེ་<line/>
བཞིན་གཤེགས་པས་ཇི་ལྟར་རྒྱས་བྱ་བར། །རང་བྱུང་ཆོས་ནི་རྗེས་སུ་རྟོགས་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཞིང་རྣམས་ཐམས་ཅད་རྡུལ་མཆོག་ཕྲར་<line/>
གླགས་པ། །དེ་སྙེད་ལུས་སུ་ཇི་ལྟར་སྤྲུལ་བྱ་བར། །ཐམས་ཅད་ཡིད་ཀྱི་དངོས་སུ་ཤེས་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཀུན་གཟིགས་འདས་པ་ཇི་སྙེད་བྱུང་<line/>
བ་དང༌། །མ་བྱོན་སངས་རྒྱས་དེ་བཞིན་བཞུགས་པ་རྣམས། །སྐད་ཅིག་སེམས་ཀྱིས་ཐམས་ཅད་རྟོགས་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཚིག་གཅིག་བརྩམས་<line/>
ཏེ་བརྗོད་ཅིང་བཤད་བྱས་ཀྱང༌། །བསྐལ་པ་བརྗོད་མེད་ཐམས་ཅད་ཟད་འགྱུར་བར། །ཆོས་ཀྱི་རྣམ་གྲངས་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ཕྱོགས་<line/>
བཅུ་ཀུན་གྱི་འཇིག་རྟེན་མ་ལུས་རྣམས། །འབྱུང་ཞིང་ཇི་ལྟར་རྗེས་སུ་འབྲང་བ་དག །སེམས་ཀྱི་རང་བཞིན་ཁོང་དུ་ཆུད་བྱའི་ཕྱིར། །བརྟན་པ་བྱང་ཆུབ་དོན་དུ་སེམས་བསྒྱུར་རོ། །ལུས་<line/>
</page>
<page index="744" id="373A">༄༅། །དང་ངག་དང་དེ་བཞིན་ཡིད་ཀྱིས་ཀྱང༌། །ཕྱོགས་ཀུན་སྤྱོད་ཚེ་ཆགས་པར་མི་འགྱུར་བར། །དུས་གསུམ་སྟོང་པ་ཁོང་དུ་ཆུད་བྱའི་ཕྱིར། །བརྟན་པ་བྱང་<line/>
ཆུབ་དོན་དུ་སེམས་བསྒྱུར་རོ། །དེ་ལྟར་བྱང་ཆུབ་དོན་དུ་སེམས་བསྐྱེད་པ། །ཕྱོགས་བཅུའི་སངས་རྒྱས་བརྗོད་དུ་མེད་པ་ཀུན། །མཆོད་པར་བྱ་ལ་ཡོངས་སུ་བསྐུལ་བར་བྱ། །<line/>
འདི་ནི་ཕྱིར་མི་ལྡོག་གི་གདམས་ངག་གོ །འཁོར་བ་དག་ན་བྱང་ཆུབ་དོན་སྤྱོད་ཚེ། །བྱང་ཆུབ་སེམས་དཔའི་བདེ་བ་ཇི་སྙེད་པ། །དེ་དག་དེ་ལ་ཡོངས་སུ་བརྗོད་པར་བྱ། །འདི་ནི་ཕྱིར་<line/>
མི་ལྡོག་གི་གདམས་ངག་གོ །འཇིག་རྟེན་གཙོ་བོ་འཇིག་རྟེན་ཇི་སྙེད་པ། །ཕྱོགས་བཅུའི་ཐ་དད་ཚད་མེད་ཡོད་པ་རྣམས། །དེ་དག་བྱང་ཆུབ་སེམས་དཔའ་དེ་ལ་བརྗོད། །འདི་ནི་<line/>
ཕྱིར་མི་ལྡོག་གི་གདམས་ངག་གོ །མཆོག་གི་ཆོས་དང་ཇི་སྙེད་དམ་པའི་ཆོས། །འཕྲུལ་གྱི་ཆོས་དང་བླ་ན་མེད་པའི་ཆོས། །དེ་དག་བྱང་ཆུབ་སེམས་དཔའ་དེ་ལ་བསྟན། །འདི་ནི་<line/>
སྐྱོན་མེད་རྣམས་ཀྱི་གདམས་ངག་གོ །གཞན་གྱིས་མི་ཐུབ་ཇི་སྙེད་གནས་ཡོད་པ། །འཇིག་རྟེན་ཀུན་གྱིས་ཟིལ་གྱིས་མི་ནོན་རྣམས། །དེ་ལ་གནས་པར་རྒྱལ་སྲས་དེ་བརྗོད་དེ། །<line/>
འདི་ནི་ཕྱིར་མི་ལྡོག་གི་གདམས་ངག་གོ །དེ་བཞིན་གཤེགས་པའི་ཡོན་ཏན་ཀུན་ལྡན་པ། །འཇིག་རྟེན་མགོན་པོའི་བདག་ཉིད་ཆེ་བ་ཀུན། །དེ་ལ་བྱང་ཆུབ་སེམས་དཔའ་དེ་བཞག་<line/>
</page>
<page index="745" id="373B">སྟེ༑ ༑འདི་ནི་སྐྱེས་བུ་ཁྱུ་མཆོག་གདམས་ངག་གོ །སངས་རྒྱས་གྲངས་མེད་བརྗོད་དུ་མེད་པ་དང༌། །ཇི་ལྟར་འགྲོགས་པར་འགྱུར་བ་ཐམས་ཅད་ཀྱང༌། །བྱང་ཆུབ་སེམས་དཔའ་དེ་ལ་<line/>
བརྗོད་པར་བྱ། །འདི་ནི་ཕྱིར་མི་ལྡོག་གི་གདམས་ངག་གོ །ཏིང་འཛིན་ཞི་བ་ཇི་སྙེད་གང་ཡོད་པ། །དེ་དག་གདམས་ངག་ཇི་སྙེད་མ་ལུས་པར། །བྱང་ཆུབ་སེམས་དཔའ་དེ་ལ་བསྟན་<line/>
པར་བྱ༑ ༑འདི་ནི་ཕྱིར་མི་ལྡོག་གི་གདམས་ངག་གོ །འཁོར་བའི་འཁོར་ལོ་ལྡོག་པར་འགྱུར་བ་དང༌། །ཆོས་ཀྱི་འཁོར་ལོ་འཁོར་བར་འགྱུར་བ་དང༌། །འཇིག་རྟེན་ཀུན་གྱི་ཆགས་པར་<line/>
མི་འགྱུར་བ། །བྱང་ཆུབ་སེམས་དཔའ་དེ་ལ་བསྟན་པར་བྱ། །སེམས་ཅན་སྡུག་བསྔལ་གཟིར་བ་ཇི་སྙེད་དང༌། །ཇི་སྙེད་ངན་སོང་གཙེས་པར་གྱུར་པ་ཡི། །སྐྱབས་དང་མགོན་དང་རྟེན་<line/>
དུ་འགྱུར་བར་ཡང༌། །བྱང་ཆུབ་སེམས་དཔའ་དེ་ལ་བརྗོད་པར་བྱ། །རྣམ་པ་འདི་འདྲས་རྒྱལ་སྲས་དང་པོ་དེ། །བྱང་ཆུབ་དོན་དུ་སེམས་རབ་སྐྱེར་འགྱུར་ཏེ། །དེ་ལྟར་གདམས་ངག་རྗེས་སུ་<line/>
བསྟན་པར་བྱ། །འདི་ནི་རྒྱལ་བ་རྣམས་ཀྱི་རྣམ་བཀོད་པ་འོ། །དེ་ནས་གཉིས་པ་ལས་ཀྱི་དང་པོ་པ། །ཐོག་མ་ཉིད་དུ་སེམས་ཅན་ཐམས་ཅད་ལ། །སེམས་བཅུ་ཉེ་བར་གཞོག་ཅིང་སྨོན་<line/>
བྱེད་པ༑ ༑འདི་ནི་སྐྱོན་དང་བྲལ་བའི་གདམས་ངག་གོ །ཕན་པའི་སེམས་དང་དེ་བཞིན་བདེ་བའི་སེམས། །སྙིང་རྗེའི་སེམས་དང་དེ་བཞིན་བྱམས་པའི་སེམས། །སྲུང་བའི་སེམས་<line/>
</page>
<page index="746" id="374A">༄༅། །དང་དེ་བཞིན་མཉམ་པའི་སེམས། །སློབ་དཔོན་སེམས་དང་དེ་བཞིན་སྟོན་པའི་སེམས། །དེ་འདྲའི་སེམས་རྣམས་ཉེ་བར་གཞག་པ་དང༌། །ཁ་ཏོན་ལུང་<line/>
ལ་ཡོངས་སུ་བསྐུལ་བར་བྱ། །མང་དུ་ཐོས་པ་དགོན་པར་གནས་པར་བསྐུལ། །དབེན་པར་གྱུར་པས་དགེ་བཤེས་བསྙེན་བཀུར་བྱ། །དགེ་བཤེས་གྱུར་ནས་ངང་བདེར་འགྱུར་<line/>
བར་བྱ༑ ༑ངང་ཚུལ་བདེ་བས་དུས་ཚུལ་ཤེས་པར་བྱ། །དུས་རྣམས་ཤེས་ནས་མི་འཇིགས་འགྱུར་བར་བྱ། །མི་འཇིགས་གྱུར་ནས་དོན་ལ་བརྩོན་པར་བྱ། །དོན་ཤེས་གྱུར་ནས་<line/>
ཆོས་རྗེས་ཤེས་པར་བྱ། །ཆོས་ཤེས་གྱུར་ནས་རྨོངས་པ་མེད་པར་བྱ། །རྨོངས་མེད་གྱུར་ནས་ལེགས་པར་བཤད་ཆོས་ལ། །རྒྱལ་སྲས་དེས་ནི་རྣམ་པར་གནས་པར་བྱ། །དེ་<line/>
ཙམ་གྱིས་ནི་ལས་ཀྱི་དང་པོ་པ། །བྱང་ཆུབ་དོན་ཞུགས་བྱང་ཆུབ་སེམས་དཔའ་འོ། །གདམས་ངག་རྗེས་སུ་བསྟན་པའང་དེ་ཡིན་ཏེ། །སངས་རྒྱས་སྲས་པོ་དེ་ལྟར་སློབ་པར་བྱེད། །<line/>
གང་ཡང་བྱང་ཆུབ་སེམས་དཔའ་གསུམ་བརྗོད་པ། །ཆོས་ཀྱི་རྒྱལ་པོའི་གསུང་ལ་ཤིན་ཏུ་བརྩོན། །མི་རྟག་སྡུག་བསྔལ་དེ་བཞིན་སྟོང་པ་ཉིད། །བདག་མེད་དེ་བཞིན་བྱེད་པ་མེད་<line/>
པ་དང༌། །ཆོས་རྣམས་ཐམས་ཅད་དེ་བཞིན་རོ་མེད་དང༌། །འདུ་བྱེད་མ་ཡིན་དེ་བཞིན་གནས་མེད་དང༌། །ཆེད་དུ་སྤྱོད་མེད་དེ་བཞིན་རྟོག་མེད་པར། །ཀུན་ལ་བྱང་ཆུབ་སེམས་<line/>
</page>
<page index="747" id="374B">དཔའ་དཔྱོད་པ་བྱེད། །དེ་ནི་འགྲོ་ཁམས་ཡོངས་སུ་བརྟག་པ་དང༌། །དེ་བཞིན་ཆོས་དབྱིངས་བརྟག་པར་བསྐུལ་བར་བྱ། །འཇིག་རྟེན་ཁམས་ཡོངས་མ་ལུས་མཐར་ཐུག་པ། །བརྟག་<line/>
པར་བྱ་ལ་ཡོངས་སུ་བསྐུལ་བར་བྱ། །ས་དང་མེ་དང་དེ་བཞིན་ཆུ་ཁམས་དང༌། །དེ་བཞིན་རླུང་དང་ཕྱོགས་བཅུའི་ནམ་མཁའ་དང༌། །འདོད་པ་གཟུགས་དང་དེ་བཞིན་གཟུགས་མེད་པ། །<line/>
བརྟག་པར་བྱ་ལ་ཡོངས་སུ་བསྐུལ་བར་བྱ། །ཁམས་རྣམས་ཡངས་པ་དེ་བཞིན་ཀུན་རྟོག་ཅིང༌། །ཁམས་ཀྱི་རང་བཞིན་མ་ལུས་མཐར་ཕྱིན་པས། །བྱང་ཆུབ་སེམས་དཔའ་རབ་ཏུ་བརྩོན་<line/>
བྱེད་པ༑ ༑དེས་ན་དེར་འགྱུར་གདམས་ངག་དེ་ཡིན་ནོ། །ཆེར་སྐྱེས་པ་ཡི་བྱང་ཆུབ་སེམས་དཔའ་ནི། །འཕགས་པའི་གསུང་རབ་འདི་ལས་སྐྱེས་པ་སྟེ། །དངོས་པོ་རང་བཞིན་མེད་རྟོགས་<line/>
དྲན་པ་ཅན། །ཆོས་ཀྱི་རྗེས་བྱུང་རིགས་ལྡན་ལེགས་པར་སྐྱེས། །དེ་ཡི་གནས་ལས་ཕྱིར་ལྡོག་མི་འགྱུར་ཏེ། །སངས་རྒྱས་རྣམས་ལ་ཤིན་ཏུ་མོས་པ་ཡིན། །ཆོས་རྣམས་དེ་བཞིན་<line/>
ངེས་པར་རྟོགས་པ་སྟེ། །སེམས་ཅན་རང་བཞིན་མེད་པར་རྣམ་པར་བསྒོམས། །ཆོས་དང་འཇིག་རྟེན་དེ་བཞིན་ཞིང་རྣམས་དང༌། །རྣམ་སྨིན་འཁོར་བ་དེ་བཞིན་མྱ་ངན་འདས། །རྣམ་<line/>
བསྒོམས་རྒྱལ་སྲས་དེ་ལྟར་ཆེར་སྐྱེས་པ། །ཐུགས་ལས་བྱུང་བའི་སངས་རྒྱས་སྲས་ཞེས་བྱ། །འདས་དང་མ་བྱོན་ད་ལྟར་བྱུང་བ་ཡི། །སངས་རྒྱས་ཆོས་རྣམས་རྣམ་པར་བསྒོམས་པའི་<line/>
</page>
<page index="748" id="375A">༄༅། །ཕྱིར༑ ༑ཡོངས་སུ་བསྡུ་བ་ཅི་འདྲ་མཐར་ཐུག་པ། །དེ་ལྟར་དེ་དག་འགྲུབ་པར་འགྱུར་བ་དང༌། །སངས་རྒྱས་ཐམས་ཅད་མཉམ་པ་ཉིད་རྟོགས་ཤིང༌། །<line/>
དུས་གསུམ་མཉམ་པ་ཉིད་ཀྱི་རྗེས་སོང་བས། །མཉམ་པ་ཉིད་ལ་སྣ་ཚོགས་མི་དམིགས་ཤིང༌། །དུས་གསུམ་ཀུན་ལ་ཐ་དད་མེད་པར་འཇུག །དེ་ཙམ་གྱིས་ནི་རྒྱལ་སྲས་བཞི་<line/>
པ་སྟེ༑ ༑དེ་ཡི་བསྔགས་པ་རྣམ་པ་དེ་འདྲ་འོ། །དེ་ལྟར་འདི་ལ་ནན་ཏན་བསྒྲུབས་བྱས་ཤིང༌། །བྱང་ཆུབ་སེམས་དཔའ་བྱང་ཆུབ་མཆོག་ཏུ་འབྱུང༌། །དེ་ལས་གཞན་ཡང་རྒྱལ་སྲས་<line/>
ལྔ་པ་ནི༑ ༑སྦྱོར་བ་ཕུན་སུམ་ཚོགས་ཞེས་བརྗོད་པ་སྟེ། །ཐབས་མཁས་ཚུལ་ལ་རྗེས་སུ་ཞུགས་གྱུར་ཅིང༌། །བསོད་ནམས་ལས་རྣམས་བརྩམས་པའི་མཐར་ཕྱིན་བྱེད། །འཇིག་རྟེན་<line/>
དག་ན་བསོད་ནམས་གང་བྱེད་ཀྱང༌། །སེམས་ཅན་ཀུན་གྱི་སྐྱབས་སུ་འགྱུར་བ་དང༌། །ཕན་ཚོལ་དེ་བཞིན་བདེ་བ་སྐྱེད་པ་དང༌། །སྙིང་བརྩེ་སྐྱེ་རྒུ་འགྲོལ་བར་འགྱུར་བ་དང༌། །འཇིག་<line/>
རྟེན་རྣམས་ཀྱི་གཙེ་བ་བསལ་བ་དང༌། །དྲན་ཞིང་དེ་བཞིན་དང་བར་བྱ་བ་དང༌། །སེམས་ཅན་མང་པོ་ཐམས་ཅད་གདུལ་མོས་ཤིང༌། །མྱ་ངན་འདས་པའི་སེམས་ཀྱི་མཐུ་ཡང་ཆེ། །<line/>
སེམས་ཅན་ཐམས་ཅད་ཀུན་ཏུ་མཐའ་ཡས་དང༌། །དེ་བཞིན་ཚད་མེད་གྲངས་ལས་འདས་པ་དང༌། །བསམ་གྱིས་མི་ཁྱབ་གཞལ་མེད་དཔག་མེད་པ། །དེ་འདྲའི་ཆོས་རྣམས་དེ་ལ་<line/>
</page>
<page index="749" id="375B">བརྗོད་པར་བྱ། །དེ་ཙམ་གྱིས་ན་རྒྱལ་སྲས་ལྔ་པ་སྟེ། །སྦྱོར་བ་ཕུན་སུམ་ཚོགས་པ་སྙིང་རྗེ་ཅན། །དེ་ཡི་གདམས་ངག་ཚུལ་ནི་དེ་འདྲ་སྟེ། །ཡོན་ཏན་ཐམས་ཅད་མངའ་བས་བསྟན་པ་<line/>
ཡིན༑ ༑གང་ཡང་བསམ་པ་ཕུན་སུམ་ཚོགས་བྱའི་ཕྱིར། །ཆོས་ཀྱི་ངོ་བོ་ཉིད་ཀྱིས་རྨོངས་མེད་ཅིང༌། །རྣམ་རྟོག་རྟོག་བྲལ་དྲན་དང་ལྡན་པ་དེ། །ལྷར་བཅས་འཇིག་རྟེན་ཀུན་གྱིས་བསླུ་<line/>
མི་ནུས༑ ༑སངས་རྒྱས་ཆོས་དང་དེ་བཞིན་རྒྱལ་སྲས་དང༌། །སྤྱོད་པས་བསྔགས་སམ་རྣམ་པར་སྨད་ཀྱང་རུང༌། །སེམས་ཅན་ཉུང་ཞེའམ་འོན་ཏམ་མང་ངོ་ཞེས། །ཐོས་པར་གྱུར་ཀྱང་<line/>
བསམ་པ་ཞུམ་མི་འགྱུར། །སེམས་ཅན་ཉོན་མོངས་ཉོན་མོངས་མེད་ཅེའམ། །གདུལ་སླ་འོན་ཏམ་ཤིན་ཏུ་གདུལ་དཀའ་དང༌། །ཆོས་ཀྱི་དབྱིངས་དེ་ཆུང་ངམ་རྒྱ་ཆེ་དང༌། །ཀུན་ནས་<line/>
འགྲུབ་འགྱུར་རྣམ་པར་འཇིག་ཅེ་འམ། །ཆོས་དབྱིངས་དེ་ནི་ཡོད་དམ་མེད་ཅེ་ཡང༌། །བྱང་ཆུབ་སེམས་དཔའ་ཐོས་གྱུར་དུས་གསུམ་ཚུལ། །ངེས་པར་རྟོགས་བྱེད་ཐམས་ཅད་རྣམ་<line/>
རྟོག་ཅིང༌། །སངས་རྒྱས་ཆོས་ལ་བསམ་པ་ཤིན་ཏུ་ངེས། །མཚན་མ་མེད་དང་མཚན་ཉིད་མེད་པ་དང༌། །དངོས་ཉིད་ཡོད་མིན་རྫུན་དང་བདེན་པ་དང༌། །སྒྱུ་མ་རྨི་ལམ་མི་རྟོག་རང་<line/>
བཞིན་མེད། །འདི་འདྲའི་ཆོས་ཚོལ་དེ་དག་ཉན་པ་བྱེད། །ཕྱིར་མི་ལྡོག་པའི་བྱང་ཆུབ་སེམས་དཔའ་ནི། །སངས་རྒྱས་ཆོས་དང་དེ་བཞིན་རྒྱལ་སྲས་དང༌། །སྤྱོད་པ་ཡོད་མེད་རྟག་<line/>
</page>
<page index="750" id="376A">༄༅། །ཏུ་རྣམ་པར་བསྒོམས། །འབྱུང་ངམ་མི་འབྱུང་ཞེ་ནའང་ཕྱིར་མི་ལྡོག །དེ་བཞིན་གཤེགས་པ་འདས་ཤེའམ་མ་འདས་དང༌། །མ་བྱོན་ཏོ་ཞེའམ་མ་<line/>
བྱོན་མ་ཡིན་དང༌། །སྐྱེས་སོ་མ་སྐྱེས་ཟད་འགྱུར་ཟད་མི་འགྱུར། །དེ་བཞིན་མཚན་གཅིག་ཐ་དད་མཚན་དེ་བཞིན། །གཅིག་པ་རྣམ་པ་ཐ་དད་མང་པོ་དང༌། །དོན་དང་དེ་བཞིན་ཡི་གེའི་དངོས་<line/>
རྣམས་དང༌། །ཐམས་ཅད་ཕན་ཚུན་ཡོངས་སུ་འཛུད་བྱད་པ། །མི་ལྡོག་བྱང་ཆུབ་སེམས་དཔའ་བསྟན་པར་བྱ། །མཚན་མ་མེད་ལ་མཚན་མ་ཡོད་པ་དང༌། །མཚན་ཉིད་མེད་ལ་མཚན་གྱིས་དམིགས་<line/>
པ་དང༌། །རྣམ་ཕྱེ་ཕན་ཚུན་ཡོངས་སུ་སྦྱར་བ་རྣམས། །ཐོས་ནས་འདི་ལ་མཐར་ཐུག་འཇུག་པ་བྱེད། །གཞན་ཡང་བྱང་ཆུབ་སེམས་དཔའ་གཞོན་གྱུར་པ། །ལུས་དང་ངག་དང་དེ་<line/>
བཞིན་ཡིད་ཀུན་གྱིས། །ཁ་ན་མ་ཐོར་འགྱུར་པ་ནམ་ཡང་མེད། །ཅི་འདོད་ཚུལ་བཞིན་དེ་ནི་སྐྱེ་བར་བྱེད། །གཞན་གྱི་བསམ་པ་ཇི་བཞིན་རབ་ཏུ་ཤེས། །དེ་དག་མོས་པ་ཡོངས་<line/>
སུ་རྟོགས་པར་བྱེད། །ཕྱོགས་རྣམས་གང་དུ་ཡིད་ཀྱིས་སྨོན་བྱེད་པ། །ཀུན་ཏུ་མངོན་ཤེས་མྱུར་བ་ཡིད་བཞིན་འཐོབ། །བདེ་བར་གཤེགས་པས་བསྔགས་པའི་ཆོས་ཐོས་<line/>
ཤིང༌། །དེ་ལ་ཞུམ་པ་སྐྱེད་པ་གང་ཡང་མེད། །ཞིང་རྣམས་ཡོངས་སུ་བསྐྱོད་པ་ཤེས་པ་དང༌། །དེ་བཞིན་བྱིན་རླབས་རྣམ་པར་རྒྱུ་བ་དང༌། །སངས་རྒྱས་ཞིང་རྣམས་ཡོངས་སུ་<line/>
</page>
<page index="751" id="376B">མནན་པ་དང༌། །གྲངས་མེད་ཀུན་ཏུ་འགྲོ་བ་བརྗོད་པར་བྱ། །གྲངས་མེད་ཆོས་རྣམས་ཡོངས་སུ་འདྲི་བ་དང༌། །ཅི་ནས་ཡིད་ཀྱི་རང་བཞིན་ལུས་འགྱུར་ཞིང༌། །དབྱངས་ཀྱི་རྣམ་པ་ཤིན་<line/>
ཏུ་ཡངས་འགྱུར་དང༌། །སེམས་གཅིག་སངས་རྒྱས་གྲངས་མེད་བསྙེན་བཀུར་བརྗོད། །བྱང་ཆུབ་སེམས་དཔའ་རྒྱལ་ཚབ་བརྗོད་པ་ནི། །སེམས་ཅན་རྣམས་ཀྱི་སྐྱེ་བ་རབ་ཏུ་<line/>
ཤེས༑ ༑ཉོན་མོངས་རྒྱུད་དང་རྣམ་པར་རྒྱུ་བ་ཤེས། །དེ་འདྲའི་སྤྱོད་ཡུལ་དེ་འདྲའི་སྦྱོར་བ་ཅན། །ཆོས་ཀྱི་རྒྱུད་མང་རྣམ་པ་ཐ་དད་དང༌། །སྔོན་མཐའ་ཕྱི་མཐའ་འཇིག་རྟེན་རྣམ་ཕྱེ་<line/>
དང༌། །བརྡ་ཡི་བདེན་པ་དོན་དམ་བདེན་པ་དང༌། །མ་ལུས་རྟོགས་པར་བྱ་བ་ལ་མཁས་པ་ཡིན། །དེ་ཡི་རྒྱལ་པོའི་གནས་ལ་མཁས་པར་བསྐུལ། །དེར་ཡང་ཇི་ལྟར་ཡོངས་སུ་<line/>
སྤྱད་བྱ་དང༌། །འགྲོ་བར་བྱ་དང་གནས་པར་བྱ་བ་དང༌། །རྒྱལ་པོའི་གནས་སུ་ཇི་ལྟར་རྣམ་སྤྱད་བརྗོད། །དེ་ལ་ཆོས་ཀྱི་རྒྱལ་པོའི་དབང་བསྐུར་དང༌། །བྱིན་གྱིས་བརླབས་དང་དེ་<line/>
བཞིན་མཐུ་ཆེན་དང༌། །ཆོས་སུ་གནས་དང་འགྲོ་བར་བྱ་བ་དག །བརྗོད་པར་བྱ་སྟེ་རྒྱལ་ཚབ་དེ་འདྲ་ཡིན། །དེ་ཙམ་གྱིས་ན་དེ་ཡི་མཐར་ཐུག་སྟེ། །གདམས་ངག་དེས་ཀྱང་རློམ་<line/>
སེམས་བྱེད་པ་མེད། །ཁོང་དུ་ཆུད་བྱེད་དྲན་ལྡན་རྒྱལ་ཚབ་དེ། །རྒྱལ་བ་ཀུན་གྱི་དྲུང་ན་སློབ་པར་བྱེད། །བདེ་གཤེགས་སྲས་པོ་གཙོ་བོར་དབང་བསྐུར་བ། །ཐུ་བོ་མཆོག་དང་དམ་པར་<line/>
</page>
<page index="752" id="377A">༄༅། །གྱུར་པ་ནི། །འཇིག་རྟེན་ཁམས་མང་གྲངས་མེད་བསྐྱོད་པ་དང༌། །ཡོངས་སུ་སྣང་བར་བྱ་བའི་སེམས་ཀྱང་མང༌། །བྱིན་གྱིས་བརླབས་དང་ཡོངས་སུ་<line/>
འདའ་བྱ་དང༌། །ཡོངས་སུ་སྦྱངས་པའི་སེམས་ཀྱང་རབ་ཏུ་མང༌། །གྲངས་མེད་འཇིག་རྟེན་ཤེས་པར་བྱ་བ་དང༌། །དབང་པོ་ཕུན་ལྡན་རྣམ་པར་དཔྱད་ལ་མཁས། །དེ་དག་<line/>
གཟུད་ཅིང་རྣམ་པར་གདུལ་བ་དང༌། །ཐམས་ཅད་མཁྱེན་གྱི་སེམས་ཀྱང་ཤིན་ཏུ་མང༌། །ཞིང་མང་བརྗོད་དུ་མེད་པར་འགྲོ་བྱས་ཤིང༌། །དམ་ཆོས་ཁམས་རྣམས་མ་ལུས་རྣམ་<line/>
པར་དཔྱོད། །དེ་ཡི་ལུས་དང་ལུས་ཀྱི་ལས་རྣམས་དང༌། །རྫུ་འཕྲུལ་བསྟན་པའང་ཤེས་པར་མི་ནུས་ཏེ། །དུས་གསུམ་ཤིན་ཏུ་རྒྱལ་བའི་སེམས་དག་ཀྱང༌། །རྒྱལ་ཚབ་གྱུར་པའི་<line/>
བར་གྱིས་ཤེས་མི་ནུས། །དེ་ལ་ཐམས་ཅད་གཟིགས་པས་དུས་གསུམ་དང༌། །སངས་རྒྱས་ཆོས་ཤེས་ཆགས་མེད་དེ་བཞིན་བརྗོད། །ཆོས་དབྱིངས་མཐའ་ཡས་མཐའ་དང་<line/>
དབུས་མེད་པ། །རྒྱས་པར་འགེངས་པར་བདེ་གཤེགས་བརྗོད་པ་མཛད། །ཅི་ནས་འཇིག་རྟེན་ཁམས་ཀུན་མ་ལུས་པར། །ཡོངས་སུ་སྣང་བྱེད་བྱིན་གྱིས་རློབ་པ་དང༌། །སེམས་<line/>
ཅན་ཆོས་རྣམས་དེ་བཞིན་མ་ལུས་དང༌། །སངས་རྒྱས་མཐའ་ཡས་དེ་བཞིན་བརྗོད་པའི་མཛད། །རྒྱལ་སྲས་བརྟན་པ་རྣམ་པ་བཅུར་བགྲངས་པ། །རྣམ་པར་དགོད་ལ་གནས་པ་དེ་<line/>
</page>
<page index="753" id="377B">དག་ཀུན། །རང་རང་སྤྱོད་ཡུལ་རབ་ཏུ་བརྩོན་བྱེད་པ། །འཇིག་རྟེན་ལྷར་བཅས་ཀུན་གྱིས་ཤེས་པར་དཀའ། །འོན་ཀྱང་དང་པོར་སེམས་བསྐྱེད་མཐའ་ཡས་པ། །ཕྱོགས་བཅུ་མ་<line/>
ལུས་ཐམས་ཅད་རྒྱས་པར་བྱ། །དུས་གསུམ་ཀུན་ཏུ་གང་ཚེ་སེམས་གཏོང་བ། །དེ་ཚེ་ཐམས་ཅད་མཁྱེན་པ་ཀུན་གཟིགས་འགྱུར། །ཞིང་རྣམས་ཀུན་ལ་མུ་མཐའ་ཡོད་བ་མིན།།<line/>
སེམས་ཅན་ཆོས་དང་འཇིག་རྟེན་ཀུན་དེ་བཞིན། །ལས་དང་ཉོན་མོངས་གནས་ཀྱང་མཐའ་ཡས་ཏེ། །བྱང་ཆུབ་སེམས་རབ་དེ་ལ་གནས་པ་ཡིན། །སྐད་ཅིག་སེམས་ལ་བྱང་ཆུབ་<line/>
གཞོལ་བའི་སེམས། །གང་སྐྱེས་འཇིག་རྟེན་ཀུན་གྱིས་ཤེས་མི་ནུས། །རང་རྒྱལ་རྣམས་དང་ཉན་ཐོས་ཀུན་གྱིས་མིན། །དེ་ནས་གོང་དུ་སྤྱོད་པ་ཇི་སྐད་བརྗོད། །གང་ཞིག་ཕྱོགས་<line/>
བཅུའི་འཇིག་རྟེན་ཁམས་ཀྱི་རྣམས། །སྤུ་གཅིག་སྲང་ལ་ཚད་དུ་འཇལ་བྱེད་པ། །དེས་ནི་བྱང་ཆུབ་སེམས་དཔའི་སྤྱོད་པ་ཤེས། །འོན་ཀྱང་སངས་རྒྱས་ཡེ་ཤེས་ཡོངས་སུ་ཚོལ། །ཕྱོགས་<line/>
བཅུའི་རྒྱ་མཚོ་ཇི་སྙེད་ཡོད་པ་ཀུན། །སྤུ་རྩེའི་ཐིགས་ཀྱིས་ཡོངས་འཇལ་ཤེས་བྱེད་པ། །དེ་ནི་རྒྱལ་སྲས་སྤྱོད་པ་འདི་འདྲ་དག །སེམས་ཀྱི་སྐད་ཅིག་གཅིག་ལ་སྒྲུབ་པར་བྱེད། །ཇི་ལྟར་<line/>
ཞིང་རྣམས་རྡུལ་རབ་ཕྲར་གླགས་ཤིང༌། །སེམས་ཅན་ལ་ལ་མ་ལུས་བགྲང་བྱེད་དེ། །འདི་སྙེད་ཡོད་ཅེས་གྲངས་སུ་གཅོད་བྱེད་པ། །དེ་འདྲར་རྒྱལ་སྲས་སྤྱོད་པ་བརྗོད་པའོ། །འདས་<line/>
</page>
<page index="754" id="378A">༄༅། །པའི་སངས་རྒྱས་དེ་བཞིན་མ་བྱོན་དང༌། །གང་རྣམས་ཕྱོགས་བཅུར་བྱུང་བར་གྱུར་པ་དང༌། །རང་རྒྱལ་དེ་བཞིན་ཉན་ཐོས་རབ་མང་བར། །རྣམ་པར་དམིགས་<line/>
ཤིང་བྱང་ཆུབ་སེམས་སྐྱེའོ། །སེམས་ཅན་ཁམས་རྣམས་མ་ལུས་རྒྱས་བཀང་ཞིང༌། །བྱང་ཆུབ་དོན་དུ་ཐོག་མར་སེམས་བསྐྱེད་པ། །དེ་ཡང་བགྲང་བར་ནུས་པ་མ་ཡིན་ན། །དེ་<line/>
ལས་གོང་དུ་ཅི་ཞིག་སྨོས་ཀྱང་དགོས། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། བྱང་ཆུབ་སེམས་དཔའི་རྣམ་པར་དགོད་པ་བཅུ་བསྟན་པའི་<line/>
ལེའུ་སྟེ༑ ཉི་ཤུ་པའོ།། །།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
