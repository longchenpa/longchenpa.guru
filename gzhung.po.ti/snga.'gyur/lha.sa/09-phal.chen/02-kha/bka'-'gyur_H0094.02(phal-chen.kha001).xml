<?xml-stylesheet href="../tibxml.css" type="text/css" version="1.0" encoding="UTF-8"?>
<text>
<info>
<location organization="acip" collection="k_lha_sa" volume="42" index="1"/>
<offset page="0" line="0" col="0"/>
<range start="1" end="718"/>
<title>སངས་རྒྱས་ཕལ་པོ་ཆེ་ཞེས་བྱ་བ་ཤིན་ཏུ་རྒྱས་པ་ཆེན་པོའི་མདོ། </title>
<section>ཕལ་ཆེན། </section>
<volume>ཁ</volume>
<status asof="31Jan2012">checked, but not manually proofread</status>
</info>
<pageset>
<page index="1" id="1B">༄༅༅། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ། བམ་<line/>
པོ་ཉི་ཤུ་གཉིས་པ། དེ་ནས་ལྷའི་བུ་དྲན་པ་དང་ལྡན་པས་བྱང་ཆུབ་སེམས་དཔའ་ཆོས་ཀྱི་བློ་<line/>
གྲོས་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། འཇིག་རྟེན་གྱི་ཁམས་ཐམས་ཅད་ན་<line/>
བྱང་ཆུབ་སེམས་དཔའ་འཕགས་པའི་གསུང་རབ་ལ་ཁྱིམ་ནས་ཁྱིམ་མེད་པར་རབ་ཏུ་བྱུང་<line/>
</page>
<page index="2" id="2A">༄༅། །ཞིང་ངུར་སྨྲིག་གི་གོས་འཆང་བ་དེ་དག་གིས་ཚངས་པའི་སྤྱོད་པ་ཡོངས་སུ་དག་པ་<line/>
གང་གིས་བྱང་ཆུབ་སེམས་དཔའ་རྣམ་པར་དགོད་པ་འདི་དག་ལས་འདས་ཏེ་མྱུར་དུ་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་ཏུ་འབྱུང་བར་འགྱུར་བ་དེ་ཇི་ལྟར་ཡིད་ལ་བྱ། དེ་སྐད་ཅེས་སྨྲས་པ་དང༑ བྱང་ཆུབ་<line/>
སེམས་དཔའ་ཆོས་ཀྱི་བློ་གྲོས་ཀྱིས་ལྷའི་བུ་དྲན་པ་དང་ལྡན་པ་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། དེ་<line/>
བས་ན༑ བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་རྣམས་ཀྱིས་དམིགས་པ་བཅུ་རྣམ་པར་<line/>
</page>
<page index="3" id="2B">བསྒོམས་ཏེ་གོང་དུ་ཆོས་བཅུ་ཡིད་ལ་བྱའོ། །དམིགས་པ་བཅུ་རྣམ་པར་བསྒོམས་པ་གང་ཞེ་ན། འདི་ལྟ་སྟེ། ལུས་དང་ལུས་ཀྱི་ལས་དང༌།<line/>
ངག་དང་ངག་ཀྱི་ལས་དང༌། ཡིད་དང་ཡིད་ཀྱི་ལས་དང༌། སངས་རྒྱས་དང༌། ཆོས་དང༌། དགེ་འདུན་དང༌། བསླབ་པ་ཡང་དག་པར་བླང་<line/>
བ་དག་སྟེ། ཅི། ཚངས་པའི་སྤྱོད་པ་དེ་ལུས་སམ། དེ་སྟེ་ཚངས་པའི་སྤྱོད་པ་དེ་ལུས་ཡིན་ན་ནི། ཚངས་པའི་སྤྱོད་པ་མི་གཙང་བར་འགྱུར།<line/>
ཚངས་པའི་སྤྱོད་པ་ཆོས་མ་ཡིན་པར་འགྱུར། ཚངས་པའི་སྤྱོད་པ་འཁྲུགས་པར་འགྱུར། ཚངས་པའི་སྤྱོད་པ་དྲི་ང་བར་འགྱུར། ཚངས་པའི་<line/>
སྤྱོད་པ་གཙང་བ་མ་ཡིན་པར་འགྱུར། ཚངས་པའི་སྤྱོད་པ་སྨད་པར་འགྱུར། ཚངས་པའི་སྤྱོད་པ་མི་མཐུན་པར་འགྱུར། ཚངས་པའི་སྤྱོད་པ་<line/>
ཀུན་ནས་ཉོན་མོངས་པར་འགྱུར། ཚངས་པའི་སྤྱོད་པ་ཀེང་རུས་སུ་འགྱུར། ཚངས་པའི་སྤྱོད་པ་སྲིན་གྱི་ཚང་དུ་འགྱུར་རོ། །དེ་སྟེ་ལུས་ཀྱི་<line/>
</page>
<page index="4" id="3A">༄༅། །ལས་ཚངས་པའི་སྤྱོད་པ་ཡིན་ན་ནི། ཉལ་བ་ཚངས་པའི་སྤྱོད་པར་འགྱུར། འདུག་པ་ཚངས་པའི་སྤྱོད་པར་འགྱུར།<line/>
འགྲེང་བ་ཚངས་པའི་སྤྱོད་པར་འགྱུར། འགྲོ་བ་ཚངས་པའི་སྤྱོད་པར་འགྱུར། བལྟས་པ་ཚངས་པའི་སྤྱོད་པར་འགྱུར། རྣམ་པར་བལྟས་<line/>
པ་ཚངས་པའི་སྤྱོད་པར་འགྱུར། བསྐུམ་པ་ཚངས་པའི་སྤྱོད་པར་འགྱུར། བརྐྱང་བ་ཚངས་པའི་སྤྱོད་པར་འགྱུར། འཁོར་བ་ཚངས་པའི་སྤྱོད་<line/>
པར་འགྱུར། འགྲེས་པ་ཚངས་པའི་སྤྱོད་པར་འགྱུར་རོ། །དེ་སྟེ་ངག་ཚངས་པའི་སྤྱོད་པ་ཡིན་ན་ནི། དབྱངས་ཚངས་པའི་སྤྱོད་པར་འགྱུར། ང་<line/>
རོ་ཚངས་པའི་སྤྱོད་པར་འགྱུར། བརྗོད་པ་ཚངས་པའི་སྤྱོད་བར་འགྱུར། སྨྲ་བ་ཚངས་པའི་སྤྱོད་པར་འགྱུར། སྨྲོས་པ་ཚངས་པའི་སྤྱོད་པར་<line/>
འགྱུར༑ ཐོང་གནས་རྩོལ་བ་ཚངས་པའི་སྤྱོད་པར་འགྱུར། ལྕེ་བསྒྱུར་བ་ཚངས་པའི་སྤྱོད་པར་འགྱུར། མཆུ་སྦྱར་བ་ཚངས་པའི་སྤྱོད་པར་འགྱུར།<line/>
</page>
<page index="5" id="3B">ཚིག་སྦྱར་བ་ཚངས་པའི་སྤྱོད་པར་འགྱུར་རོ། །དེ་སྟེ་ངག་གི་ལས་ཚངས་པའི་སྤྱོད་པ་ཡིན་ན་ནི། །བརྗོད་པ་ཚངས་པའི་སྤྱོད་པར་འགྱུར། བརྡར་བྱས་པ་ཚངས་པའི་སྤྱོད་པར་འགྱུར།<line/>
ཤིན་ཏུ་བསྟན་པ་ཚངས་པའི་སྤྱོད་པར་འགྱུར། བསྟན་པས་རྣམ་པར་བསྟན་པ་ཚངས་པའི་སྤྱོད་པར་འགྱུར། ལེགས་པར་བརྗོད་པ་ཚངས་པའི་སྤྱོད་པར་འགྱུར། ངན་དུ་བརྗོད་<line/>
པ་ཚངས་པའི་སྤྱོད་པར་འགྱུར། རྣམ་པར་གདགས་པ་ཚངས་པའི་སྤྱོད་པར་འགྱུར། རྣམ་པར་སྤྱོད་པ་ཚངས་པའི་སྤྱོད་པར་འགྱུར། ཡོངས་སུ་སྨོས་པ་ཚངས་པའི་སྤྱོད་པར་<line/>
འགྱུར་རོ། །དེ་སྟེ་ཡིད་ཚངས་པའི་སྤྱོད་པ་ཡིན་ན་ནི། དཔྱོད་པ་ཚངས་པའི་སྤྱོད་པར་འགྱུར། རྣམ་པར་དཔྱོད་པ་ཚངས་པའི་སྤྱོད་པར་འགྱུར། རྟོག་པ་ཚངས་པའི་སྤྱོད་པར་འགྱུར།<line/>
རྣམ་པར་རྟོག་པ་ཚངས་པའི་སྤྱོད་པར་འགྱུར། དྲན་པ་ཚངས་པའི་སྤྱོད་པར་འགྱུར། ཕྱིར་དྲན་པ་ཚངས་པའི་སྤྱོད་པར་འགྱུར། སེམས་པ་ཚངས་པའི་སྤྱོད་པར་འགྱུར། རྣམ་པར་<line/>
སེམས་པ་ཚངས་པའི་སྤྱོད་པར་འགྱུར། སྒྱུ་མ་ཚངས་པའི་སྤྱོད་པར་འགྱུར། རྨི་ལམ་ཚངས་པའི་སྤྱོད་པར་འགྱུར་རོ། །དེ་སྟེ་ཡིད་ཀྱི་ལས་ཚངས་པའི་སྤྱོད་པ་ཡིན་ན་ནི། འདུ་ཤེས་<line/>
ཚངས་པའི་སྤྱོད་པར་འགྱུར། ཡིད་ལ་བྱེད་པ་ཚངས་པའི་སྤྱོད་པར་འགྱུར། གྲང་བ་ཚངས་པའི་སྤྱོད་པར་འགྱུར། དྲོ་བ་ཚངས་པའི་སྤྱོད་པར་འགྱུར། བདེ་བ་ཚངས་པའི་སྤྱོད་པར་<line/>
</page>
<page index="6" id="4A">༄༅། །འགྱུར༑ སྡུག་བསྔལ་ཚངས་པའི་སྤྱོད་པར་འགྱུར། བཀྲེས་པ་ཆངས་པའི་སྤྱོད་པར་འགྱུར། སྐོམ་པ་ཚངས་པའི་སྤྱོད་པར་འགྱུར། དགའ་བ་ཚངས་པའི་<line/>
སྤྱོད་པར་འགྱུར། ཞུམ་པ་ཚངས་པའི་སྤྱོད་པར་འགྱུར་རོ། །དེ་སྟེ་སངས་རྒྱས་ཚངས་པའི་སྤྱོད་པ་ཡིན་ན་ནི། གཟུགས་སངས་རྒྱས་སམ། འོན་ཏམ་ཚོར་བ་སངས་རྒྱས་<line/>
སམ༑ འདུ་ཤེས་སངས་རྒྱས་སམ། འདུ་བྱེད་སངས་རྒྱས་སམ། རྣམ་པར་ཤེས་པ་སངས་རྒྱས་སམ། མཚན་རྣམས་སངས་རྒྱས་སམ། མངོན་པར་ཤེས་པ་སངས་<line/>
རྒྱས་སམ། ལས་སངས་རྒྱས་སམ། འོན་ཏེ་རྣམ་པར་སྨིན་པ་སངས་རྒྱས་སམ། དེ་སྟེ་ལེགས་པར་བཤད་པའི་ཆོས་ཉིད་ཚངས་པར་སྤྱོད་པའི་གནས་ཡིན་ན་ནི། འགོག་<line/>
པ་གནས་སུ་འགྱུར་རོ། །མྱ་ངན་ལས་འདས་པ་གནས་སུ་འགྱུར་རོ། །བྲལ་བ་གནས་སུ་འགྱུར་རོ། །མ་སྐྱེས་པ་གནས་སུ་འགྱུར་རོ། །མ་བྱུང་བ་གནས་སུ་འགྱུར་རོ།།<line/>
གྲགས་པ་མེད་པ་གནས་སུ་འགྱུར་རོ། །རྟོག་པ་མེད་པ་གནས་སུ་འགྱུར་རོ། །རྒྱུ་བ་མེད་པ་གནས་སུ་འགྱུར་རོ། །ཕྲད་པ་མེད་པའི་གནས་ནི། ཚངས་པའི་གནས་སུ་<line/>
འགྱུར་རོ། །དེ་སྟེ་དགེ་འདུན་སྡོམ་པའི་ནན་ཏན་ཅན་ཚངས་པའི་སྤྱོད་པ་ཡིན་ན་ནི། རྒྱུན་དུ་ཞུགས་པའི་འབྲས་བུའི་ཕྱིར་དགེ་འདུན་ནམ། འོན་ཏམ་རྒྱུན་དུ་ཞུགས་<line/>
</page>
<page index="7" id="4B">པའི་འབྲས་བུ་དགེ་འདུན། ལན་གཅིག་ཕྱིར་འོང་བའི་འབྲས་བུའི་ཕྱིར་དགེ་འདུན་ནམ། འོན་ཏམ་ལན་གཅིག་ཕྱིར་འོད་བའི་འབྲས་བུ་དགེ་འདུན། ཕྱིར་མི་འོང་བའི་<line/>
འབྲས་བུའི་ཕྱིར་དགེ་འདུན་ནམ། འོན་ཏམ་ཕྱིར་མི་འོང་བའི་འབྲས་བུ་དགེ་འདུན། དགྲ་བཅོམ་པའི་འབྲས་བུའི་ཕྱིར་དགེ་འདུན་ནམ། འོན་ཏམ་དགྲ་བཅོམ་པའི་<line/>
འབྲས་བུ་དགེ་འདུན། གསུམ་རིག་པ་ཉིད་དགེ་འདུན་ནམ། དྲུག་མངོན་པར་ཤེས་པ་དགེ་འདུན་ནམ། འོན་ཏམ་ཁོང་དུ་ཆུད་པར་ནན་ཏན་དུ་བྱེད་པ་ཚངས་པའི་སྤྱོད་པ།<line/>
དེ་སྟེ་བསླབ་པ་ཡང་དག་པར་བླངས་པ་ཚངས་པའི་སྤྱོད་པ་ཡིན་ན་ནི། ཐ་དད་དུ་གནས་པ་བསླབ་པ་ཡང་དག་པར་བླང་བའམ། ཡོངས་སུ་དག་པ་བསླབ་པ་ཡང་དག་པར་<line/>
བླང་བའམ། སློབ་དཔོན་གྱི་ཚིག་བསླབ་པ་ཡང་དག་པར་བླང་བའམ། ལན་གསུམ་དུ་བཟླས་པ་བསླབ་པ་ཡང་དག་པར་བླང་བའམ། མཁན་པོ་བསླབ་པ་ཡང་དག་པར་<line/>
བླང་བའམ། སྐྲ་བྲེགས་པ་དང༌། ངུར་སྨྲིག་གི་གོས་འཆང་བ་བསླབ་པ་ཡང་དག་པར་བླང་བའམ། སློང་མོས་འཚོ་བ་བསླབ་པ་ཡང་དག་པར་བླང་བའམ། འོན་ཏམ་དེ་<line/>
དག་ཚངས་པའི་སྤྱོད་པའམ་ཞེས་དེ་ལྟར་ཆོས་དེ་དག་ལ་རྣམ་པར་སྒོམ་ན། བདག་གི་ལུས་ལ་མངོན་པར་ཆགས་པ་མེད་པ་དང༌། སྒོམ་པ་ལ་ཞེན་པ་མེད་པ་དང༌། ཆོས་<line/>
</page>
<page index="8" id="5A">༄༅། །རྣམས་གནས་པ་མེད་པ་དང༌། འདས་པ་རྒྱུ་བ་མེད་པ་དང༌། མ་འོངས་པ་མ་ཕྱིན་པ་དང༌། ད་ལྟར་བྱུང་བ་སྟོང་པ་དང༌། ལས་ལ་བྱེད་པ་མེད་པ་དང༌། རྣམ་<line/>
པར་སྨིན་པ་ལ་ཚོར་བ་མེད་པ་དང༌། འཇིག་རྟེན་འདི་འཕོས་པ་མེད་པ་དང༌། འཇིག་རྟེན་ཕ་རོལ་ཆུད་མི་ཟ་བའི་ཕྱིར་ཚངས་པའི་སྤྱོད་པ་ཞེས་བྱ་བའི་ཆོས་དེ་གང་ཡིན། དེ་<line/>
གང་ལས་བྱུང༌། དེ་སུའི། དེ་ཅི་ཞིག། དེ་སུས་བྱས། དེ་ཡོད་དམ། དེ་མེད་དམ། དེ་གཟུགས་སམ། དེ་གཟུགས་མ་ཡིན་ནམ། དེ་ཚོར་བའམ། དེ་ཚོར་བ་མ་ཡིན་<line/>
ནམ༑ དེ་འདུ་ཤེས་སམ། དེ་འདུ་ཤེས་མ་ཡིན་ནམ། དེ་འདུ་བྱེད་དམ། དེ་འདུ་བྱེད་མ་ཡིན་ནམ། དེ་རྣམ་པར་ཤེས་པའམ། དེ་རྣམ་པར་ཤེས་པ་མ་ཡིན་ནམ།<line/>
ཚངས་པར་སྤྱོད་པའི་ཆོས་དེ་གང་ཞིག་ཅེས་དེ་ལྟར་མི་དམིགས་ཤིང་དུས་གསུམ་མཉམ་པ་ཉིད་དུ་ནམ་མཁའ་ཡོངས་སུ་རྒྱས་པར་བྱ་བ་དང༌། ཆགས་པ་མེད་པར་<line/>
ཡིད་ལ་བྱ་བ་དང༌། སེམས་ལ་བསྒྲིབས་པ་མེད་པ་དང༌། གཉིས་སུ་མེད་པར་ཤིན་ཏུ་སྤྱོད་པ་དང༌། བསྒྲིབས་པ་མེད་པའི་སྦྱོར་བ་དང༌། མཚན་མ་མེད་པའི་ཆོས་གཟུང་<line/>
བ་དང༌། མཚན་ཉིད་མེད་པའི་ཆོས་རབ་ཏུ་ཤེས་པ་དང༌། སངས་རྒྱས་ཀྱི་ཆོས་མཉམ་པ་ཉིད་དང༌། སངས་རྒྱས་ཀྱི་ཆོས་ཐམས་ཅད་ལ་ཡང་དག་པར་སེམས་པས་ཚངས་<line/>
</page>
<page index="9" id="5B">པའི་སྤྱོད་པ་ཡོངས་སུ་དག་པར་ཡིད་ལ་བྱའོ། །གོང་དུ་ཡང་ཆོས་བཅུ་དང་ལྡན་པས་ཡིད་ལ་བྱ་སྟེ། བཅུ་གང་ཞེ་ན། འདི་ལྟ་སྟེ། གནས་དང་གནས་མ་ཡིན་པ་ཤེས་པ་དང༌། འདས་<line/>
པ་དང༌། མ་འོངས་པ་དང༌། ད་ལྟར་བྱུང་བའི་ལས་དང༌། རྣམ་པར་སྨིན་པ་ཤེས་པ་དང་ལྡན་པ་དང༌། བསམ་གཏན་དང༌། རྣམ་པར་ཐར་པ་དང༌། ཏིང་ངེ་འཛིན་དང༌། སྙོམས་<line/>
པར་འཇུག་པ་དང༌། ཀུན་ནས་ཉོན་མོངས་པ་དང༌། རྣམ་པར་བྱང་བ་དང༌། རྣམ་པར་ལྡང་བ་ཤེས་པ་དང་ལྡན་པ་དང༌། དབང་པོ་དང༌། བརྩོན་འགྲུས་ཐ་དད་པ་དང༌། ཡོངས་<line/>
སུ་རྫོགས་པ་མཆོག་དང༌། ཐ་མ་ཤེས་པ་དང་ལྡན་པ་དང༌། མོས་པ་ཐ་དད་པ་དང༌། མོས་པ་དུ་མ་ཤེས་པ་དང་ལྡན་པ་དང༌། ཁམས་ཐ་དད་པ་དང༌། ཁམས་དུ་མ་ཤེས་པ་དང་<line/>
ལྡན་པ་དང༌། ཐམས་ཅད་དུ་འགྲོ་བའི་ལམ་ཤེས་པ་དང་ལྡན་པ་དང༌། ལྷའི་མིག་ཐོགས་པ་མེད་པ་དང་ལྡན་པ་དང༌། བསྒྲིབས་པ་མེད་པ་རྗེས་སུ་དྲན་པ་ཤེས་པ་དང་ལྡན་པ་<line/>
དང༌། བག་ཆགས་ཀྱི་མཚམས་སྦྱོར་བ་ཡང་དག་པར་གཅད་པ་ཤེས་པ་དང་ལྡན་པ་སྟེ། དེ་བཞིན་གཤེགས་པའི་སྟོབས་རེ་རེ་ལ་ཡང་རྣམ་པར་དབྱེ་བ་ཤིན་ཏུ་རྒྱ་ཆེ་བར་ཁོང་དུ་<line/>
ཆུད་པར་བྱའོ། །ཐམས་ཅད་ཀྱང་ཚད་མེད་པར་བལྟ་བར་བྱའོ། །ཐོས་ནས་ཀྱང་སྙིང་རྗེ་ཆེན་པོ་ལ་བསྟན་པར་བྱའོ། །སེམས་ཅན་རྣམ་པར་སྒོམ་པ་ཡང་མི་གཏང་བར་བྱའོ། །<line/>
</page>
<page index="10" id="6A">༄༅། །ཆོས་ལ་ཤིན་ཏུ་བརྟག་པ་ཡང་མི་གཞིག་པར་བྱའོ། །བླ་ན་མེད་པའི་ཆོས་ལ་ཡང་དག་པའི་ཡི་དམ་ཡང་ཤིན་ཏུ་བརྩམ་པར་བྱའོ། །རྣམ་པར་<line/>
སྨིན་པ་ལ་ཡང་རེ་བ་མེད་པར་བྱའོ། །སྒྱུ་མའི་རང་བཞིན་ཡང་རྗེས་སུ་རྟོགས་པར་བྱའོ། །རྨི་ལམ་གྱི་རང་བཞིན་དུ་ཡང་ཡང་དག་པར་སྤྱད་པར་བྱའོ། །མིག་ཡོར་གྱི་<line/>
རང་བཞིན་དང་ཡང་ཐ་མི་དད་པར་བྱའོ། །སྒྲ་བརྙན་གྱི་རང་བཞིན་ཡང་སྤྱོད་ཡུལ་དུ་བྱའོ། །སྤྲུལ་པའི་རང་བཞིན་དུ་ཡང་མོས་པར་བྱ་སྟེ། དེ་དེ་ལྟར་ཞུགས་པས་ཉོན་<line/>
མོངས་པ་ཆུང་བར་སངས་རྒྱས་ཀྱི་ཆོས་ཐམས་ཅད་ཀྱང་མངོན་དུ་འགྱུར་རོ། །དེས་ཆོས་དེ་དག་གཉིས་སུ་མེད་པར་རྟོགས་པས་སེམས་དང་པོ་བསྐྱེད་པ་ཉིད་ཀྱིས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བའི་གནས་ཡོད་དོ། ཆོས་ཐམས་ཅད་སེམས་ཀྱི་རང་བཞིན་དུ་ཤེས་པས་གཞན་གྱི་དྲིང་མི་འཇོག་པར་ཤེས་<line/>
རབ་ཀྱི་ཕུང་པོ་དང་ཡང་ལྡན་པར་འགྱུར་རོ། །ཤིན་ཏུ་རྒྱས་པ་ཆེན་པོའི་མདོ། །སངས་རྒྱས་ཕལ་པོ་ཆེ་ཞེས་བྱ་བ་ལས་ཚངས་པར་སྤྱོད་པའི་ལེའུ་ཞེས་བྱ་སྟེ། ཉི་ཤུ་རྩ་གཅིག་<line/>
པའོ༑༑ །།དེ་ནས་ལྷའི་དབང་པོ་བརྒྱ་བྱིན་གྱིས་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། བསོད་ནམས་ཀྱི་ཕུང་པོ་ཇི་ཙམ་<line/>
</page>
<page index="11" id="6B">ཞིག་དང་ལྡན་ན། སེམས་དང་པོ་བསྐྱེད་པའི་བྱང་ཆུབ་སེམས་དབར་འགྱུར། དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་ལྷའི་དབང་པོ་བརྒྱ་བྱིན་ལ་<line/>
འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། གནས་འདི་ནི། ཡིད་ཆེས་པར་ཤིན་ཏུ་དཀའ་སྟེ། ཤེས་པར་དཀའ། བརྟག་པར་དཀའ། མངོན་པར་དད་པར་དཀའ། ཤིན་ཏུ་<line/>
རྟོགས་པར་དཀའ། ཀུན་ནས་སྒྲུབ་པར་དཀའ། ཡང་དག་པར་སྤྱད་པར་དཀའ། བརྗོད་པར་དཀའ། བསྐྱེད་པར་དཀའ། བརྒལ་བར་དཀའ། ཁོང་དུ་ཆུད་པར་དཀའ། འོན་<line/>
ཀྱང་ཅི་ཚུལ་དུ་སངས་རྒྱས་ཀྱི་མཐུས་བཤད་པར་བྱའོ། །ཀྱེ་རྒྱལ་བའི་སྲས། དེ་ལ་ཇི་སྙམ་དུ་སེམས། གང་ཤར་ཕྱོགས་ཀྱི་འཇིག་རྟེན་གྱི་ཁམས་གྲངས་མེད་པར་གཏོགས་<line/>
པའི་སེམས་ཅན་དེ་དག་ལ་ལ་ཞིག་གིས་བསྐལ་པར་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་བསླབ་པའི་ཚིག་ལྔ་པོ་དག་ཀྱང་འཛིན་དུ་བཙུད་པར་གྱུར་ལ། དེ་<line/>
བཞིན་དུ་ལྷོ་ཕྱོགས་དང༌། ནུབ་ཕྱོགས་དང༌། བྱང་ཕྱོགས་དང༌། དེ་བཞིན་དུ་བྱང་ཤར་གྱི་ཕྱོགས་མཚམས་དང༌། ཤར་ལྷོའི་ཕྱོགས་མཚམས་དང༌། ལྷོ་ནུབ་ཀྱི་ཕྱོགས་<line/>
མཚམས་དང༌། དེ་བཞིན་དུ་ནུབ་བྱང་གི་ཕྱོགས་མཚམས་དང༌། དེ་བཞིན་དུ་འོག་གི་ཕྱོགས་དང༌། དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གྲངས་མེད་པར་<line/>
</page>
<page index="12" id="7A">༄༅། །གཏོགས་པའི་སེམས་ཅན་རྣམས་ཀྱང་བསྐལ་པར་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་བསླབ་པའི་ཚིག་ལྔ་པོ་དག་ཀྱང་འཛིན་དུ་<line/>
བཙུད་ན། རྒྱལ་བའི་སྲས། དེ་ལ་ཇི་སྙམ་དུ་སེམས། དེའི་རྒྱུས་བསོད་ནམས་མང་དུ་འཕེལ་ལམ། དེ་སྐད་ཅེས་སྨྲས་པ་དང༌། ལྷའི་དབང་པོ་བརྒྱ་བྱིན་གྱིས་བྱང་<line/>
ཆུབ་སེམས་དཔའ་ཆོས་ཀྱི་བློ་གྲོས་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། བསོད་ནམས་འདི་ནི། སངས་རྒྱས་བཅོམ་ལྡན་འདས་རྣམས་མ་གཏོགས་པར་<line/>
གཞན་གྱིས་ཤེས་པར་མི་ནུས་སོ། །སྨྲས་པ། ཀྱེ་རྒྱལ་བའི་སྲས། བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པའི་བསོད་ནམས་ཀྱི་ཕུང་པོ་ལ་<line/>
ནི༑ དེ་དག་གི་བསོད་ནམས་སྔ་མ་དེས་བརྒྱའི་ཆར་ཡང་ཉེ་བར་མི་འགྲོ། སྟོང་གི་ཆར་ཡང་ཉེ་བར་མི་འགྲོ་།བརྒྱ་སྟོང་གི་ཆ་དང༌། བྱེ་བའི་ཆ་དང༌། བྱེ་བ་བརྒྱའི་ཆ་དང༌།<line/>
བྱེ་བ་སྟོང་གི་ཆ་དང༌། བྱེ་བ་བརྒྱ་སྟོང་གི་ཆ་དང༌། བྱེ་བ་ཁྲག་ཁྲིག་བརྒྱའི་ཆ་དང༌། བྱེ་བ་ཁྲག་ཁྲིག་སྟོང་གི་ཆ་དང༌། བྱེ་བ་ཁྲག་ཁྲིག་བརྒྱ་སྟོང་གི་ཆར་ཡང་ཉེ་བར་མི་<line/>
འགྲོ། གྲངས་དང༌། ཆ་དང༌། བགྲང་བ་དང༌། དཔེ་དང༌། རྒྱུར་ཡང་ཉེ་བར་མི་འགྲོའོ། །ཀྱེ་རྒྱལ་བའི་སྲས། དཔེ་སྔ་མ་དག་ལྟ་ཞོག་གི། ཀྱེ་རྒྱལ་བའི་སྲས། ཕྱོགས་བཅུའི་<line/>
</page>
<page index="13" id="7B">འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་ཇི་སྙེད་པ་དེ་དག་བསྐལ་པ་བརྒྱར་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་དགེ་བ་བཅུའི་ལས་ཀྱི་<line/>
ལམ་རྣམས་ལ་ཡང་དག་པར་སྦྱར་བར་གྱུར་ལ། གཞུང་དེ་བཞིན་དུ་བསྐལ་པ་སྟོང་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་བསམ་གཏན་བཞི་ལ་རབ་ཏུ་བཀོད་<line/>
པ་དང༌། བསྐལ་པ་བརྒྱ་ཕྲག་སྟོང་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་ཚངས་པའི་རྣམ་པར་སྤྱོད་པ་བཞི་ལ་རབ་ཏུ་བཀོད་པ་དང༌། བསྐལ་པ་བྱེ་བར་བདེ་བའི་<line/>
ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་གཟུགས་མེད་པའི་སྙོམས་པར་འཇུག་པ་བཞི་ལ་རབ་ཏུ་བཀོད་པར་གྱུར་པ་དང༌། བསྐལ་པ་བྱེ་བར་བདེ་བའི་ཡོ་བྱད་ཐམས་ཅད་ཀྱིས་<line/>
རིམ་གྲོར་བྱས་ཏེ་རྒྱུན་དུ་ཞུགས་པའི་འབྲས་བུ་ལ་རབ་ཏུ་བཀོད་པ་དང༌། བསྐལ་པ་བྱེ་བ་སྟོང་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་ལན་གཅིག་ཕྱིར་འོང་བའི་<line/>
འབྲས་བུ་ལ་རབ་ཏུ་བཀོད་པ་དང༌། བསྐལ་པ་བྱ་བ་བརྒྱ་སྟོང་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་ཕྱིར་མི་འོང་བའི་འབྲས་བུ་ལ་རབ་ཏུ་བཀོད་པ་དང༌། བསྐལ་<line/>
པ་བྱེ་བ་ཁྲག་ཁྲིག་ཏུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཏེ་དགྲ་བཅོམ་པ་ལ་རབ་ཏུ་བཀོད་པ་དང༌། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་བདེ་བའི་ཡོ་བྱད་<line/>
</page>
<page index="14" id="8A">༄༅། །ཐམས་ཅད་ཀྱིས་རིམ་གྲོར་བྱས་ཏེ་རང་སངས་རྒྱས་ཀྱི་བྱང་ཆུབ་ལ་རབ་ཏུ་བཞག་པར་གྱུར་ན། ཀྱེ་རྒྱལ་བའི་སྲས། དེ་ལ་ཇི་སྙམ་དུ་སེམས། དེའི་<line/>
རྒྱུས་བསོད་ནམས་མང་དུ་འཕེལ་ལམ། ལྷའི་དབང་པོ་བརྒྱ་བྱིན་གྱིས་སྨྲས་པ། ཀྱེ་རྒྱལ་བའི་སྲས། དེ་ནི། སངས་རྒྱས་བཅོམ་ལྡན་འདས་ཀྱིས་མཁྱེན་ཏོ། །བྱང་ཆུབ་སེམས་<line/>
དཔའ་ཆོས་ཀྱི་བློ་གྲོས་ཀྱིས་སྨྲས་པ། ཀྱེ་རྒྱལ་བའི་སྲས། བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་ཕུང་པོ་དེ་ལ་བསོད་ནམས་ཀྱི་ཕུང་པོ་སྔ་མ་<line/>
དེས་བརྒྱའི་ཆར་ཡང་ཉེ་བར་མི་འགྲོའོ། །སྟོང་གི་ཆ་དང༌། བརྒྱ་སྟོང་གི་ཆ་དང༌། བྱེ་བའི་ཆ་དང༌། བྱེ་བ་བརྒྱའི་ཆ་དང༌། བྱེ་བ་སྟོང་གི་ཆ་དང༌། བྱེ་བ་བརྒྱ་སྟོང་གི་ཆ་དང༌། གྲངས་<line/>
དང༌། ཆ་དང༌། བགྲང་བ་དང༌། དཔེ་དང༌། རྒྱུར་ཡང་ཉེ་བར་མི་འགྲོའོ། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། གང་འདི་ཕྱོགས་བཅུའི་འཇིག་རྟེན་གྱི་ཁམས་གྲངས་མེད་<line/>
པར་གཏོགས་པའི་སེམས་ཅན་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་བདེ་བའི་ཡོ་བྱད་ཐམས་ཅད་ཀྱིས་རིམ་གྲོར་བྱས་ཤིང་བསླབ་པའི་ཚིག་ལྔ་ལ་བཞག་པ་དང༌།<line/>
དགེ་བ་བཅུའི་ལས་ཀྱི་ལམ་ལ་ཡང་དག་པར་སྦྱར་བ་དང༌། བསམ་གཏན་བཞི་ལ་རབ་ཏུ་དགོད་པ་དང༌། ཚངས་པའི་རྣམ་པར་སྤྱོད་པ་བཞི་དང༌། གཟུགས་མེད་པའི་སྙོམས་<line/>
</page>
<page index="15" id="8B">པར་འཇུག་པ་བཞི་དང༌། རྒྱུན་དུ་ཞུགས་པའི་འབྲས་བུ་དང༌། ལན་གཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། དགྲ་བཅོམ་པ་ཉིད་དང༌། རང་སངས་རྒྱས་<line/>
ཀྱི་བྱང་ཆུབ་ལ་རབ་ཏུ་དགོད་པ་དེ་ཙམ་གྱིས་ནི། སངས་རྒྱས་སུ་མི་འགྱུར་ཏེ། དེ་ནི། འདི་ལྟར་དེ་བཞིན་གཤེགས་པའི་རིགས་རྒྱུན་མི་གཅད་པའི་ཕྱིར་སེམས་སྐྱེའོ། །འཇིག་རྟེན་<line/>
གྱི་ཁམས་ཐམས་ཅད་མ་ལུས་པར་ཁྱབ་པར་བྱ་བའི་ཕྱིར་སེམས་སྐྱེའོ། །འཇིག་རྟེན་གྱི་ཁམས་ཐམས་ཅད་དུ་གཏོགས་པའི་སེམས་ཅན་ཐམས་ཅད་ཡང་དག་པར་བསྒྲལ་བའི་<line/>
ཕྱིར་སེམས་སྐྱེའོ། །འཇིག་རྟེན་གྱི་ཁམས་ཐམས་ཅད་འདུ་བ་དང༌། འཇིག་པ་ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །འཇིག་རྟེན་གྱི་ཁམས་ཐམས་ཅད་དུ་གཏོགས་པའི་<line/>
སེམས་ཅན་རྣམས་ཀྱི་ཀུན་ནས་ཉོན་མོངས་པ་དང༌། རྣམ་པར་བྱང་བ་ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །འཇིག་རྟེན་གྱི་ཁམས་ཐམས་ཅད་ཀྱི་རང་བཞིན་ཡོངས་སུ་<line/>
དག་པ་ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །སེམས་ཅན་ཐམས་ཅད་ཀྱི་བསམ་པ་དང༌། བག་ལ་ཉལ་དང༌། བག་ཆགས་ཀྱི་མཚམས་སྦྱོར་བ་ཡོངས་སུ་ཤེས་པར་<line/>
བྱ་བའི་ཕྱིར་སེམས་སྐྱེའོ། །སེམས་ཅན་ཐམས་ཅད་ཀྱི་འཆི་འཕོ་དང༌། །སྐྱེ་བ་ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །སེམས་ཅན་ཐམས་ཅད་ཀྱི་དབང་པོ་དང༌། སྦྱོར་བ་<line/>
</page>
<page index="16" id="9A">༄༅། །ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །སེམས་ཅན་ཐམས་ཅད་ཀྱི་སེམས་དང༌། སྤྱོད་པ་ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །<line/>
སེམས་ཅན་ཐམས་ཅད་ཀྱི་དུས་གསུམ་གྱི་ཤེས་པ་ཡོངས་སུ་ཤེས་པར་བྱ་བའི་ཕྱིར་སེམས་སྐྱེའོ། །བྱང་ཆུབ་སེམས་དཔའ་རྣམས་ཀྱི་སེམས་བསྐྱེད་པ་དེ་ནི། འདི་ལྟར་<line/>
སངས་རྒྱས་ཐམས་ཅད་དང་ཡུལ་མཉམ་པ་ཉིད་དུ་བྱ་བའི་ཕྱིར་སེམས་སྐྱེའོ། །ཀྱེ་རྒྱལ་བའི་སྲས། དཔེ་སྔ་མ་དག་ལྟ་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་<line/>
ཞིག་བྱུང་སྟེ། དེ་སེམས་བསྐྱེད་པ་གཅིག་གིས་ཤར་ཕྱོགས་སུ་འཇིག་རྟེན་གྱི་ཁམས་གྲངས་མེད་པ་འདའ་ལ། སེམས་བསྐྱེད་པ་དེ་དང་འདྲ་བས་ཤར་ཕྱོགས་སུ་བསྐལ་པ་<line/>
གྲངས་མེད་པ་ཟད་ཟད་དུ་འདས་པ་བྱས་ཀྱང་ཤར་ཕྱོགས་ཀྱི་འཇིག་རྟེན་གྱི་ཁམས་གཅིག་ནས་གཅིག་ཏུ་བརྒྱུད་པ་ཟད་པར་མ་ཟུང་ནས་དེའི་འོག་ཏུ་སྐྱེས་བུ་གཉིས་པ་<line/>
ཞིག་བྱུང་སྟེ། སྐྱེས་བུ་སྔ་མ་དེས་བསྐལ་པ་གྲངས་མེད་པ་འདས་པ་སྙེད་སེམས་བསྐྱེད་པ་གཅིག་གིས་འདས་ཏེ། དེའི་འོག་ཏུ་སྐྱེས་བུ་གསུམ་པ་ཞིག་བྱུང་སྟེ། སྐྱེས་བུ་<line/>
སྔ་མ་དེ་གཉིས་ཀྱིས་བསྐལ་པ་གྲངས་མེད་པ་གཉིས་ཀྱིས་འདས་པ་དེ་དག་སེམས་བསྐྱེད་པ་གཅིག་གིས་འདས་ཏེ། དེའི་འོག་ཏུ་སྐྱེས་བུ་བཞི་པ་ཞིག་བྱུང་ནས་སྔ་མ་<line/>
</page>
<page index="17" id="9B">གསུམ་གྱིས་འཇིག་རྟེན་གྱི་ཁམས་གྲངས་མེད་པར་འདས་པ་དེ་དག་སེམས་བསྐྱེད་པ་གཅིག་གིས་འདས་ལ། དེའི་འོག་ཏུ་སྐྱེས་བུ་ལྔ་པ་ཞིག་བྱུང་སྟེ། སྐྱེས་བུ་སྔ་མ་བཞིས་བསྐལ་<line/>
པ་གྲངས་མེད་པར་འདས་པ་དེ་དག་སེམས་བསྐྱེད་པ་གཅིག་གིས་འདས་ནས་དེའི་འོག་ཏུ་སྐྱེས་བུ་དྲུག་པ་ཞིག་བྱུང་སྟེ། སྐྱེས་བུ་སྔ་མ་རྣམས་ཀྱིས་བསྐལ་པ་གྲངས་མེད་པར་འདས་པ་<line/>
དེ་དག་སེམས་བསྐྱེད་པ་གཅིག་གིས་འདས་ཏེ། དེའི་འོག་ཏུ་སྐྱེས་བུ་བདུན་པ་ཞིག་སྐྱེས་ལ། སྐྱེས་བུ་སྔ་མ་དྲུག་གིས་བསྐལ་པ་གྲངས་མེད་པར་འདས་པ་དེ་དག་སེམས་<line/>
བསྐྱེད་པ་གཅིག་གིས་འདས་ཏེ། དེའི་འོག་ཏུ་སྐྱེས་བུ་བརྒྱད་པ་ཞིག་སྐྱེས་ཏེ། སྐྱེས་བུ་སྔ་མ་བདུན་གྱིས་བསྐལ་པ་གྲངས་མེད་པར་འདས་པ་དེ་དག་སེམས་བསྐྱེད་པ་གཅིག་<line/>
གིས་འདས་ལ། དེའི་འོག་ཏུ་སྐྱེས་བུ་དགུ་པ་ཞིག་བྱུང་སྟེ། སྐྱེས་བུ་སྔ་མ་བརྒྱད་ཀྱིས་བསྐལ་པ་གྲངས་མེད་པར་འདས་པ་དེ་དག་སེམས་བསྐྱེད་པ་གཅིག་གིས་འདས་པར་བྱས་<line/>
ཏེ༑ དེའི་འོག་ཏུ་སྐྱེས་བུ་བཅུ་པ་ཞིག་བྱུང་ནས་སྐྱེས་བུ་སྔ་མ་དགུས་བསྐལ་པ་གྲངས་མེད་པར་འདས་པ་དེ་དག་སེམས་བསྐྱེད་པ་གཅིག་གིས་འདས་ལ། སེམས་བསྐྱེད་པ་དེ་ལྟ་<line/>
བུས་འདའ་བས་ཤར་ཕྱོགས་ལོགས་སུ་བསྐལ་པ་གྲངས་མེད་པར་བགྲོད་ཀྱང་ཤར་ཕྱོགས་ཀྱི་འཇིག་རྟེན་གྱི་ཁམས་གཅིག་ནས་གཅིག་ཏུ་བརྒྱུད་པའི་མཐའ་ནི། ཤེས་པར་<line/>
</page>
<page index="18" id="10A">༄༅། །མི་རུང་ངོ༌། །ཤར་ཕྱོགས་སུ་ཇི་ལྟ་བ་དེ་བཞིན་དུ་ལྷོ་ཕྱོགས་དང༌། ནུབ་ཕྱོགས་དང༌། བྱང་ཕྱོགས་དང༌། བྱང་ཤར་གྱི་ཕྱོགས་མཚམས་དང༌། ཤར་<line/>
ལྷོའི་ཕྱོགས་མཚམས་དང༌། ལྷོ་ནུབ་ཀྱི་ཕྱོགས་མཚམས་དང༌། ནུབ་བྱང་གི་ཕྱོགས་མཚམས་དང༌། འོག་དང༌། སྟེང་གི་ཕྱོགས་རྣམས་བཅུ་པོ་ཐམས་ཅད་དུ་ཡང་དེ་བཞིན་དུ་<line/>
རྒྱ་ཆེར་སྦྱར་ཏེ། སྐྱེས་བུ་དེ་དག་གིས་ཕྱོགས་བཅུར་ཇི་སྙེད་དུ་འདས་པ་དེ་དག་སྐྱེས་བུ་རེ་རེར་ཕྱོགས་བཅུར་རྣམ་པར་དགོད་པས་སེམས་བསྐྱེད་པ་གཅིག་གིས་བསྐལ་པ་<line/>
གྲངས་མེད་པ་འདའ་བའི་ཚུལ་དུ་བསྐལ་པ་གྲངས་མེད་པར་འདས་པ་དེ་དག་སྐྱེས་བུ་བརྒྱ་དག་གིས་འཇིག་རྟེན་གྱི་ཁམས་ཡོངས་སུ་དགོད་པའི་ཚུལ་དུ་ཕྱོགས་བཅུར་འཇིག་<line/>
རྟེན་གྱི་ཁམས་གཅིག་ནས་གཅིག་ཏུ་བརྒྱུད་པ་ནི། མཐར་རྙེད་པར་རུང་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་དང་<line/>
པོ་བསྐྱེད་པའི་དགེ་བའི་རྩ་བ་ནི། མཐའ་མེད་དོ། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། བྱང་ཆུབ་སེམས་དཔའ་རྣམས་ཀྱི་སེམས་སྐྱེ་བ་ནི། འཇིག་རྟེན་གྱི་ཁམས་གཅིག་<line/>
ཏུ་འགྲོ་བའམ། གྲངས་ཡོངས་སུ་ཤེས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྐྱེ་བ་མ་ཡིན་གྱི། འདི་ལྟར་ཕྱོགས་བཅུ་ཚད་མེད་པར་ཡོངས་སུ་ཤེས་ནས་<line/>
</page>
<page index="19" id="10B">བྱང་ཆུབ་སེམས་དཔའ་རྣམས་ཀྱི་སེམས་སྐྱེས་ཏེ། འདི་ལྟར་འཇིག་རྟེན་གྱི་ཁམས་ཕྲ་བ་ཡངས་པར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཡངས་པ་ཕྲ་བར་ཡོངས་སུ་ཤེས་<line/>
པ་དང༌། འཇིག་རྟེན་གྱི་ཁམས་སྣྲེལ་ཞི་འཇིག་རྟེན་གྱི་ཁམས་སྤྱིའུ་ཚུགས་སུ་རྒྱུ་བར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་སྤྱིའུ་ཚུགས་སུ་རྒྱུ་བ་འཇིག་རྟེན་གྱི་ཁམས་<line/>
སྣྲེལ་ཞིང་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཆུང་ངུ་འཇིག་རྟེན་གྱི་ཁམས་ཆེན་པོར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཆེན་པོ་འཇིག་རྟེན་གྱི་ཁམས་ཆུང་<line/>
ངུར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཡངས་པ་འཇིག་རྟེན་གྱི་ཁམས་དོག་པར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་དོག་པ་འཇིག་རྟེན་གྱི་ཁམས་ཡངས་<line/>
པར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་གཅིག་འཇིག་རྟེན་གྱི་ཁམས་བརྗོད་དུ་མེད་པར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་བརྗོད་དུ་མེད་པ་འཇིག་རྟེན་གྱི་<line/>
ཁམས་གཅིག་ཏུ་ཡོངས་སུ་ཤེས་པ་དང༌། འཇིག་རྟེན་གྱི་ཁམས་བརྗོད་དུ་མེད་པ་འཇིག་རྟེན་གྱི་ཁམས་གཅིག་ཏུ་གཟུད་པ་ཡོངས་སུ་ཤེས་པ་དང༌། འཇིག་རྟེན་གྱི་ཁམས་གཅིག་<line/>
འཇིག་རྟེན་གྱི་ཁམས་བརྗོད་དུ་མེད་པར་གཟུད་པ་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཀུན་ནས་ཉོན་མོངས་པ་འཇིག་རྟེན་གྱི་ཁམས་རྣམ་པར་དག་པར་ཡོངས་སུ་<line/>
</page>
<page index="20" id="11A">༄༅། །ཤེས་པ་དང༌། འཇིག་རྟེན་གྱི་ཁམས་རྣམ་པར་དག་པ་འཇིག་རྟེན་གྱི་ཁམས་ཀུན་ནས་ཉོན་མོངས་པར་ཡོངས་སུ་ཤེས་པ་དང༌། སྐྲའི་རྩེ་མོ་འཇིག་<line/>
རྟེན་གྱི་ཁམས་ཚད་མེད་པར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཚད་མེད་པ་སྐྲའི་རྩེ་མོར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་གཅིག་འཇིག་རྟེན་གྱི་<line/>
ཁམས་ཐམས་ཅད་དུ་སྒྲུབ་པར་ཡོངས་སུ་ཤེས་པ་དང༌། འཇིག་རྟེན་གྱི་ཁམས་ཐམས་ཅད་ལུས་མེད་པའི་རང་བཞིན་དུ་ཡོངས་སུ་ཤེས་པ་དང༌། འཇིག་རྟེན་གྱི་ཁམས་འབྱམས་<line/>
ཀླས་པ་མ་ལུས་པ་ཐམས་ཅད་སེམས་བསྐྱེད་པ་གཅིག་གིས་ཐོགས་པ་མེད་པར་ཡོངས་སུ་ཤེས་པས། བྱང་ཆུབ་སེམས་དཔའ་རྣམས་ཀྱི་སེམས་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་སྐྱེའོ། །ཀྱེ་རྒྱལ་བའི་སྲས། འཇིག་རྟེན་གྱི་ཁམས་འདའ་བའི་དཔེ་སྔ་མ་དེ་དག་ལྟ་ཞོག་གི །ཀྱེ་རྒྱལ་བའི་སྲས། སྐྱེས་བུ་ལ་ལ་ཞིག་སྐྱེས་པར་གྱུར་ཏེ། དེའི་<line/>
སེམས་བསྐྱེད་པ་གཅིག་གིས་ཤར་ཕྱོགས་སུ་འདུ་བ་དང༌། འཇིག་པའི་བསྐལ་པ་གྲངས་མེད་པ་བགྲང་ལ། སེམས་བསྐྱེད་པས་བགྲང་བ་འདིའི་ཚུལ་དུ་ཤར་ཕྱོགས་སུ་བསྐལ་<line/>
པ་གྲངས་མེད་པ་ཟད་ཟད་དུ་བགྲངས་ཀྱང་ཤར་ཕྱོགས་ཀྱི་འཇིག་རྟེན་གྱི་ཁམས་ཀྱི་འདུ་བའི་བསྐལ་པ་དང༌། འཇིག་པའི་བསྐལ་པའི་མཐའ་ཤེས་པར་མི་རུང་ནས་དེའི་འོག་ཏུ་<line/>
</page>
<page index="21" id="11B">སྐྱེས་བུ་གཉིས་པ་ཞིག་སྐྱེས་ཏེ། སྐྱེས་བུ་སྔ་མ་དེས་བསྐལ་པ་གྲངས་མེད་པར་འདུ་བ་དང༌། འཇིག་པའི་བསྐལ་པ་བགྲངས་པ་དེ་དག་ཐམས་ཅད་སྐད་ཅིག་གཅིག་གིས་བགྲངས་<line/>
ཏེ༑ དེའི་འོག་ཏུ་སྐྱེས་བུ་གསུམ་པ་ཞིག་བྱུང་ལ་སྐྱེས་བུ་སྔ་མ་གཉིས་ཀྱིས་བསྐལ་པ་གྲངས་མེད་པར་འདུ་བ་དང༌། འཇིག་པ་བགྲངས་པ་དེ་དག་སེམས་བསྐྱེད་པ་གཅིག་གིས་<line/>
བགྲངས་ཏེ། དེའི་འོག་ཏུ་སྐྱེས་བུ་བཞི་པ་ཞིག་བྱུང་ནས་སྔ་མ་གསུམ་གྱིས་བསྐལ་པ་གྲངས་མེད་པར་འདུ་བ་དང༌། འཇིག་པ་བགྲངས་པ་དེ་དག་སྐད་ཅིག་གཅིག་གིས་བགྲངས་<line/>
ཏེ༑ དེའི་འོག་ཏུ་སྐྱེས་བུ་ལྔ་པ་ཞིག་བྱུང་ནས་སྐྱེས་བུ་སྔ་མ་བཞིས་བསྐལ་པ་གྲངས་མེད་པར་འདུ་བ་དང༌། འཇིག་པ་བགྲངས་པ་དེ་དག་སྐད་ཅིག་གཅིག་གིས་བགྲངས་པར་<line/>
གྱུར་ལ༑ དེའི་འོག་ཏུ་སྐྱེས་བུ་དྲུག་པ་ཞིག་བྱུང་སྟེ། སྐྱེས་བུ་སྔ་མ་ལྔས་བསྐལ་པ་གྲངས་མེད་པར་འདུ་བ་དང༌། འཇིག་པ་བགྲངས་པ་དེ་དག་སྐད་ཅིག་གཅིག་གིས་བགྲངས་<line/>
ཏེ༑ དེའི་འོག་ཏུ་སྐྱེས་བུ་བདུན་པ་ཞིག་བྱུང་ནས་སྐྱེས་བུ་སྔ་མ་དྲུག་གིས་བསྐལ་པ་གྲངས་མེད་པར་འདུ་བ་དང༌། འཇིག་པ་བགྲངས་པ་དེ་དག་སྐད་ཅིག་གཅིག་གིས་བགྲངས་པར་<line/>
གྱུར་ལ༑ དེའི་འོག་ཏུ་སྐྱེས་བུ་བརྒྱད་པ་ཞིག་བྱུང་ནས་སྐྱེས་བུ་སྔ་མ་བདུན་གྱིས་བསྐལ་པ་གྲངས་མེད་པར་འདུ་བ་དང༌། འཇིག་པའི་བསྐལ་པ་བགྲངས་པ་དེ་དག་སྐད་ཅིག་གཅིག་<line/>
</page>
<page index="22" id="12A">༄༅། །གིས་བགྲངས་པར་གྱུར་ཏེ། དེའི་འོག་ཏུ་སྐྱེས་བུ་དགུ་བ་ཞིག་སྐྱེས་ལ། སྐྱེས་བུ་སྔ་མ་བརྒྱད་ཀྱིས་བསྐལ་པ་གྲངས་མེད་པར་འདུ་བ་དང༌། འཇིག་པའི་<line/>
བསྐལ་པ་བགྲངས་པ་དེ་དག་སྐད་ཅིག་གཅིག་གིས་བགྲངས་ཏེ། དེའི་འོག་ཏུ་སྐྱེས་བུ་བཅུ་བ་ཞིག་བྱུང་ནས་སྐྱེས་བུ་དགུ་པོ་སྔ་མ་རྣམས་ཀྱིས་བསྐལ་པ་གྲངས་མེད་པར་འདུ་<line/>
བ་དང༌། འཇིག་པའི་བསྐལ་པ་བགྲངས་པ་དེ་དག་སྐད་ཅིག་གཅིག་གིས་བགྲངས་པར་གྱུར་ན། ཀྱེ་རྒྱལ་བའི་སྲས། སྐྱེས་བུ་དེ་དག་གྲངས་མེད་པའི་ཚུལ་དུ་ཕྱོགས་བཅུར་<line/>
རྣམ་པར་བཀོད་པ་དང༌། སྐད་ཅིག་གཅིག་གིས་འཇིག་རྟེན་གྱི་ཁམས་འདུ་བ་དང༌། འཇིག་པ་གྲངས་མེད་པ་བགྲང་བའི་ཚུལ་དུ་བསྐལ་པ་གྲངས་མེད་པར་བགྲངས་ན།<line/>
འཇིག་རྟེན་གྱི་ཁམས་དེ་དག་གི་འདུ་བ་དང༌། འཇིག་པའི་བསྐལ་པ་གཅིག་ནས་གཅིག་ཏུ་བརྒྱུད་པ་ནི། ཕྱོགས་བཅུར་མཐའ་ཐུག་པར་རུང་ཡང་སྲིད་ཀྱི། བྱང་ཆུབ་སེམས་<line/>
དཔའ་སེམས་དང་པོ་བསྐྱེད་པའི་བླ་ན་མེད་པ་ཡང་དག་པར་རྫོགས་པའི་དགེ་བའི་རྩ་བ་ནི། མཐའ་ཐུག་པར་མི་རུང་ངོ༌། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། འཇིག་<line/>
རྟེན་འགའི་འདུ་བ་དང༌། འཇིག་པ་བགྲང་བ་རབ་ཏུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་ཀྱི་སེམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
</page>
<page index="23" id="12B">མི་སྐྱེའོ༑ འཇིག་རྟེན་གྱི་ཁམས་མ་ལུས་པ་ཐམས་ཅད་ཀྱི་འཇིག་པ་དང༌། འདུ་བའི་བསྐལ་པ་ཤེས་པར་བྱ་བ་ལ་འཇུག་པའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་སེམས་སྐྱེ་སྟེ། འདི་ལྟར་བསྐལ་པ་རིང་པོ་ལ་བསྐལ་པ་ཐུང་ངུར་ཡང་དག་པར་འཇུག་པ་ཤེས་པར་བྱ་བ་དང༌། བསྐལ་པ་ཐུང་ངུ་ལ་བསྐལ་པ་རིང་<line/>
བོར་ཡང་དག་པར་འཇུག་པ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །བསྐལ་པ་གཅིག་ལ་བསྐལ་པ་<line/>
གྲངས་མེད་པར་ཡང་དག་པར་འཇུག་པ་ཤེས་པར་བྱ་བ་དང༌། བསྐལ་པ་གྲངས་མེད་པ་ལ་བསྐལ་པ་གཅིག་ཏུ་ཡང་དག་པར་འཇུག་པ་ཤེས་པར་བྱ་བ་དང༌། འདི་ལྟ་སྟེ། སངས་<line/>
རྒྱས་དང་བཅས་པའི་བསྐལ་པ་སངས་རྒྱས་མེད་པའི་བསྐལ་པར་ཡང་དག་པར་འཇུག་པ་ཤེས་པར་བྱ་བ་དང༌། སངས་རྒྱས་མེད་པའི་བསྐལ་པ་སངས་རྒྱས་དང་བཅས་པའི་བསྐལ་པ་<line/>
ཡང་དག་པར་འཇུག་པ་ཤེས་པ་བྱ་བ་དང༌། སངས་རྒྱས་བརྗོད་དུ་མེད་པའི་བསྐལ་པ་སངས་རྒྱས་གཅིག་གི་བསྐལ་པར་ཡང་དག་པར་འཇུག་པ་ཤེས་པར་བྱ་བ་དང༌། སངས་<line/>
རྒྱས་གཅིག་གི་བསྐལ་པ་སངས་རྒྱས་བརྗོད་དུ་མེད་པའི་བསྐལ་པར་ཡང་དག་པར་འཇུག་པ་ཤེས་པར་བྱ་བ་དང༌། འདི་ལྟ་སྟེ། བསྐལ་པ་རྣམ་པ་ཐ་དད་པ་ལ་བསྐལ་པ་རྣམ་པ་<line/>
</page>
<page index="24" id="13A">༄༅། །ཐ་མི་དད་པར་ཡང་དག་པར་འཇུག་པ་ཤེས་པར་བྱ་བ་དང༌། བསྐལ་པ་རྣམ་པ་ཐ་མི་དད་པ་ལ་བསྐལ་པ་རྣམ་པ་ཐ་དད་པར་ཡང་དག་པར་འཇུག་པ་ཤེས་<line/>
པ་དང༌། བསྐལ་པ་ཟད་པ་ལ་བསྐལ་པ་མ་ཟད་པར་ཡང་དག་པར་འཇུག་པ་ཤེས་པར་བྱ་བ་དང༌། བསྐལ་པ་མ་ཟད་པ་ལ་བསྐལ་པ་ཟད་པར་ཁོང་དུ་ཆུད་པས་ཡང་དག་པར་<line/>
འཇུག་པ་ཤེས་པར་བྱ་བ་དང༌། འདི་ལྟ་སྟེ། བསྐལ་པ་བརྗོད་དུ་མེད་པ་སེམས་བསྐྱེད་པ་གཅིག་ཏུ་ཡང་དག་པར་འཇུག་པ་ཤེས་པར་བྱ་བ་དང༌། སེམས་བསྐྱེད་པ་གཅིག་<line/>
བསྐལ་པ་བརྗོད་དུ་མེད་པར་ཡང་དག་པར་འཇུག་པ་ཤེས་པར་བྱ་བ་དང༌། འདི་ལྟ་སྟེ། བསྐལ་པ་ཐམས་ཅད་བསྐལ་པ་མེད་པར་རབ་ཏུ་འཇུག་པ་ཤེས་པར་བྱ་བ་དང༌།<line/>
བསྐལ་པ་མ་ཡིན་པ་བསྐལ་པར་འཇུག་པ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །<line/>
འདི་ལྟ་སྟེ། སྔོན་གྱི་མཐའི་མུར་ཐུག་པའི་བསྐལ་པ་དང༌། ཕྱི་མའི་མཐའི་མུར་ཐུག་པའི་བསྐལ་པ་དང༌། ད་ལྟར་བྱུང་བའི་བསྐལ་པ་དང༌། འཇིག་རྟེན་གྱི་ཁམས་མ་ལུས་<line/>
པ་ཐམས་ཅད་ཀྱི་འདུ་བ་དང༌། འཇིག་པའི་བསྐལ་པ་སེམས་བསྐྱེད་པ་གཅིག་གིས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་<line/>
</page>
<page index="25" id="13B">པར་རྫོགས་པའི་སངས་རྒྱས་སུ་སེམས་སྐྱེ་སྟེ། འདི་ལྟར་བསྐལ་པ་ཐམས་ཅད་ཀྱི་རྒྱུས་མངོན་པར་ཤེས་པར་བྱ་བའི་ཕྱིར་དེ་ཐོག་མར་གོ་ཆ་ཆེན་པོ་མངོན་པར་སྒྲུབ་བོ། །ཀྱེ་རྒྱལ་བའི་<line/>
སྲས༑ འཇིག་རྟེན་གྱི་ཁམས་འདུ་བ་དང༌། འཇིག་པའི་བསྐལ་པ་བགྲང་བའི་དཔེ་དེ་དག་ལྟ་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་ཞིག་སྐྱེས་པར་གྱུར་ཏེ། དེས་སེམས་<line/>
བསྐྱེད་པ་གཅིག་གིས་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་དད་པ་སྣ་ཚོགས་པ་ཐམས་ཅད་ཤེས་ལ། ཚུལ་དེ་ལྟ་བུར་སེམས་བསྐྱེད་པ་རེ་རེ་<line/>
ཞིང་ཤེས་པས་ཤར་ཕྱོགས་སུ་བསྐལ་པ་གྲངས་མེད་པ་ཟད་པར་བྱས་ཀྱང་སེམས་ཅན་རྣམས་ཀྱི་མོས་པ་ཐ་དད་པ་གཅིག་ནས་གཅིག་ཏུ་བརྒྱུད་པའི་མཐའ་ཟད་པར་མི་རུང་བ་ནས་<line/>
གཞུང་དེ་བཞིན་དུ་སྐྱེས་བུ་བཅུ་པའི་བར་དུ་སྟེ། ཤར་ཕྱོགས་སུ་ཇི་ལྟ་བ་དེ་བཞིན་དུ་སྟེང་གི་ཕྱོགས་ཀྱི་བར་གྱི་ཕྱོགས་བཅུ་ཐམས་ཅད་དུ་རྒྱ་ཆེར་བྱས་ན། དེ་དག་གི་མོས་པ་ཐ་<line/>
དད་པ་གཅིག་ནས་གཅིག་ཏུ་བརྒྱུད་པ་ནི། མཐར་ཐུག་པར་རུང་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་དང་པོ་བསྐྱེད་པའི་<line/>
དགེ་བའི་རྩ་བ་ནི། མཐར་ཐུག་པར་མི་རུང་ངོ༌། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། སེམས་ཅན་དེ་ཙམ་གྱི་མོས་པ་ཐ་དད་པ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་<line/>
</page>
<page index="26" id="14A">༄༅། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མི་སྐྱེའི། འདི་ལྟར་འཇིག་རྟེན་གྱི་ཁམས་མ་ལུས་པ་ཐམས་ཅད་དུ་གཏོགས་པའི་སེམས་<line/>
ཅན་རྣམས་ཀྱི་དད་པ་སྣ་ཚོགས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་<line/>
སྟེ༑ མོས་པ་མཐའ་དང་དབུས་མེད་པ་ལ་འཇུག་པ་དང༌། སེམས་ཅན་གྱི་མོས་པ་ཐ་དད་པ་ལ་མཁས་པ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སེམས་ཅན་གཅིག་སེམས་ཅན་གྲངས་མེད་པར་ཡང་དག་པར་འཇུག་པར་བྱ་བའི་ཕྱིར་དད་པའི་<line/>
ཚུལ་བརྗོད་དུ་མེད་པའི་སྣང་བའི་འོད་ཀྱིས་མོས་པ་གཅིག་ནས་གཅིག་ཏུ་བརྒྱུད་པ་མ་ལུས་པ་དང༌། འགྲོ་བ་རྒྱ་མཚོ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་<line/>
དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། འདས་པ་དང༌། མ་འོངས་པ་དང༌། ད་ལྟར་བྱུང་བའི་དགེ་བ་དང་མི་དགེ་བ་ལ་མོས་<line/>
པ་ཚད་མེད་པ་ལ་འཇུག་པར་བྱ་བ་དང༌། དུས་གསུམ་ཐམས་ཅད་ཀྱི་མོས་པ་སྣ་ཚོགས་ཀྱི་དབང་གིས་ཡོངས་སུ་ཤེས་པར་བྱ་བ་དང༌། མོས་པ་ཇི་ལྟ་བ་བཞིན་དུ་མངོན་<line/>
</page>
<page index="27" id="14B">པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སྐལ་པ་མཉམ་པའི་མོས་པ་དང༌། སྐལ་པ་<line/>
མི་མཉམ་པའི་མོས་པ་ཤེས་པ་ལ་འཇུག་པར་བྱ་བ་དང༌། མོས་པ་ཐམས་ཅད་མོས་པ་གཅིག་ཏུ་ཡང་དག་པར་འཇུག་པ་དང༌། མོས་པ་གཅིག་མོས་པ་ཐམས་ཅད་དང་མཉམ་པ་<line/>
ཉིད་དུ་མངོན་པར་འཚང་རྒྱ་བར་བྱ་བ་དང༌། དེ་བཞིན་གཤེགས་པའི་སྟོབས་ལ་རབ་ཏུ་འཇུག་པའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ཏུ་སེམས་སྐྱེའོ། །འདི་ལྟ་སྟེ། མོས་པ་བླ་མ་དང་བཅས་པ་དང༌། མོས་པ་བླ་ན་མེད་པ་དང༌། ལྷག་མ་དང་བཅས་པ་དང༌། ལྷག་མ་མེད་པ་དང༌། མཉམ་པ་དང༌། མི་མཉམ་པའི་<line/>
མོས་པའི་བྱེ་བྲག་ཤེས་པ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། གནས་<line/>
པའི་མོས་པ་དང༌། མི་གནས་པའི་མོས་པ་དང༌། ཐུན་མོང་གི་མོས་པ་དང༌། ཐུན་མོང་མ་ཡིན་པའི་མོས་པ་དང༌། འདྲེས་པ་དང༌། མ་འདྲེས་པ་དང༌། དགེ་བ་དང༌། མི་དགེ་བ་དང༌།<line/>
འཇིག་རྟེན་པ་དང༌། འཇིག་རྟེན་ལས་འདས་པའི་མོས་པ་དང༌། ཆོས་ཐམས་ཅད་ཀྱི་བྱེ་བྲག་ཤིན་ཏུ་ཤེས་པའི་དམ་པ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་<line/>
</page>
<page index="28" id="15A">༄༅། །རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། དགེ་བའི་མོས་པ་དང༌། ཡངས་པའི་མོས་པ་དང༌། མོས་པ་<line/>
བར་མ་དང༌། ཐ་དད་པ་དང༌། ངེས་པའི་མོས་པ་མ་ལུས་པ་ཐམས་ཅད་བསྒྲིབས་པ་མེད་པའི་ཡེ་ཤེས་དང༌། ཆགས་པ་མེད་པའི་སངས་རྒྱས་ཀྱི་རྣམ་པར་ཐར་པས་མངོན་པར་<line/>
འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། རྣམ་པར་དག་པའི་མོས་པ་དང༌། ཀུན་<line/>
ནས་ཉོན་མོངས་པའི་མོས་པ་དང༌། ཡངས་པའི་མོས་པ་དང༌། དོག་པའི་མོས་པ་དང༌། ཕྲ་བའི་མོས་པ་དང༌། རྒྱ་ཆེ་བའི་མོས་པ་དང༌། སེམས་ཅན་གྱི་ཁམས་མ་ལུས་པ་ཐམས་<line/>
ཅད་ཀྱི་མོས་པའི་ཚུལ་རྣམ་པ་ཐ་དད་པ་ལ་རབ་ཏུ་འཇུག་པར་བྱ་བ་དང༌། སེམས་ཅན་གཅིག་གི་མོས་པ་སྣ་ཚོགས་འབྱམས་ཀླས་པ་བཅུ་མངོན་པར་འཚང་རྒྱ་བར་བྱ་བའི་<line/>
ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། རྒྱུད་སྟུག་པོའི་མོས་པ་དང༌། སྦྱོར་བའི་མོས་པ་དང༌།<line/>
ཡོངས་སུ་བརྟགས་པའི་མོས་པ་དང༌། ངང་གིས་རྗེས་སུ་འབྲང་བའི་མོས་པ་དང༌། རྒྱུའི་ཚོགས་དང་ལྡན་པའི་མོས་པ་དང༌། རྐྱེན་གྱི་ཚོགས་ལས་བྱུང་བའི་མོས་པ་དང༌།<line/>
</page>
<page index="29" id="15B">མོས་པའི་དྲ་བ་མ་ལུས་པ་ཐམས་ཅད་མཉམ་པ་ཉིད་དུ་འཇུག་ཅིང་ཡོངས་སུ་རིག་པའི་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །ཀྱེ་རྒྱལ་བའི་སྲས། མོས་པ་སྣ་ཚོགས་ཀྱི་དཔེ་ཐ་དད་པ་སྔ་མ་དེ་དག་ལྟ་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་ཞིག་<line/>
སྐྱེས་པར་གྱུར་ཏེ། དེའི་སེམས་གཅིག་བསྐྱེད་པས་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་དབང་པོ་སྣ་ཚོགས་རབ་ཏུ་ཤེས་པར་གྱུར་ལ། དེ་<line/>
ལྟ་བུའི་ཚུལ་དུ་སེམས་བསྐྱེད་པ་རེ་རེ་ལ་ཤེས་པས་ཤར་ཕྱོགས་ལོགས་སུ་བསྐལ་པ་གྲངས་མེད་པ་ཟད་པར་བྱས་ཀྱང་ཤར་ཕྱོགས་ཀྱི་སེམས་ཅན་རྣམས་ཀྱི་དབང་པོ་སྣ་ཚོགས་<line/>
གཅིག་ནས་གཅིག་ཏུ་བརྒྱུད་པ་མཐར་ཐུག་པར་མི་རུང་ལ། ཚུལ་དེ་བཞིན་དུ་མོས་པ་ལ་ཇི་སྐད་དུ་བརྗོད་པ་བཞིན་དབང་པོ་ཐ་དད་པ་ལ་ཡང་ཤེས་པར་བྱས་ཏེ། དེ་དག་གི་དབང་པོ་<line/>
སྣ་ཚོགས་གཅིག་ནས་གཅིག་ཏུ་བརྒྱུད་པ་ནི། ཕྱོགས་བཅུར་མཐར་ཐུག་པར་རུང་ཡང་སྲིད་ཀྱི། བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
སེམས་དང་པོ་བསྐྱེད་པའི་དགེ་བའི་རྩ་བ་ནི། མཐའ་མེད་དོ། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས་དག །སེམས་ཅན་དེ་ཙམ་དག་གི་དབང་པོ་སྣ་ཚོགས་ཤེས་པར་བྱ་བའི་ཕྱིར་བྱན་<line/>
</page>
<page index="30" id="16A">༄༅། །ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེ་བ་མ་ཡིན་གྱི། འདི་ལྟར་འཇིག་རྟེན་གྱི་ཁམས་མ་ལུས་པ་ཐམས་<line/>
ཅད་དུ་གཏོགས་པའི་སེམས་ཅན་རྣམས་ཀྱི་དབང་པོ་ཡོངས་སུ་ཤེས་པར་བྱ་བའི་དོན་དུ་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་<line/>
སྐྱེའོ༑ ༑གཞུང་དེ་བཞིན་དུ་ཇི་ལྟར་མོས་པ་ལ་བརྗོད་པ་དེ་བཞིན་དབང་པོ་རྣམས་ལ་ཡང་ཤེས་པར་བྱ་སྟེ། ཐིབས་པོར་གྱུར་པའི་དབང་པོ་དང༌། སྦྱོར་བ་དང་ལྡན་པའི་དབང་པོ་དང༌།<line/>
ཡོངས་སུ་བརྟགས་པའི་དབང་པོ་དང༌། ངང་གི་རྗེས་སུ་འབྲང་བའི་དབང་པོ་དང༌། རྒྱུའི་ཚོགས་དང་ལྡན་པའི་དབང་པོ་དང༌། རྐྱེན་གྱི་ཚོགས་ལས་བྱུང་བའི་དབང་པོ་དང༌། དབང་<line/>
པོའི་དྲན་པ་ཐམས་ཅད་མ་ལུས་པ་ལ་མཉམ་པ་ཉིད་དུ་འཇུག་ཅིང་ཡོངས་སུ་རིག་པའི་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །ཀྱེ་རྒྱལ་བའི་སྲས། དབང་པོ་སྣ་ཚོགས་ཀྱི་དཔེ་སྔ་མ་དེ་དག་ལྟ་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་ལ་<line/>
ལ་ཞིག་སྐྱེས་པར་གྱུར་ཏེ། དེའི་སེམས་བསྐྱེད་པ་གཅིག་གིས་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་བསམ་པ་སྣ་ཚོགས་ཡོངས་སུ་<line/>
</page>
<page index="31" id="16B">ཤེས་པར་གྱུར་ལ། ཚུལ་དེ་ལྟ་བུར་སེམས་བསྐྱེད་པ་རེ་རེར་ཤེས་པས་ཤར་ཕྱོགས་ལོགས་སུ་བསྐལ་པ་གྲངས་མེད་པ་ཟད་པར་བྱས་ཀྱང་སེམས་ཅན་གྱི་བསམ་པ་སྣ་ཚོགས་<line/>
ཀྱི་མཐར་ཕྱིན་པར་མ་རུང་ལ། གཞུང་དེ་བཞིན་དུ་ཕྱོགས་བཅུའི་སེམས་ཅན་རྣམས་ཀྱི་བསམ་པ་སྣ་ཚོགས་ནི། ཤེས་པར་རུང་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་སེམས་དང་པོ་བསྐྱེད་པའི་དགེ་བའི་རྩ་བ་ནི། མཐར་ཐུག་པར་མི་རུང་ངོ༌། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། སེམས་ཅན་དེ་ཙམ་དག་གི་<line/>
བསམ་པ་སྣ་ཚོགས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མི་སྐྱེའོ། །འདི་ལྟར་འཇིག་རྟེན་གྱི་<line/>
ཁམས་མ་ལུས་པ་ཐམས་ཅད་དུ་གཏོགས་པའི་སེམས་ཅན་རྣམས་ཀྱི་བསམ་པ་སྣ་ཚོགས་ཡོངས་སུ་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེས་ཏེ། གཞུང་དེ་ལྟར་མོས་པ་ལ་ཇི་ལྟར་བརྗོད་པ་བཞིན་དུ་སྟེ། བསམ་པ་ཐིབས་པོར་གྱུར་པ་དང༌། སྦྱོར་བ་དང་ལྡན་<line/>
པའི་བསམ་པ་དང༌། ཡོངས་སུ་གཏོགས་པའི་བསམ་པ་དང༌། ངང་གིས་རྗེས་སུ་འབྲང་བའི་བསམ་པ་དང༌། རྒྱུའི་ཚོགས་དང་ལྡན་པའི་བསམ་པ་དང༌། རྐྱེན་གྱི་ཚོགས་ལས་བྱུང་<line/>
</page>
<page index="32" id="17A">༄༅། །བའི་བསམ་པའི་བར་དུ་བསམ་པའི་དྲ་བ་མ་ལུས་པ་ཐམས་ཅད་མཉམ་པ་ཉིད་དུ་འཇུག་ཅིང་ཡོངས་སུ་རིག་པའི་ཤེས་པས་མངོན་པར་འཚང་རྒྱ་བར་བྱ་<line/>
བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །ཀྱེ་རྒྱལ་བའི་སྲས། བསམ་པ་སྣ་ཚོགས་ཀྱི་དཔེ་སྔ་མ་དེ་དག་ལྟ་<line/>
ཞོག་གི། ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་ཞིག་སྐྱེས་ཏེ། དེའི་སེམས་བསྐྱེད་པ་གཅིག་གིས་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་<line/>
ཀྱི་སྦྱོར་བ་ཡོངས་སུ་ཤེས་ལ། གཞུང་དེ་ལྟར་མོས་པ་ལ་ཇི་ལྟར་བརྗོད་པ་བཞིན་དུ་སྟེ། ཕྱོགས་བཅུའི་སྦྱོར་བ་སྣ་ཚོགས་གཅིག་ནས་གཅིག་ཏུ་བརྒྱུད་པ་དེ་དག་ནི། མཐར་ཐུག་<line/>
པར་རུང་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་དང་པོ་བསྐྱེད་པའི་དགེ་བའི་རྩ་བ་ནི། མཐར་ཐུག་པར་མི་རུང་ངོ༌། །དེ་ཅིའི་<line/>
ཕྱིར་ཞེ་ན། ཀྱེ་རྒྱལ་བའི་སྲས། སེམས་ཅན་དེ་ཙམ་དག་གི་སྦྱོར་བ་སྣ་ཚོགས་ཤེས་པའི་དོན་དུ་ནི། བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ཏུ་སེམས་མི་སྐྱེའི། འདི་ལྟར་འཇིག་རྟེན་གྱི་ཁམས་མ་ལུས་པ་ཐམས་ཅད་དུ་གཏོགས་པའི་སེམས་ཅན་རྣམས་ཀྱི་སྦྱོར་བ་སྣ་ཚོགས་ཡོངས་སུ་ཤེས་པས་མངོན་པར་<line/>
</page>
<page index="33" id="17B">འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །གཞུང་དེ་ལྟར་མོས་པ་ལ་ཇི་སྐད་དུ་བརྗོད་པ་བཞིན་ཏེ། སྦྱོར་<line/>
བའི་དྲ་བ་མ་ལུས་པ་ཐམས་ཅད་ཀྱི་བར་དུ་མཉམ་པ་ཉིད་དུ་འཇུག་ཅིང་ཡོངས་སུ་རིག་པའི་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །ཀྱེ་རྒྱལ་བའི་སྲས། སྦྱོར་བ་སྣ་ཚོགས་ཀྱི་དཔེ་དེ་དག་ལྟ་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་ཞིག་སྐྱེས་ཏེ་།དེའི་<line/>
སེམས་བསྐྱེད་པ་གཅིག་གིས་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་སེམས་བསྐྱེད་པ་སྣ་ཚོགས་རབ་ཏུ་ཤེས་ལ། ཚུལ་དེ་ལྟ་བུའི་སེམས་བསྐྱེད་<line/>
པ་ཡོངས་སུ་ཤེས་པས་གཞུང་དེ་བཞིན་དུ་སྟེ། ཕྱོགས་བཅུའི་སེམས་བསྐྱེད་པ་སྣ་ཚོགས་གཅིག་ནས་གཅིག་ཏུ་བརྒྱུད་པ་ནི། མཐར་ཐུག་པར་རུང་ཡང་སྲིད་ཀྱི། བྱང་ཆུབ་སེམས་<line/>
དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་དང་པོ་བསྐྱེད་པའི་དགེ་བའི་རྩ་བ་ནི། མཐར་ཐུག་པར་མི་རུང་ངོ༌། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། སེམས་<line/>
ཅན་དེ་ཙམ་དག་གི་སེམས་སྣ་ཚོགས་ཡོངས་སུ་ཤེས་པར་བྱ་བའི་དོན་དུ་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེ་བ་མ་ཡིན་<line/>
</page>
<page index="34" id="18A">༄༅། །གྱི༑ འདི་ལྟར་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། སེམས་ཅན་གྱི་ཁམས་ཀྱིས་གཏུགས་པ། ནམ་མཁའི་དབྱིངས་ཀྱིས་ཀླས་པའི་<line/>
སེམས་ཅན་གྱི་ཁམས་མཐའ་དང་དབུས་མེད་པའི་སེམས་སྣ་ཚོགས་ཐམས་ཅད་ཡོངས་སུ་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །གཞུང་དེ་ལྟར་མོས་པ་ལ་ཇི་སྐད་དུ་བརྗོད་པ་བཞིན་ཏེ། སེམས་བསྐྱེད་པའི་དྲ་བ་མ་ལུས་པ་ཐམས་ཅད་མཉམ་<line/>
པ་ཉིད་དུ་འཇུག་ཅིང་ཡོངས་སུ་རིག་པའི་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
སེམས་སྐྱེའོ། །ཀྱེ་རྒྱལ་བའི་སྲས། སེམས་བསྐྱེད་པའི་དཔེ་སྔ་མ་དེ་དག་ལྟ་ཞོག་གི། ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་ཞིག་སྐྱེས་པར་གྱུར་ཏེ། དེའི་སེམས་བསྐྱེད་<line/>
པ་གཅིག་གིས་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་ལས་སྣ་ཚོགས་རབ་ཏུ་ཤེས་ལ། སེམས་བསྐྱེད་པ་ཤེས་པའི་ཚུལ་དེ་ལྟ་བུས་<line/>
ཤར་ཕྱོགས་ལོགས་སུ་བསྐལ་པ་གྲངས་མེད་པ་ཟད་པར་བྱས་ཀྱང་སེམས་ཅན་རྣམས་ཀྱི་ལས་སྣ་ཚོགས་གཅིག་ནས་གཅིག་ཏུ་བརྒྱུད་པ་མཐར་ཐུག་པར་མི་རུང་ལ། དེ་<line/>
</page>
<page index="35" id="18B">བཞིན་དུ་སྐྱེས་བུ་བཅུ་བའི་བར་དུ་སྐྱེས་པར་གྱུར་ཏེ། སྐྱེས་བུ་དགུ་པོ་དེ་དག་གིས་སེམས་ཅན་རྣམས་ཀྱི་ལས་སྣ་ཚོགས་གཅིག་ནས་གཅིག་ཏུ་བརྒྱུད་པ་ཡོངས་སུ་ཤེས་པར་བྱ་བའི་<line/>
ཕྱིར་བསྐལ་པ་གྲངས་མེད་པ་ཟད་པར་བྱས་པ་དེ་དག་སེམས་བསྐྱེད་པ་གཅིག་གིས་ཤེས་པར་གྱུར་ཀྱང་ཕྱོགས་བཅུར་ལས་སྣ་ཚོགས་གཅིག་ནས་གཅིག་ཏུ་བརྒྱུད་པ་དེ་དག་ནི།<line/>
མཐར་ཐུག་པར་རུང་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་དང་པོ་བསྐྱེད་པའི་དགེ་བའི་རྩ་བ་ནི། མཐར་ཐུག་པར་མི་རུང་ངོ༌། །<line/>
དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། སེམས་ཅན་དེ་ཙམ་དག་གི་ལས་སྣ་ཚོགས་ཡོངས་སུ་ཤེས་པར་བྱ་བའི་དོན་དུ་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་སེམས་སྐྱེ་བ་མ་ཡིན་གྱི། འདི་ལྟར་འཇིག་རྟེན་གྱི་ཁམས་དང༌། དུས་གསུམ་མ་ལུས་པ་ཐམས་ཅད་དུ་གཏོགས་པའི་སེམས་ཅན་རྣམས་ཀྱི་ལས་སྣ་ཚོགས་ཡོངས་<line/>
སུ་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། ལས་སྣ་ཚོགས་མཐའ་<line/>
དང་དབུས་མེད་པ་ལ་རབ་ཏུ་འཇུག་པ་དང༌། ལས་ཀྱི་བྱེ་བྲག་ཐམས་ཅད་ལ་མཁས་པ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་<line/>
</page>
<page index="36" id="19A">༄༅། །རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སེམས་ཅན་གཅིག་གྲངས་མེད་ཅིང་རྣམ་པ་ཐ་དད་པར་ཡང་དག་པར་འཇུག་པ་དང༌། ལས་ཀྱི་ཚུལ་<line/>
བརྗོད་པའི་སྣང་བ་རབ་ཏུ་ཐོབ་པ་དང༌། ལས་ཐམས་ཅད་མ་ལུས་པ་གཅིག་ནས་གཅིག་ཏུ་བརྒྱུད་པ་དང༌། ལས་དང་ལྡན་པའི་འགྲོ་བ་རྒྱ་མཚོ་མངོན་པར་འཚང་རྒྱ་བར་བྱ་བའི་ཕྱིར་<line/>
བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། འདས་པ་དང༌། མ་འོངས་པ་དང༌། ད་ལྟར་བྱུང་བའི་ལས་དགེ་བ་དང་<line/>
མི་དགེ་བ་རྣམ་པ་ཐ་དད་པ་ལ་རབ་ཏུ་འཇུག་ཅིང་དུས་གསུམ་ཐམས་ཅད་ཀྱི་ལས་སྣ་ཚོགས་ཀྱི་དབང་གིས་ཡོངས་སུ་ཤེས་པར་བྱ་བ་དང༌། ལས་ཇི་ལྟ་བ་བཞིན་དུ་མངོན་པར་འཚང་<line/>
རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སྐལ་པ་མཉམ་པའི་ལས་དང༌། སྐལ་པ་མི་མཉམ་<line/>
པའི་ལས་ཤེས་པའི་མཆོག་ཐོབ་པར་བྱ་བ་དང༌། ལས་ཐམས་ཅད་ལས་གཅིག་ཏུ་ཡང་དག་པར་འཇུག་པ་དང༌། ལས་གཅིག་ལས་ཐམས་ཅད་དང་མཉམ་པ་ཉིད་དུ་མངོན་པར་<line/>
འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། བླ་མ་དང་བཅས་པའི་ལས་དང༌། བླ་ན་<line/>
</page>
<page index="37" id="19B">མེད་པའི་ལས་དང༌། ལྷག་མ་དང་བཅས་པའི་ལས་དང༌། མཉམ་པའི་ལས་དང༌། མི་མཉམ་པའི་ལས་ཀྱི་བྱེ་བྲག་ཡེ་ཤེས་ཀྱི་རྒྱུད་ཆེན་པོས་མངོན་པར་འཚང་རྒྱ་ཞིང་ཤེས་པར་བྱ་བའི་<line/>
ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། གནས་པའི་ལས་དང༌། མི་གནས་པའི་ལས་དང༌། ཐུན་མོང་གི་ལས་<line/>
དང༌། ཐུན་མོང་མ་ཡིན་པའི་ལས་དང༌། མཐའ་ཡས་པའི་ལས་དང༌། མུ་མེད་པའི་ལས་དང༌། མ་འདྲེས་པའི་ལས་དང༌། དགེ་བའི་ལས་དང༌། མི་དགེ་བའི་ལས་དང༌། འཇིག་རྟེན་པའི་<line/>
ལས་དང༌། འཇིག་རྟེན་ལས་འདས་པའི་ལས་དང༌། ལས་ཀྱི་བྱེ་བྲག་ཐམས་ཅད་ལ་ཡེ་ཤེས་ཀྱི་རྒྱུད་ཆེན་པོས་མངོན་པར་འཚང་རྒྱ་ཞིང་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་<line/>
རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། ཤེས་པའི་ལས་དང༌། མི་ཤེས་པའི་ལས་དང༌། ཆེན་པོ་དང༌། འབྲིང་དང༌། ཚད་མེད་པའི་ལས་ཀྱི་<line/>
སྒྲིབ་པ་ཐམས་ཅད་མ་ལུས་པར་ཆགས་པ་མེད་པས་ཤེས་པར་བྱ་བ་དང༌། སངས་རྒྱས་ཀྱི་རྣམ་པར་ཐར་པ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། རྣམ་པར་དག་པའི་ལས་དང༌། ཀུན་ནས་ཉོན་མོངས་པའི་ལས་དང༌། རྒྱ་ཆེན་པོའི་ལས་དང༌། རྒྱ་ཆུང་ངུའི་<line/>
</page>
<page index="38" id="20A">༄༅། །ལས་དང༌། ཀུན་ཏུ་འབྲེལ་བའི་ལས་དང༌། ཀུན་ཏུ་མ་འབྲེལ་བའི་ལས་དང༌། ཕྲ་བའི་ལས་དང༌། སྦོམ་པའི་ལས་དང༌། ལས་མ་ལུས་པར་སེམས་ཅན་གྱི་<line/>
ཁམས་ཀྱི་ལས་ཀྱི་ཚུལ་རྣམ་པ་ཐ་དད་པ་ལ་རབ་ཏུ་འཇུག་པ་དང༌། སེམས་ཅན་གཅིག་གིས་ལས་སྣ་ཚོགས་འབྱམས་ཀླས་པ་བཅུ་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་<line/>
སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། ཐིབས་པོར་གྱུར་པའི་ལས་དང༌། སྦྱོར་བ་ཅན་གྱི་ལས་དང༌། ཆུང་བའི་ལས་<line/>
དང༌། དྲན་པ་དང་ལྡན་པའི་ལས་དང༌། རྒྱུའི་ཚོགས་དང་ལྡན་པའི་ལས་དང༌། རྐྱེན་གྱི་ཚོགས་ལས་བྱུང་བའི་ལས་དང༌། ལས་ཀྱི་དྲ་བ་ཐམས་ཅད་མ་ལུས་པ་མཉམ་པ་ཉིད་དུ་<line/>
ཡོངས་སུ་རིག་ཅིང་ཤེས་པས་མངོན་པར་འཚང་རྒྱ་བར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །<line/>
བམ་པོ་ཉི་ཤུ་གསུམ་པ། ཀྱེ་རྒྱལ་བའི་སྲས། ལས་སྣ་ཚོགས་ཀྱི་དཔེ་སྔ་མ་དེ་དག་ལྟ་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་ལ་ལ་ཞིག་སྐྱེས་ཏེ། དེའི་སེམས་བསྐྱེད་པ་<line/>
གཅིག་གིས་ཤར་ཕྱོགས་ལོགས་སུ་འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་སེམས་བསྐྱེད་པ་ཤེས་པར་གྱུར་ལ། ཚུལ་དེ་ལྟར་སེམས་<line/>
</page>
<page index="39" id="20B">བསྐྱེད་པ་རེ་རེ་རེ་ཡོངས་སུ་ཤེས་པས་ཤར་ཕྱོགས་ལོགས་སུ་བསྐལ་པ་གྲངས་མེད་པ་ཟད་པར་བྱས་ཀྱང་སེམས་ཅན་རྣམས་ཀྱི་ཉོན་མོངས་པ་སྣ་ཚོགས་མཐར་ཐུག་པར་མ་རུང་ལ། དེ་<line/>
བཞིན་དུ་དེའི་འོག་ཏུ་སྐྱེས་བུ་གཉིས་པ་ཞིག་སྐྱེས་ཞེས་བྱ་བ་ནས་སྐྱེས་བུ་བཅུ་པ་སྐྱེས་པའི་བར་དུ་སྟེ། སྐྱེས་བུ་དགུ་པོ་དེ་དག་གིས་བསྐལ་པ་གྲངས་མེད་པར་ཉོན་མོངས་པ་སྣ་<line/>
ཚོགས་རབ་ཏུ་ཤེས་པ་དེ་དག་སེམས་བསྐྱེད་པ་གཅིག་གིས་ཡོངས་སུ་ཤེས་པར་གྱུར་ལ། ཚུལ་དེ་འདྲ་བར་སེམས་བསྐྱེད་པ་རེ་རེར་ཡོངས་སུ་ཤེས་པས་གཞུང་དེ་བཞིན་དུ་སྟེ།<line/>
ཕྱོགས་བཅུའི་ཉོན་མོངས་པ་སྣ་ཚོགས་གཅིག་ནས་གཅིག་ཏུ་བརྒྱུད་པ་དེ་དག་ནི། མཐར་ཐུག་པར་རུང་ཡང་སྲིད་ཀྱི། བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་སེམས་དང་པོ་བསྐྱེད་པའི་དགེ་བའི་རྩ་བ་ནི། མཐར་ཐུག་པར་མི་རུང་ངོ༌། །དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། སེམས་ཅན་དེ་ཙམ་དག་གི་ཉོན་མོངས་པ་སྣ་<line/>
ཚོགས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེ་བ་མ་ཡིན་གྱི། འདི་ལྟ་སྟེ། འཇིག་རྟེན་གྱི་<line/>
ཁམས་མ་ལུས་པ་ཐམས་ཅད་དུ་གཏོགས་པའི་སེམས་ཅན་རྣམས་ཀྱི་ཉོན་མོངས་པ་ཚད་མེད་པ་ཐམས་ཅད་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་<line/>
</page>
<page index="40" id="21A">༄༅། །མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། ཉོན་མོངས་པ་ཡང་བ་དང༌། ཉོན་མོངས་པ་ལྕི་བ་མངོན་པར་འཚང་རྒྱ་བའི་ཡེ་<line/>
ཤེས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། བག་ལ་ཉལ་བའི་ཉོན་<line/>
མོངས་པ་དང༌། སེམས་ཅན་ཀུན་ནས་འཁོར་བའི་ཉོན་མོངས་པ་དང༌། སེམས་ཅན་ཐམས་ཅད་ཀྱི་ཉོན་མོངས་པ་དང༌། རྣམ་པར་བྱང་བ་རྣམ་པར་དགོང་པ་ཡོངས་སུ་ཤེས་པར་<line/>
བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སེམས་ཅན་གཅིག་གི་ཉོན་མོངས་པ་ཚད་མེད་པ་<line/>
སྣ་ཚོགས་རང་དབང་མེད་པར་བྱེད་པའི་ཉོན་མོངས་པ་རྣམ་པར་གཅད་པའི་ཡེ་ཤེས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སེམས་ཅན་ཐམས་ཅད་ཀྱི་ཉོན་མོངས་པ་དང༌། རྣམ་པར་དཔྱོད་པ་རྣམ་པ་སྣ་ཚོགས་ཤེས་པ་ཡོངས་སུ་ཤེས་པར་བྱ་བའི་<line/>
ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། མ་རིག་པ་ལ་གནས་པའི་ཉོན་མོངས་པ་དང༌། སྲེད་པ་དང་<line/>
</page>
<page index="41" id="21B">ལྡན་པའི་ཉོན་མོངས་པ་དང༌། སྲིད་པའི་རྒྱུད་ཐམས་ཅད་ཀྱི་ཉོན་མོངས་པ་ཀུན་ཏུ་སྦྱོར་བ་རྣམ་པར་གཅོད་པའི་ཡེ་ཤེས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་སེམས་དཔའ་རྣམས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། འདོད་ཆགས་ཀྱིས་ཡེ་རྔམ་པའི་ཉོན་མོངས་པ་དང༌། ཞེ་སྡང་གིས་ཁོང་ཁྲོ་བ་དང༌། གཏི་མུག་གིས་<line/>
མངོན་པར་ཁེབས་པ་དང༌། ཆ་མཉམ་པའི་ཉོན་མོངས་པ་དང༌། ཉོན་མོངས་པ་ཐམས་ཅད་རྩ་བ་དང་བཅས་ཏེ་རྣམ་པར་གཅོད་པའི་ཡེ་ཤེས་ཡོངས་སུ་ཤེས་པར་བྱ་བའི་ཕྱིར་བྱང་ཆུབ་<line/>
སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། བདག་ཏུ་བྱ་བ་ཤིན་ཏུ་བསྒོམས་པའི་ཉོན་མོངས་པ་དང༌། བདག་གིར་བྱ་བ་ལ་<line/>
མངོན་པར་ཞེན་པ་དང༌། ང་རྒྱལ་གྱིས་བསླང་བ་དང༌། ང་རྒྱལ་གྱིས་མངོན་པར་སྤྲེལ་བའི་ཉོན་མོངས་པ་དང༌། ཉོན་མོངས་པ་ཐམས་ཅད་མ་ལུས་པར་ཁོང་དུ་ཆུད་ཅིང་ཡོངས་སུ་ཤེས་<line/>
པར་བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། ཚུལ་བཞིན་མ་ཡིན་པ་ཡིད་ལ་བྱེད་པ་ལས་བྱུང་བའི་<line/>
ཡོངས་སུ་རྟོག་པ་རྩ་བར་གྱུར་པའི་ཉོན་མོངས་པ་དང༌། ཡོངས་སུ་རྟོགས་པའི་ཤུགས་ཀྱི་རྗེས་སུ་འབྲང་བའི་ཉོན་མོངས་པའི་རྣམ་པར་རྟོག་པ་དང༌། འཇིག་ཚོགས་ལ་མངོན་པར་ཞེན་<line/>
</page>
<page index="42" id="22A">༄༅། །པ་དང༌། ལྟ་བའི་རྣམ་པ་དྲུག་ཅུ་རྩ་གཉིས་ཀྱི་ཚུལ་སྣ་ཚོགས་དང་ལྡན་པའི་ཉོན་མོངས་པ་མངོན་པར་འཚང་རྒྱ་བའི་ཡེ་ཤེས་ཡོངས་སུ་ཤེས་པར་བྱ་བའི་ཕྱིར་<line/>
བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །འདི་ལྟ་སྟེ། སྒྲིབ་པའི་ཉོན་མོངས་པ་དང༌། ཀུན་ནས་སྒྲིབ་པའི་ཉོན་མོངས་པ་<line/>
ཐམས་ཅད་ཤེས་པས་རྣམ་པར་དག་པར་བྱ་བ་དང༌། སྙིང་རྗེ་ཆེན་པོས་ཡོངས་སུ་བསྐྱབ་པའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་<line/>
ཆུབ་ཏུ་སེམས་སྐྱེའོ། །བསམ་པ་དང༌། བག་ལ་ཉལ་བ་དང༌། ཀུན་ནས་འཁོར་བའི་ཉོན་མོངས་པའི་དྲ་བ་ཐམས་ཅད་རྣམ་པར་གཅད་པའི་ཕྱིར་བྱང་ཆུབ་སེམས་དཔའ་རྣམས་<line/>
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེའོ། །ཀྱེ་རྒྱལ་བའི་སྲས། ཉོན་མོངས་པ་སྣ་ཚོགས་ཀྱི་དཔེ་དེ་དག་ལྟའང་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་<line/>
ལ་ལ་ཞིག་སྐྱེས་པར་གྱུར་ལ། དེའི་སེམས་བསྐྱེད་པ་གཅིག་གིས་འཇིག་རྟེན་གྱི་ཁམས་ཚད་མེད་པར་གཏོགས་པའི་སེམས་ཅན་རྣམས་དང་ལྷན་ཅིག་པས་ཤར་ཕྱོགས་<line/>
ལོགས་སུ་སངས་རྒྱས་བཅོམ་ལྡན་འདས་ཚད་མེད་པ་དག་མནབས་སྩལ་བྲོ་བའི་མཆོག་ཚད་མེད་པ་དང༌། བདུག་སྤོས་ཚད་མེད་པ་དང༌། ན་བཟའ་དང༌། གདུགས་དང༌།<line/>
</page>
<page index="43" id="22B">རྒྱལ་མཚན་དང༌། བ་དན་ཚད་མེད་པ་དང༌། ཕོ་བྲང་ཚད་མེད་པ་དང༌། བླ་རེ་ཚད་མེད་པ་དང༌། གཞལ་མེད་ཁང་ཚད་མེད་པ་དང༌། རིན་པོ་ཆེའི་དྲ་བ་དཔག་ཏུ་མེད་པ་དང༌། སེངྒེའི་<line/>
གདན་དཔག་ཏུ་མེད་པ་དང༌། རིན་པོ་ཆེའི་རྒྱན་དང༌། ལྷབ་ལྷུབ་ཚད་མེད་པ་དང༌། མཆོད་པའི་རྣམ་པ་ཚད་མེད་པས་མཉེས་པར་བྱས་ཏེ་བསྐལ་པ་ཚད་མེད་པར་བསྙེན་བཀུར་ལ།<line/>
རིམ་གྲོ་དང༌། བཀུར་སྟི་བྱས་ཏེ་རྗེ་ས་དང་མཆོད་པས་བཏུད་ཅིང་ཕྱག་འཚལ་ཏེ་སྤྱི་བོས་གཏུགས་ནས་སྙན་པར་བརྗོད་དེ་འཁོར་ཞིང་ཞལ་དུ་བལྟ་ལ། དེ་བཞིན་གཤེགས་པ་རེ་རེ་<line/>
ལ་ཡང་མི་དེ་དང་འགྲོ་བ་ཕལ་འཇིག་རྟེན་གྱི་ཁམས་ཚད་མེད་པར་གཏོགས་པ་དེ་དག་གིས་ཤིན་ཏུ་དད་པར་མར་མེ་གྲངས་མེད་པ་དག་ཀྱང་བུས་ཏེ། སྐྱེས་བུ་དེས་ཇི་ལྟ་བ་བཞིན་དུ་<line/>
སེམས་ཅན་དེ་དག་གིས་ཀྱང་འཇིག་རྟེན་གྱི་ཁམས་དེ་སྙེད་པོ་དེ་དག་ནོར་བུ་རིན་པོ་ཆེ་རྣམ་པར་སྣང་བ་དང༌། ཡིད་བཞིན་གྱི་རྒྱལ་པོ་དང༌། ཕྱོགས་ཐམས་ཅད་སྣང་བར་བྱེད་པ་དང༌།<line/>
མེའི་འོད་དང༌། བརྒལ་དཀའ་བ་དང༌། ཆུའི་ཟླ་བའི་འོད་དང༌། རིན་པོ་ཆེའི་རྒྱན་དང༌། བསོད་ནམས་ཀྱི་རྒྱལ་མཚན་དང༌། ནོར་བུ་ཡིད་དུ་འོང་བ་དང༌། དེ་དག་ལ་སོགས་པ་རིན་པོ་ཆེ་<line/>
ཚད་མེད་པས་ཡོངས་སུ་བཀང་སྟེ་ཡོན་དུ་གསོལ་ལ། དེ་བཞིན་དུ་མེ་ཏོག་དང༌། ཕྲེང་བ་དང༌། སྤོས་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་<line/>
</page>
<page index="44" id="23A">༄༅། །དང༌། བ་དན་དང༌། ཕོ་བྲང་དང༌། གནམ་ཡོལ་དང༌། སིལ་སྙན་དང༌། རོལ་མོ་བརྡུང་བ་དང༌། གླུ་དང༌། རིན་པོ་ཆེའི་དྲ་བ་དང༌། གསེར་གྱི་དྲ་བ་དང༌། ནོར་<line/>
བུའི་དྲ་བ་དང༌། དྲིལ་བུའི་དྲ་བ་དང༌། སེངྒེའི་ཁྲི་དང༌། དེ་བཞིན་དུ་སངས་རྒྱས་ཀྱི་མཆོད་པ་བརྩམས་པ་རྒྱ་ཆེར་ཏེ། དེ་བཞིན་གཤེགས་པ་དེ་དག་བཞུགས་ཞིང་འཚོ་སྐྱོང་བའི་ཚེ་<line/>
མཆོད་པའི་རྣམ་པ་དེ་ལྟ་བུས་མཆོད་ནས་མྱ་ངན་ལས་འདས་ནས་ཀྱང་མི་དེ་དང༌། འགྲོ་བ་ཕལ་འཇིག་རྟེན་གྱི་ཁམས་ཚད་མེད་པར་གཏོགས་པ་དེ་སྙེད་ཀྱིས་དེ་བཞིན་གཤེགས་<line/>
པ་རེ་རེ་ཞིང་ཡང་མཆོད་རྟེན་འཇིག་རྟེན་གྱི་ཁམས་ཚད་མེད་པ་དང་མཉམ་པར་ཡངས་ཤིང་རྒྱ་ཆེ་བ། རིན་པོ་ཆེ་ཚད་མེད་པ་ལས་བརྩིགས་ཏེ། རྒྱན་དང༌། རིན་པོ་ཆེ་ཚད་མེད་པས་<line/>
བརྒྱན་པ་ལ། མཆོད་རྟེན་གཅིག་ཇི་ལྟ་བ་བཞིན་དུ་མཆོད་རྟེན་དཔག་ཏུ་མེད་པ་མང་པོ་ལ་ཡང་དེ་བཞིན་དུ་བྱས་ཏེ། ཐམས་ཅད་ཀྱི་ཚད་ཀྱང་དེ་ཙམ་ལ། མཆོད་རྟེན་རེ་རེ་ལ་<line/>
ཡང་དེ་བཞིན་གཤེགས་པའི་སྐུ་གཟུགས་མང་པོ་ཚད་མེད་པར་བྱས་ཏེ་འཇིག་རྟེན་གྱི་ཁམས་མང་པོ་ཡང་སྣང་བས་རྒྱས་པར་གྱུར་ལ། རྣམ་གྲངས་དེ་ལྟ་བུར་དེ་བཞིན་<line/>
གཤེགས་པ་ལ་མཆོད་པ་དང༌། རིམ་གྲོའི་ཡོན་ཏན་ཡོངས་སུ་བརྗོད་པ་དེ་དག་བྱེད་ཅིང༌། ཡོངས་སུ་མྱ་ངན་ལས་འདས་པ་དེ་དག་ལ་ཡང་མཆོད་པ་བྱ་བས་བསྐལ་པ་ཚད་<line/>
</page>
<page index="45" id="23B">མེད་པ་ཟད་པར་གྱུར་ཏེ། ཤར་ཕྱོགས་སུ་ཇི་ལྟ་བ་དེ་བཞིན་དུ་ལྷོ་ཕྱོགས་དང༌། ནུབ་ཕྱོགས་དང༌། བྱང་ཕྱོགས་དང༌། བྱང་ཤར་གྱི་ཕྱོགས་མཚམས་དང༌། ཤར་ལྷོའི་ཕྱོགས་<line/>
མཚམས་དང༌། ལྷོ་ནུབ་ཀྱི་ཕྱོགས་མཚམས་དང༌། ནུབ་བྱང་གི་ཕྱོགས་མཚམས་དང༌། འོག་དང༌། སྟེང་གི་ཕྱོགས་དང༌། ཕྱོགས་བཅུ་ཐམས་ཅད་དུ་ཡང་རྒྱ་ཆེར་ཏེ། སྐྱེས་བུ་བཅུ་<line/>
སྔོན་དུ་འགྲོ་བས་ཕྱོགས་བཅུ་རེ་རེ་ལ་སྐྱེས་བུ་རེ་རེ་ཞིང་ཡང་ཕྱོགས་བཅུར་བྱས་ན། ཀྱེ་རྒྱལ་བའི་སྲས། དེ་ལ་ཇི་སྙམ་དུ་སེམས། སྐྱེས་བུ་དེ་ལ་སོགས་པའི་མི་འཇིག་རྟེན་གྱི་ཁམས་<line/>
ཚད་མེད་པ་བཅུར་གཏོགས་པ་དེ་དག་ལ་དེའི་རྒྱུས་བསོད་ནམས་ཀྱི་ཕུང་པོ་ཆེར་འཕེལ་ལམ། སྨྲས་པ། ཀྱེ་རྒྱལ་བའི་སྲས། དེ་ནི། སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་<line/>
ཀྱི་ཡེ་ཤེས་ཀྱིས་ཐུགས་སུ་ཆུད་པར་ཟད་དོ། །སྨྲས་པ། ཀྱེ་རྒྱལ་བའི་སྲས། བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་ཕུང་པོ་ཇི་ཙམ་ཡོད་པའི་བསོད་ནམས་<line/>
ཀྱི་ཕུང་པོ་དེ་ལ་བསྐལ་པ་ཚད་མེད་པར་མཉེས་པར་བྱས་པའི་སངས་རྒྱས་མཆོད་པ་དང༌། རིམ་གྲོ་ལས་བྱུང་བའི་བསོད་ནམས་ཀྱི་ཕུང་པོ་སྔ་མ་དེས་ནི། བརྒྱའི་ཆར་ཡང་ཉེ་བར་མི་<line/>
འགྲོའོ༑ ༑སྟོང་གི་ཆ་དང༌། བརྒྱ་སྟོང་གི་ཆ་དང༌། བྱེ་བ་བརྒྱ་སྟོང་གི་ཆར་ཡང་ཉེ་བར་མི་འགྲོ། གྲངས་དང༌། ཆ་དང༌། བགྲང་བ་དང༌། དཔེ་དང་རྒྱུར་ཡང་ཉེ་བར་མི་འགྲོའོ། །ཀྱེ་རྒྱལ་བའི་སྲས།<line/>
</page>
<page index="46" id="24A">༄༅། །དཔེ་སྔ་མ་དེ་དག་ལྟའང་ཞོག་གི །ཀྱེ་རྒྱལ་བའི་སྲས། འདི་ལ་སྐྱེས་བུ་གཉིས་པ་ཞིག་བྱུང་སྟེ། དེའི་སེམས་བསྐྱེད་པ་གཅིག་གིས་སྐྱེས་བུ་སྔ་མ་དེ་དང༌།<line/>
འགྲོ་བ་ཕལ་འཇིག་རྟེན་གྱི་ཁམས་ཚད་མེད་པར་གཏོགས་པ་སྔ་མ་རྣམས་ཀྱིས་བསྐལ་པ་ཚད་མེད་པར་སངས་རྒྱས་མཆོད་པ་དང༌། རིམ་གྲོ་མངོན་པར་འདུ་བྱས་པ་དེ་དག་སེམས་<line/>
བསྐྱེད་པ་གཅིག་གིས་མངོན་པར་འདུ་བྱེད་ལ། ཚུལ་དེ་ལྟ་བུར་སེམས་བསྐྱེད་པ་རེ་རེར་མཉེས་པར་བྱེད་པས་ཤར་ཕྱོགས་ལོགས་སུ་འཇིག་རྟེན་གྱི་ཁམས་ཚད་མེད་པར་<line/>
གཏོགས་པའི་སེམས་ཅན་རྣམས་དང་ལྷན་ཅིག་པས་སངས་རྒྱས་བཅོམ་ལྡན་འདས་ཚད་མེད་པ་མཉེས་པར་བྱས་ཏེ། གཞུང་དེ་བཞིན་དུ་ཐོག་མ་ལ་ཇི་སྐད་དུ་བརྗོད་པ་དེ་<line/>
བཞིན་དུ་གཉིས་པ་ལ་དཔག་ཏུ་མེད་པ། གསུམ་པ་ལ་གྲངས་མེད་པ། བཞི་པ་ལ་བསམ་གྱིས་མི་ཁྱབ་པ། ལྔ་པ་ལ་མཚུངས་པ་མེད་པ། དྲུག་པ་ལ་ཀུན་ཏུ་མཐའ་ཡས་པ།<line/>
བདུན་པ་ལ་མུ་མེད་པ། བརྒྱད་པ་ལ་ས་མཚམས་མེད་པ། དགུ་པ་ལ་གཞལ་དུ་མེད་པའི་བར་དུ་སྟེ། ཀྱེ་རྒྱལ་བའི་སྲས། དཔེ་སྔ་མ་དེ་ལྟའང་ཞོག་གི །ཀྱེ་རྒྱལ་བའི་སྲས།<line/>
འདི་ལ་སྐྱེས་བུ་བཅུ་པ་ཞིག་སྐྱེས་ཏེ། སྐྱེས་བུ་སྔ་མ་དགུ་པོ་དེ་དག་དང༌། འཇིག་རྟེན་གྱི་ཁམས་གཞལ་དུ་མེད་པ་བཅུར་གཏོགས་པའི་སེམས་ཅན་ཕལ་དེ་དག་གིས་བསྐལ་<line/>
</page>
<page index="47" id="24B">པ་དཔག་ཏུ་མེད་པར་སངས་རྒྱས་མཆོད་པ་དང༌། རིམ་གྲོས་མཉེས་པར་བྱས་པ་དེ་ཙམ་དུ་སེམས་བསྐྱེད་པ་གཅིག་གིས་མཉེས་པར་བྱེད་ཅིང༌། ཚུལ་དེ་ལྟར་སེམས་བསྐྱེད་པ་རེ་རེར་<line/>
མཉེས་པར་བྱེད་པས་ཤར་ཕྱོགས་ལོགས་སུ་འཇིག་རྟེན་གྱི་ཁམས་བརྗོད་དུ་མེད་པར་གཏོགས་པའི་སེམས་ཅན་རྣམས་དང་ལྷན་ཅིག་པས་ཞལ་ཟས་བྲོ་བའི་མཆོག་བརྗོད་དུ་མེད་པ་<line/>
ཞེས་བྱ་བ་ནས་གཞན་ཡང་རྒྱ་ཆེར་ཏེ། དེ་ལྟ་བུས་སངས་རྒྱས་བཅོམ་ལྡན་འདས་བརྗོད་དུ་མེད་པ་མཉེས་པར་བྱས་པ་ནས་ཀྱེ་རྒྱལ་བའི་སྲས། བྱང་ཆུབ་སེམས་དཔའ་སེམས་དང་པོ་<line/>
བསྐྱེད་པའི་བསོད་ནམས་ཀྱི་ཕུང་པོ་ལ་བསྐལ་པ་བརྗོད་དུ་མེད་པར་གཏོགས་པའི་སངས་རྒྱས་མཆོད་པ་དང༌། བསྙེན་བཀུར་བ་ལས་བྱུང་བའི་བསོད་ནམས་ཀྱི་ཕུང་པོ་སྔ་མས་བརྒྱའི་ཆར་<line/>
ཡང་ཉེ་བར་མི་འགྲོ་ཞེས་བྱ་བ་ནས་རྒྱུའི་བར་དུ་ཡང་ཉེ་བར་མི་འགྲོ་ཞེས་བྱ་བའི་བར་དུ་སྟེ། དེ་ཅིའི་ཕྱིར་ཞེ་ན། ཀྱེ་རྒྱལ་བའི་སྲས། དེ་ནི། འདི་ལྟར་སངས་རྒྱས་སྐྱེས་པ་དེ་ཙམ་ཉི་<line/>
ཚེ་ཞིག་མཆོད་ཅིང་བསྙེན་བཀུར་བའམ། སངས་རྒྱས་ཀྱི་མཆོད་པའི་ཡོ་བྱད་དེ་ཙམ་དག་གི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཏུ་སེམས་མི་སྐྱེའི། དེ་ནི། འདི་ལྟར་འཇིག་རྟེན་གྱི་ཁམས་འབྱམས་ཀླས་པ་མ་ལུས་པ་ཐམས་ཅད་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་དབྱིངས་ཀྱི་<line/>
</page>
<page index="48" id="25A">༄༅། །མཐས་གཏུགས་པ། བརྗོད་དུ་མེད་པའི་ཡང་བརྗོད་དུ་མེད་པ། ཕྱོགས་བཅུ་ཚད་ལས་འདས་པ། འབྱམས་ཀླས་པ། ཕྱོགས་ཀྱི་རྣམ་གྲངས་མཐའ་ཡས་<line/>
པའི་དྲ་བས་ཁྱབ་པ། མིག་འཕྲུལ་གྱི་རྣམ་པས་བསམ་ཡས་པ། འཇིག་རྟེན་གྱི་ཁམས་ཐམས་ཅད་གཞི་མཉམ་པར་ཆུད་པ། འཇིག་རྟེན་གྱི་ཁམས་མ་ལུས་པར་འདུས་པའི་<line/>
ཚུལ་ཤིན་ཏུ་བསྟན་པ། འདུ་ཤེས་ཀྱི་རྣམ་པ་ལ་གནས་པའི་ཕྱོགས་ཀྱི་དྲ་བ་རྣམ་པར་ཕྱེ་བ་ལ་གནས་པ་ཐམས་ཅད་དུ་གཏོགས་པ། ལྷག་མ་མེད་པ་མ་ལུས་པའི་འཇིག་རྟེན་<line/>
གྱི་ཁམས་ཀྱི་གྲངས་དང་ཚུལ་ཤིན་ཏུ་བསྟན་པ་དག་ཏུ་སྔོན་གྱི་མཐའི་མུར་ཐུག་པའི་བསྐལ་པ་བགྲངས་པའི་ཚུལ་ཤིན་ཏུ་བསྟན་པར་གཏོགས་པ་ཐམས་ཅད་མཁྱེན་པའི་ཡེ་<line/>
ཤེས་ཀྱི་ཚུལ་གྱིས་མངོན་པར་ཐུགས་སུ་ཆུད་པ་དག་ཏུ་སངས་རྒྱས་བཅོམ་ལྡན་འདས་གང་ཇི་སྙེད་ནུབ་པར་གྱུར་ཏེ། ཡོངས་སུ་མྱ་ངན་ལས་འདས་པ་དང༌། གང་ཡང་མ་<line/>
འོངས་པའི་དུས་ན་འཇིག་རྟེན་གྱི་ཁམས་ཐམས་ཅད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་འབྱུང་བར་འགྱུར་བ་དང༌། གང་<line/>
ཡང་ད་ལྟར་བྱུང་བའི་དུས་ན་ད་ལྟར་ཕྱོགས་བཅུ་ན་སངས་རྒྱས་བཅོམ་ལྡན་འདས་རྣམས་བཞུགས་ཤིང་འཚོ་སྐྱོང་བ་དང༌། ཆོས་སྟོན་པ་དེ་དག་ཐམས་ཅད་མཆོད་ཅིང་རིམ་གྲོ་<line/>
</page>
<page index="49" id="25B">བྱ་བའི་ཕྱིར་བྱང་ཆུབ་སེམས་དཔའ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྐྱེས་ཏེ། སེམས་བསྐྱེད་པ་དེ་སྐྱེས་མ་ཐག་ནས་དེ་དང་དེར་འདས་པའི་གྲངས་སུ་<line/>
གཏོགས་པ་དང༌། སྔོན་གྱི་མུར་གྱུར་པ་ཇི་སྙེད་པ་དེ་བཞིན་གཤེགས་པ་དེ་དག་གིས་མངོན་པར་ཐུགས་སུ་ཆུད་པ་དེ་དག་ཏུ་སངས་རྒྱས་བཅོམ་ལྡན་འདས་གང་ཇི་སྙེད་མྱ་ངན་ལས་<line/>
འདས་པ་དེ་དག་གི་དགེ་བའི་རྩ་བ་ཇི་ལྟ་བ་བཞིན་དུ་བྱང་ཆུབ་སེམས་དཔའ་ཡིད་ཆེས་སོ། །དེ་བཞིན་གཤེགས་པ་མ་བྱོན་པ་དེ་དང༌། དེའི་དུས་སུ་གཏོགས་པ་ཕྱི་མའི་མཐའི་མུར་བསྟན་<line/>
པ་དཔག་ཏུ་མེད་པ། མཐའ་དང་དབུས་མེད་པར་ཤིན་ཏུ་བསྟན་པ་དཔག་ཏུ་མེད་པ་དག་ཏུ་སངས་རྒྱས་བཅོམ་ལྡན་འདས་གང་ཇི་སྙེད་འབྱུང་བར་འགྱུར་བ་དེ་དག་གི་དགེ་བའི་རྩ་བ་ལ་<line/>
ཡང་བྱང་ཆུབ་སེམས་དཔའ་དེ་ཡིད་ཆེས་སོ། །ད་ལྟར་བྱུང་བའི་དེ་བཞིན་གཤེགས་པའི་སངས་རྒྱས་ཀྱི་ཡེ་ཤེས་མཐའ་དང་དབུས་མེད་པར་བསྟན་པ་མ་ལུས་པར་མངོན་པར་སངས་<line/>
རྒྱས་པའི་སངས་རྒྱས་བཅོམ་ལྡན་འདས་དེ་དག་གི་དགེ་བའི་རྩ་བ་ལ་ཡང་བྱང་ཆུབ་སེམས་དཔའ་དེ་ཡིད་ཆེས་ཤིང་ཡོངས་སུ་འཛིན་པར་བྱེད། ཡོངས་སུ་རྒྱས་པར་བྱེད། རབ་ཏུ་ཐོབ་<line/>
པར་བྱེད། ཁོང་དུ་ཆུད་པར་བྱེད། རབ་ཏུ་རེག་པར་བྱེད། ཤིན་ཏུ་སྒྲུབ་པར་བྱེད། རྒྱུད་གཅིག་ཏུ་གྱུར་པར་བྱེད། སངས་རྒྱས་ཐམས་ཅད་ཀྱང་མཉམ་པ་ཉིད་དུ་ཁོང་དུ་ཆུད་པར་བྱེད་དོ།།<line/>
</page>
<page index="50" id="26A">༄༅། །དེ་ཅིའི་ཕྱིར་ཞེ་ན། འདི་ལྟར་སེམས་བསྐྱེད་པ་དེ་ནི། དེ་བཞིན་གཤེགས་པ་ཐམས་ཅད་ཀྱི་གདུང་རྒྱུད་མི་འཆད་པའི་ཕྱིར་སྐྱེའོ། །འཇིག་རྟེན་གྱི་ཁམས་<line/>
མ་ལུས་པ་ཐམས་ཅད་རྒྱས་པར་དགང་བའི་ཕྱིར་སྐྱེའོ། །འཇིག་རྟེན་གྱི་ཁམས་ཐམས་ཅད་དུ་གཏོགས་པའི་སེམས་ཅན་ཡོངས་སུ་བསྒྲལ་བའི་ཕྱིར་སྐྱེའོ། །འཇིག་རྟེན་གྱི་<line/>
ཁམས་ཐམས་ཅད་འདུ་བ་དང༌། འཇིག་པ་ཡོངས་སུ་ཤེས་པར་བྱ་བའི་ཕྱིར་སྐྱེའོ། །འཇིག་རྟེན་གྱི་ཁམས་ཐམས་ཅད་དུ་གཏོགས་པའི་སེམས་ཅན་རྣམས་ཀྱི་ཀུན་ནས་ཉོན་<line/>
མོངས་པ་དང༌། རྣམ་པར་བྱང་བ་ཡོངས་སུ་ཤེས་པར་བྱ་བའི་ཕྱིར་སྐྱེའོ། །འཇིག་རྟེན་གྱི་ཁམས་ཐམས་ཅད་ཀྱི་སྲིད་པ་གསུམ་ཡོངས་སུ་དག་པ་ཡོངས་སུ་ཤེས་པར་བྱ་བའི་<line/>
ཕྱིར་སྐྱེའོ། །སེམས་ཅན་ཐམས་ཅད་ཀྱི་བསམ་པ་དང༌། བག་ལ་ཉལ་བ་དང༌། བག་ཆགས་ཐམས་ཅད་ཡོངས་སུ་ཤེས་པར་བྱ་བའི་ཕྱིར་སྐྱེའོ། །སེམས་ཅན་ཐམས་ཅད་ཀྱི་<line/>
ཤི་འཕོ་དང༌། སྐྱེ་བ་ཡོངས་སུ་ཤེས་པར་བྱ་བའི་ཕྱིར་སྐྱེའོ། །སེམས་ཅན་ཐམས་ཅད་ཀྱི་དབང་པོ་དང༌། སྦྱོར་བ་ཡོངས་སུ་ཤེས་པར་བྱ་བའི་ཕྱིར་སྐྱེའོ། །སེམས་ཅན་ཐམས་<line/>
ཅད་ཀྱི་སེམས་དང༌། སྤྱོད་པ་ཡོངས་སུ་ཤེས་པར་བྱ་བའི་ཕྱིར་སྐྱེའོ། །སེམས་ཅན་ཐམས་ཅད་ཀྱི་དུས་གསུམ་གྱི་ཤེས་པ་ཡོངས་སུ་ཤེས་པར་བྱ་བའི་ཕྱིར་སྐྱེ་སྟེ། སེམས་བསྐྱེད་<line/>
</page>
<page index="51" id="26B">པ་དེས་སངས་རྒྱས་བཅོམ་ལྡན་འདས་འདས་པ་དག་དང་ཉེ་བར་འགྱུར་རོ། །སངས་རྒྱས་བཅོམ་ལྡན་འདས་མ་བྱོན་པ་དང༌། ད་ལྟར་བྱུང་བ་རྣམས་དང་ཉེ་བར་འགྱུར་རོ། །འདས་<line/>
པའི་སངས་རྒྱས་ཀྱི་བྱང་ཆུབ་ཏུ་ཉེ་བར་འགྲོའོ། །མ་བྱོན་པ་དང་ད་ལྟར་བྱུང་བའི་སངས་རྒྱས་ཀྱི་བྱང་ཆུབ་ཏུ་ཉེ་བར་འགྲོའོ། །སངས་རྒྱས་བཅོམ་ལྡན་འདས་འདས་པ་རྣམས་ཀྱི་<line/>
ཆོས་ཀྱང་ཐོབ་པར་འགྱུར་རོ། །སངས་རྒྱས་བཅོམ་ལྡན་འདས་མ་བྱོན་པ་རྣམས་ཀྱི་ཆོས་ཀྱང་ཐོབ་པར་འགྱུར་རོ། །སངས་རྒྱས་བཅོམ་ལྡན་འདས་ད་ལྟར་བྱུང་བ་རྣམས་ཀྱི་ཆོས་<line/>
ཀྱང་ཐོབ་པར་འགྱུར་རོ། །སངས་རྒྱས་བཅོམ་ལྡན་འདས་འདས་པ་རྣམས་དང་མཉམ་པ་ཉིད་དུ་ཉེ་བར་འགྲོའོ། །སངས་རྒྱས་བཅོམ་ལྡན་འདས་བ་བྱོན་པ་དང་ད་ལྟར་བྱུང་བ་རྣམས་<line/>
དང་མཉམ་པ་ཉིད་དུ་ཉེ་བར་འགྲོའོ། །སངས་རྒྱས་བཅོམ་ལྡན་འདས་འདས་པ་རྣམས་ཀྱི་ཡེ་ཤེས་ཀྱི་ཚོགས་རྣམ་པར་དག་པར་འགྱུར་རོ། །སངས་རྒྱས་བཅོམ་ལྡན་འདས་མ་བྱོན་<line/>
པ་དང་ད་ལྟར་བྱུང་བ་རྣམས་ཀྱི་ཡེ་ཤེས་ཀྱི་ཚོགས་ཀྱང་རྣམ་པར་དག་པར་འགྱུར་རོ། །སངས་རྒྱས་བཅོམ་ལྡན་འདས་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སྟོབས་ལ་<line/>
ཐུབ་པ་མེད་པ་ཡང་ཤིན་ཏུ་བརྟན་པར་འགྱུར་རོ། །འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དག་གི་མི་བསྙེངས་པ་ཡོངས་སུ་དག་པའང་<line/>
</page>
<page index="52" id="27A">༄༅། །ཡོངས་སུ་རྫོགས་པར་བྱེད་དོ། །སངས་རྒྱས་བཅོམ་ལྡན་འདས་འདས་པ་རྣམས་ཀྱི་བསྟན་པར་བྱ་བའི་སངས་རྒྱས་ཀྱི་ཆོས་ཀྱི་རྒྱན་མཉམ་པ་ཉིད་<line/>
ཀྱང་རྗེས་སུ་འཐོབ་བོ། །སངས་རྒྱས་བཅོམ་ལྡན་འདས་མ་བྱོན་པ་དང་ད་ལྟར་བྱུང་བ་རྣམས་ཀྱི་བསྟན་པར་བྱ་བའི་སངས་རྒྱས་ཀྱི་ཆོས་ཀྱི་རྒྱན་མཉམ་པ་ཉིད་ཀྱང་ཡོངས་སུ་རྫོགས་<line/>
པར་བྱེད་དོ། །ནམ་མཁའི་དབྱིངས་ཀྱི་མཐར་ཐུག་པ་ཆོས་ཀྱི་དབྱིངས་མཐའ་དང་དབུས་མེད་པར་ཤིན་ཏུ་བསྟན་པའི་དུས་གསུམ་མཉམ་པ་ཉིད་དུ་ཐུགས་སུ་ཆུད་པའི་སངས་རྒྱས་<line/>
ཀྱི་ཡེ་ཤེས་ཀྱང་རྗེས་སུ་འཐོབ་བོ། །དེ་ཅིའི་ཕྱིར་ཞེ་ན། དེ་ལྟར་དེ་ནི། སངས་རྒྱས་སུ་ཤོག་ཅིག་ཅེས་བྱ་བའི་སེམས་བསྐྱེད་པ་དེས་འདས་པའི་སངས་རྒྱས་བཅོམ་ལྡན་འདས་རྣམས་<line/>
དང་ཉེ་བ་ཡིན། མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་དང་ཉེ་བ་ཡིན། འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་ཀྱི་ཡུལ་<line/>
རྣམས་དང་མཉམ་པ་ཡིན། འདས་པའི་སངས་རྒྱས་ཀྱི་ཆོས་རྣམས་དང་མཉམ་པ་ཡིན་ནོ། །མ་འོངས་པ་དང༌། ད་ལྟར་བྱུང་བའི་སངས་རྒྱས་ཀྱི་ཆོས་རྣམས་དང་མཉམ་པ་ཡིན།<line/>
སངས་རྒྱས་ཀྱི་ཆོས་ཀྱི་སྤྱོད་ཡུལ་ཐམས་ཅད་དང་མཉམ་པ་ཡིན། གཅིག་ཏུ་ངེས་པའི་ལུས་གཅིག་ཏུ་གྱུར་པས་ཀྱང་དུས་གསུམ་དུ་མཉམ་པའི་སངས་རྒྱས་ཐམས་ཅད་ཀྱི་ཡེ་ཤེས་<line/>
</page>
<page index="53" id="27B">དང་འགྲོགས་པ་ཡང་ཐོབ་པ་སྟེ། ཡེ་ཤེས་དེ་དང་འགྲོགས་པར་འགྱུར་བའི་སེམས་བསྐྱེད་པར་འབྱུང་བ་དེ་སྐྱེས་མ་ཐག་ཏུ་ཕྱོགས་བཅུ་ན་སངས་རྒྱས་བཅོམ་ལྡན་འདས་རྣམས་ཀྱང་<line/>
ཆེད་དུ་བརྗོད་པ་མཛད་དོ། །སེམས་བསྐྱེད་པ་དེ་ཉིད་རྟེན་དུ་མཛད་དེ་འདུལ་བ་ཇི་བཞིན་དུ་ཆོས་ཀྱང་ཡང་དག་པར་སྟོན། འཇིག་རྟེན་གྱི་ཁམས་ཐམས་ཅད་དུ་ཡང་འདུལ་བ་ཚད་<line/>
མེད་པ་རྣམས་འབྱུང་བར་འགྱུར། འཇིག་རྟེན་གྱི་ཁམས་ཐམས་ཅད་ཀྱང་རབ་ཏུ་གཡོ་བར་འགྱུར། འཇིག་རྟེན་གྱི་ཁམས་ཐམས་ཅད་ཀྱང་སྣང་བས་རྒྱས་པར་འགྱུར། འཇིག་<line/>
རྟེན་གྱི་ཁམས་ཐམས་ཅད་ཀྱི་ངན་སོང་ཡང་རྒྱུན་ཆད་པར་འགྱུར། འཇིག་རྟེན་གྱི་ཁམས་ཐམས་ཅད་ཀྱང་ཡོངས་སུ་དག་པར་འགྱུར། འཇིག་རྟེན་གྱི་ཁམས་ཐམས་ཅད་དུ་<line/>
ཡང་སངས་རྒྱས་འབྱུང་བ་ཡང་དག་པར་སྟོན་པར་འགྱུར། སེམས་ཅན་ཐམས་ཅད་ཀྱང་རབ་ཏུ་དགའ་བར་འགྱུར། ཆོས་ཀྱི་དབྱིངས་ཐམས་ཅད་ལ་ཡང་རབ་ཏུ་འཇུག་པར་འགྱུར།<line/>
སངས་རྒྱས་ཀྱི་རིགས་ཐམས་ཅད་ཀྱང་ཡོངས་སུ་འཛིན་པར་འགྱུར། སངས་རྒྱས་ཀྱི་རིགས་ཀྱི་སྣང་བ་ཐམས་ཅད་ཀྱང་རབ་ཏུ་ཐོབ་པར་འགྱུར་ཏེ། དུས་གསུམ་དུ་གཏོགས་པ་ལས་<line/>
སེམས་བསྐྱེད་པ་དེར་སངས་རྒྱས་སམ། སངས་རྒྱས་ཀྱི་ཆོས་སམ། བྱང་ཆུབ་སེམས་དཔའ་འམ། བྱང་ཆུབ་སེམས་དཔའི་ཆོས་སམ། རང་སངས་རྒྱས་སམ། རང་སངས་རྒྱས་ཀྱི་<line/>
</page>
<page index="54" id="28A">༄༅། །ཆོས་སམ། ཉན་ཐོས་སམ། ཉན་ཐོས་ཀྱི་ཆོས་སམ། འཇིག་རྟེན་པའམ། འཇིག་རྟེན་པའི་ཆོས་སམ། འཇིག་རྟེན་ལས་འདས་པའམ། འཇིག་རྟེན་<line/>
ལས་འདས་པའི་ཆོས་སམ། སེམས་ཅན་ནམ། སེམས་ཀྱི་ཆོས་ཀྱང་རུང་སྟེ། མ་འདུས་པ་གང་ཡང་མེད་དེ། ཐམས་ཅད་མཁྱེན་པ་ཉིད་ནི། མ་གཏོགས་སོ། །དེ་ལྟར་ན།<line/>
སེམས་བསྐྱེད་པ་དེར་ནི། ཆོས་ཀྱི་དབྱིངས་ཐམས་ཅད་འདུས་སོ། །དེ་ནས་སངས་རྒྱས་ཀྱི་མཐུས་དེའི་ཚེ་ཕྱོགས་བཅུར་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་<line/>
ཕྲ་བ་སྙེད་རྣམ་པ་དྲུག་ཏུ་གཡོས་པར་གྱུར་ཏེ། གཡོས་སོ། །རབ་ཏུ་གཡོས་སོ། །ཀུན་ཏུ་གཡོས་སོ། །འགུལ་ཏོ། །རབ་ཏུ་འགུལ་ཏོ། །ཀུན་ཏུ་འགུལ་ཏོ། །ལྡེག་གོ །རབ་ཏུ་ལྡེག་<line/>
གོ །ཀུན་ཏུ་ལྡེག་གོ །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ། །འུར་འུར། རབ་ཏུ་འུར་འུར། ཀུན་ཏུ་འུར་འུར་རོ། །ཤིག་ཤིག །རབ་ཏུ་ཤིག་ཤིག །ཀུན་ཏུ་ཤིག་<line/>
ཤིག་གོ །དེ་ནས་སངས་རྒྱས་ཀྱི་མཐུ་དང༌། སེམས་བསྐྱེད་པ་དེའི་ཡོན་ཏན་ཡང་དག་པར་བརྗོད་པའི་ཆོས་ཉིད་རབ་ཏུ་ཐོབ་པའི་ཕྱིར་ལྷ་རྫས་ཀྱི་མེ་ཏོག་གི་ཆར་ཡང་མངོན་པར་<line/>
བབ་བོ༑ ༑ལྷ་རྫས་ཀྱི་སྤོས་ཀྱི་ཆར་ཡང་མངོན་པར་བབ་བོ། །ལྷ་རྫས་ཀྱི་ཕྱེ་མའི་ཆར་ཡང་མངོན་པར་བབ་བོ། །ལྷ་རྫས་ཀྱི་ཕྲེང་བའི་ཆར་ཡང་མངོན་པར་བབ་བོ། །ལྷ་རྫས་ཀྱི་<line/>
</page>
<page index="55" id="28B">གོས་ཀྱི་ཆར་ཡང་མངོན་པར་བབ་བོ། །ལྷ་རྫས་ཀྱི་རིན་པོ་ཆེའི་ཆར་ཡང་མངོན་པར་བབ་བོ། །ལྷ་རྫས་ཀྱི་རྒྱན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་རོལ་མོ་རྣམས་ཀྱང་མངོན་<line/>
པར་སྒྲ་འབྱིན་པར་གྱུར་ཏོ། །ལྷ་རྫས་ཀྱི་སྣང་བ་ཡང་རབ་ཏུ་བྱུང་ངོ༌། །ལྷ་རྫས་ཀྱི་འོད་ཀྱང་རབ་ཏུ་བྱུང་ངོ༌། །ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་<line/>
ཕྲ་བ་སྙེད་འདས་པའི་ཕ་རོལ་ནས་དེ་བཞིན་གཤེགས་པ་ཆོས་ཀྱི་བློ་གྲོས་སུ་མཚན་བཏགས་པ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱིས་ཞལ་མངོན་པར་བསྟན་ཏེ་གསུང་<line/>
བརྗོད་པ། ཆོས་ཀྱི་བློ་གྲོས་ལེགས་ལེགས་སོ། །ཕྱོགས་བཅུ་ན་དེ་བཞིན་གཤེགས་པ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་ཀྱི་ཆོས་བསྟན་པ་དེ་ལ་ཆེད་དུ་བརྗོད་པ་མཛད་<line/>
དོ༑ ༑ངེད་ཀྱིས་ཀྱང་ཆོས་བསྟན་པ་འདི་ཉིད་ཤིན་ཏུ་རྣམ་པར་ཕྱེ་སྟེ། ངེད་ཀྱིས་ཇི་ལྟར་ཤིན་ཏུ་རྣམ་པར་ཕྱེ་བ་དེ་བཞིན་དུ་སངས་རྒྱས་ཐམས་ཅད་ཀྱིས་ཀྱང་ཤིན་ཏུ་རྣམ་པར་ཕྱེའོ། །<line/>
འདི་ཉིད་དུ་ཡང་ཁྱོད་ཀྱི་ཆོས་བསྟན་པ་དེས་བྱང་ཆུབ་སེམས་དཔའ་སངས་རྒྱས་ཀྱི་ཞིང་སྟོང་གི་རྡུལ་ཤིན་ཏུ་ཕྲ་བ་སྙེད་ཀྱིས་བྱང་ཆུབ་ཏུ་སེམས་བསྐྱེད་དོ། །དེ་དག་ཀྱང་ངེད་ཀྱིས་<line/>
ལུང་བསྟན་ཏེ། དེ་དག་ནི། མ་འོངས་པའི་དུས་བསྐལ་པ་སྟོང་ཕྲག་བརྗོད་དུ་མེད་པའི་མཐར་ཐམས་ཅད་ཀྱང་དུས་གཅིག་ཏུ་འཇིག་རྟེན་གྱི་ཁམས་མིང་ཐ་དད་པ་དག་ཏུ་དེ་བཞིན་<line/>
</page>
<page index="56" id="29A">༄༅། །གཤེགས་པ་མཚན་གཅིག་པ་ཤ་སྟག་འབྱུང་བར་འགྱུར་ཏེ། འདི་ལྟར་སེམས་རྣམ་པར་དག་པ་ཞེས་བྱ་བ་ཤ་སྟག་ཏུ་འགྱུར་རོ། །ངེད་ཀྱིས་ཆོས་བསྟན་<line/>
པ་འདི་ཡང་ཇི་ལྟར་མ་འོངས་པའི་དུས་ན་མ་འོངས་པའི་བྱང་ཆུབ་སེམས་དཔའ་མ་ཐོས་པ་རྣམས་ཀྱིས་ཐོས་པར་བྱ་བ་དང༌། ཇི་ལྟར་འཇིག་རྟེན་གྱི་ཁམས་མི་མཇེད་འདིར་སེམས་<line/>
ཅན་རྣམས་ཀྱིས་ཤེས་ཤིང༌། གླིང་བཞི་པ་འདིའི་རི་རབ་ཀྱི་རྩེ་མོ་ལ་ཇི་ལྟར་སེམས་ཅན་རྣམས་འདུལ་བར་གྱུར་པ་དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་བྱེ་བ་ཁྲག་<line/>
ཁྲིག་བརྒྱ་སྟོང་ཚད་མེད་པ། གྲངས་མེད་པ། བསམ་གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། དཔག་ཏུ་མེད་པ། ས་མཚམས་མེད་པ། བརྗོད་དུ་མེད་པ།<line/>
ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་དག་ཏུ་ཡང་སེམས་ཅན་རྣམས་འདུལ་བར་འགྱུར་བར་བྱ་བའི་ཕྱིར་བྱིན་གྱིས་བརླབ་བོ། །ཐམས་ཅད་ན་ཡང་<line/>
ཆོས་བསྟན་པ་འདི་ཉིད་བྱང་ཆུབ་སེམས་དཔའ་ཆོས་ཀྱི་བློ་གྲོས་ཞེས་བྱ་བ་ཤ་སྟག་སངས་རྒྱས་ཀྱི་མཐུ་དང༌། བཅོམ་ལྡན་འདས་ཀྱི་སྔོན་གྱི་སྨོན་ལམ་གྱིས་སངས་རྒྱས་ཀྱི་<line/>
ཆོས་ཐམས་ཅད་ཡང་དག་པར་བསྟན་པ་དང༌། ཡེ་ཤེས་ཀྱི་སྣང་བ་ཤིན་ཏུ་གསལ་པར་བྱ་བ་དང༌། དོན་གྱིས་གདུལ་བའི་སྣང་བ་ཐོབ་པ་དང༌། ཆོས་ཉིད་རབ་ཏུ་འཐོབ་པར་བྱ་<line/>
</page>
<page index="57" id="29B">པ་དང༌། བྱང་ཆུབ་སེམས་དཔའ་རྣམས་ཤིན་ཏུ་དགའ་བར་བྱ་བ་དང༌། སངས་རྒྱས་ཀྱི་ཆོས་ཀྱི་རྒྱུད་ཡང་དག་པར་བསྟན་པ་དང༌། སངས་རྒྱས་ཀྱི་ཆོས་མཉམ་པ་ཉིད་དུ་བྱ་བ་དང༌།<line/>
ཆོས་ཀྱི་དབྱིངས་གཉིས་སུ་མེད་པ་ལ་འཇུག་པར་བྱ་བའི་ཕྱིར་རབ་ཏུ་སྟོན་ཏོ། །དེ་ནས་བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་ཕྱོགས་བཅུར་བལྟས་ཏེ་འཁོར་ཐམས་ཅད་ལ་<line/>
རྣམ་པར་བལྟས་ནས་ནམ་མཁའི་ཁམས་རྣམས་ལ་ནི། རྣམ་པར་དཔྱོད། སེམས་ཅན་གྱི་ཁམས་ནི། ཡོངས་སུ་སྨིན་པར་བྱེད། ལས་དང་རྣམ་པར་སྨིན་པའི་ཁམས་ནི། འགལ་<line/>
བར་མི་བྱེད། ནམ་མཁའི་ཁམས་ནི། ཡོངས་སུ་དག་པར་བྱེད། ཀུན་ནས་ཉོན་མོངས་པ་ལས་བྱུང་བ་ནི། རབ་ཏུ་སེལ། མོས་པ་ཡངས་པ་ལས་བྱུང་བ་ནི། ཤིན་ཏུ་འཕེལ་<line/>
བར་བྱེད། སེམས་ཅན་གྱི་དབང་པོ་ཐ་དད་པ་ལ་ནི། རབ་ཏུ་འཇུག །དུས་གསུམ་ནི། མཉམ་པར་བྱེད། མྱ་ངན་ལས་འདས་པའི་དབྱིངས་ལ་ནི། ཡང་དག་པར་རྟོག་ཅིང༌། རང་<line/>
གི་དགེ་བའི་རྩ་བའི་སྟོབས་ཡོངས་སུ་དག་པར་བྱ་བ་ལ་གཞོལ་བའི་ཕྱིར་དེའི་ཚེ་སངས་རྒྱས་ཀྱི་མཐུས་ཚིགས་སུ་བཅད་པ་འདི་དག་སྨྲས་སོ། །གང་ཞིག་ཕྱོགས་རྣམས་བཅུ་པོ་མ་<line/>
ལུས་རྒྱས་བྱས་ཤིང༌། །སེམས་ཅན་ཞིང་དང་ཆོས་གསུམ་དག་ཀྱང་རྟོགས་གྱུར་པ། །སངས་རྒྱས་མཚོ་མཆོག་བྱང་ཆུབ་སེམས་དཔའ་དེ་བཞིན་ཏེ། །དེ་དག་འཇིག་རྟེན་ཕན་ཕྱིར་<line/>
</page>
<page index="58" id="30A">༄༅། །སེམས་ཀྱི་དམ་པ་བསྐྱེད། །ནམ་མཁའི་དབྱིངས་ཀྱིས་ཀླས་པའི་ཆོས་དབྱིངས་ཇི་བཞིན་དང༌། །ཇི་ལྟར་སངས་རྒྱས་ཆོས་རྣམས་འགྲོ་ཀུན་རྗེས་སོང་དང༌། །<line/>
སངས་རྒྱས་ཐམས་ཅད་ཀུན་ཏུ་ཁྱབ་བརྙེས་ཇི་བཞིན་གྱི། །འགྲོ་བ་མི་ལྡོག་དོན་དུ་ཕན་པར་རབ་ཏུ་ཞུགས། །འཇིག་རྟེན་རྣམས་ལ་བྱམས་པས་རྟག་པར་རབ་གནས་ཤིང༌། །འཚེ་<line/>
བ་མེད་པ་འགྲོ་ལ་ཕན་ཕྱིར་སུ་ཞུགས་ཏེ། །སྣང་བ་མི་ཟད་འོད་བྱེད་གནས་སུ་གྱུར་པ་རྣམས། །བསམ་གྱིས་མི་ཁྱབ་སྟོབས་བཅུ་མངའ་བས་བྱིན་གྱིས་བརླབས། །དེ་ནི་ཞིང་རྣམས་<line/>
ཐ་དད་མ་ཡིན་ཚུལ་ཡང་རྙེད། །དེ་ནི་ལུས་ཀྱི་རྣམ་པ་ཀུན་ལ་རབ་ཏུ་ཞུགས། །བསོད་ནམས་ཡེ་ཤེས་དེ་ཡང་སངས་རྒྱས་བྱང་ཆུབ་བཞིན། །འདི་ནི་ཆགས་མེད་གཞོལ་བ་ཡེ་ཤེས་<line/>
རྒྱུར་སྐྱེས་སོ། །སྤྱིའུ་ཚུགས་རྒྱུ་བའི་འགྲོ་བ་སྣ་ཚོགས་མ་ལུས་པར། །གཞན་ཡང་ཞིང་རྣམས་འབྱམས་ཀླས་ཆགས་མེད་མཐར་ཐུག་པ། །དེ་དག་ཕྲ་སྦོམ་རྒྱ་ཆེ་ཡངས་པ་ཐམས་<line/>
ཅད་དུ༑ ༑བྱང་ཆུབ་སེམས་མཆོག་དེ་ནི་གཅིག་པུ་ཀུན་ཏུ་འགྲོ་།བརྗོད་དུ་མེད་པ་ཤིན་ཏུ་ཕྲ་ཞིང་མི་གནས་པའི། །བྱང་ཆུབ་སེམས་དཔའི་སྤྱོད་པ་མཆོག་ལ་རྟག་ཞུགས་ཤིང༌། །<line/>
མཁས་པ་གང་གིས་སངས་རྒྱས་ཆོས་མཐོང་མི་ངོམས་པ། །དེ་དག་ཆོས་རྣམས་རྒྱ་མཚོའི་རྣམ་པར་ཆུད་པ་ཡིན། །འཇིག་རྟེན་ལམ་རྒྱུད་ཀུན་ལ་སུ་ཞིག་སྙིང་བརྩེ་ཞིང༌། །འཇིག་<line/>
</page>
<page index="59" id="30B">རྟེན་གསུམ་པོ་སྦྱང་པར་རྟག་ཏུ་ཞུགས་པ་རྣམས། །ཕྱི་མའི་མཐར་ཐུག་སངས་རྒྱས་གདུང་གི་རྒྱུན་མི་གཅོད། །དེ་ནི་བདུད་ཀྱི་ཁྱིམ་ཡང་རབ་ཏུ་འཇོམས་པ་ཡིན། །དུས་གསུམ་<line/>
རྒྱལ་བ་རྣམས་དང་རྒྱུད་གཅིག་དངོས་གྱུར་ཅིང༌། །ཤིན་ཏུ་ཕྲ་བའི་ཚུལ་གྱིས་ལམ་ལ་རྟག་བརྩོན་ཏེ། །སུ་ཞིག་སངས་རྒྱས་ཡུལ་ལ་དད་སེམས་པ། །དེ་ནི་ཆགས་མེད་ཐུབ་པ་<line/>
ཀུན་གྱིས་དབང་ཡང་བསྐུར། །རྡོ་རྗེ་ལྟ་བུར་སྲ་ཞིང་བརྟན་ལ་མི་ཤིགས་པ། །རྐང་གཉིས་གཙོ་བོས་མཛད་པ་རྟག་ཏུ་དྲན་ཤེས་ཤིང༌། །འདྲེན་པའི་སྤྱོད་ཡུལ་སྣང་རབ་ཤིན་ཏུ་རྙེད་པ་<line/>
རྣམས༑ ༑གཞན་གྱི་དྲིང་ལ་མི་རྒྱུག་བྱང་ཆུབ་སེམས་ཀྱང་སྐྱེ། །འགྲོ་བ་རྣམས་ཀྱི་འདུ་ཤེས་རྣམ་པ་མང་ཤེས་ཤིང༌། །དེ་བཞིན་ལས་དང་འབྲས་བུ་སེམས་ཀྱི་རྣམས་ཀྱང་སྟེ། །<line/>
གཞན་ཡང་དབང་པོའི་མཐུ་དང་ཁམས་རྣམས་དུས་མ་དག །ཀུན་ཀྱང་བྱང་ཆུབ་སེམས་དཔའ་སྤྱོད་ཡུལ་གཅིག་ཡིན་ནོ། །གང་ཞིག་ཆོས་ཀྱི་དབྱིངས་བཞིན་བྱང་ཆུབ་སེམས་ཡངས་<line/>
ཤིང༌། །རྟག་ཏུ་ཆོས་ལ་མི་གནས་ནམ་མཁའ་ཇི་བཞིན་པ། །ཆགས་མེད་སེམས་ལྡན་དེ་དག་སངས་རྒྱས་ཡེ་ཤེས་ཞུགས། །དེ་དག་རྟོགས་མེད་ཆོས་ཅན་ཡང་དག་མཐའ་ལ་<line/>
གནས༑ ༑སེམས་ཅན་བསམ་པ་རྣམ་འབྱེད་སེམས་ཅན་འདུ་ཤེས་མེད། །ཆོས་ཀྱི་རྣམ་རྟོག་ཁྲག་ཁྲིག་ཕ་མཐར་རབ་ཏུ་ཕྱིན། །དེ་དག་རྟོག་ལ་མོས་ཤིང་རྣམ་པར་མི་རྟོག་སྟེ། །དེ་<line/>
</page>
<page index="60" id="31A">༄༅། །དག་ཞིང་རྣམས་བྱེ་བ་ཁྲག་ཁྲིག་རྗེས་སུ་ཞུགས། །གང་ཞིག་སངས་རྒྱས་བྱེ་བ་ཁྲག་ཁྲིག་རྗེས་སེམས་ཤིང༌། །གང་ཞིག་ཆོས་དབྱིངས་ཚུལ་གྱི་མཛོད་<line/>
དུ་ཞུགས་གྱུར་ལ། །གང་ཞིག་སེམས་ཅན་དབང་པོའི་རྣམ་པའི་མཐར་ཕྱིན་པ། །དེ་དག་སེམས་ཅན་གཙོ་བཞིན་ཆོས་ཉིད་ཤེས་པ་ཡིན། །ལྷག་པའི་བསམ་པ་དག་དང་རྟག་<line/>
པར་མངོན་ལྡན་ཞིང༌། །སྐྱེས་བུའི་སེངྒེའི་བསྙེན་བཀུར་ཕྱིར་ལྡོག་མི་འགྱུར་ལ། །འཇིག་རྟེན་གཙོ་བོ་མཁས་པ་མཐོང་བས་མི་ངོམས་པ། །དེ་དག་སངས་རྒྱས་ཁྲག་ཁྲིག་<line/>
བྱེ་བས་བྱིན་གྱིས་བརླབས། །ཟབ་མོའི་ཆོས་རྣམས་རྣམ་པར་འབྱེད་ཀྱང་ཆགས་པ་མེད། །གནས་པ་མེད་པས་སེམས་ཀྱི་དམ་པ་རྟག་ཏུ་དག །དེ་དག་བསྐལ་པ་མཐའ་ཡས་<line/>
སྐྱེས་བུ་སེངྒེའི་སེམས། །དུས་གསུམ་ཆགས་པ་མེད་པར་རྟོགས་པའི་ཡིད་དང་ལྡན། །མི་འཕྲོག་ཐུབ་པར་མི་ནུས་ཡིད་ཀྱི་དབང་པོ་དང༌། །གསུམ་པ་རྗེས་སུ་སོང་དང་རྟག་ཏུ་<line/>
ལྡན་གྱུར་ཅིང༌། །ཆོས་རྣམས་འབྱམས་ཀླས་ཤིན་ཏུ་བསླབ་པས་རྨོངས་མེད་པ། །དེ་དག་ཆོས་དབྱིངས་འགེངས་ཀྱང་ནམ་ཡང་མི་ངོམས་སོ། །ཚིག་གི་ལམ་འདས་ཇི་བཞིན་<line/>
མཁས་པ་ཞི་བ་ཤེས། །དེ་བཞིན་ཉིད་ལ་ནམ་ཡང་རྣམ་པར་མི་འབྱེད་པ། །དེ་དག་སངས་རྒྱས་ཐམས་ཅད་ཡུལ་ལ་རྗེས་སེམས་ཤིང༌། །དུས་གསུམ་ཆགས་པ་མེད་པ་རྟོགས་<line/>
</page>
<page index="61" id="31B">པའི་ཡིད་ལྡན་འགྱུར། །མཁས་པ་གང་ཞིག་སེམས་བསྐྱེད་འབྱམས་ཀླས་ཆོས་ཀྱི་དབྱིངས། །འགེངས་ཤིང་ཕྱོགས་བཅུའི་སངས་རྒྱས་ཞིང་དུ་འགྲོ་བ་ནི། །དེ་དག་ཁྲག་ཁྲིག་<line/>
ཚུལ་རྣམས་བརྗོད་དུ་མེད་པ་ཡི། །སྣང་བ་རྙེད་པར་གནས་པའི་རྒྱལ་བའི་སྲས་ཡིན་ནོ། །ཆོས་རབ་མུ་སྟེགས་སྙིང་རྗེའི་ཚུལ་གྱི་རྗེས་སོང་ཞིང༌། །བྱམས་པའི་ཕ་རོལ་ཕྱིན་པ་བར་<line/>
སྣང་ཇི་བཞིན་ཏེ། །སེམས་ཅན་ཁམས་ལ་ནམ་ཡང་ཡོངས་སུ་རྟོག་མེད་པ། །དེ་དག་རྣམ་རྟོག་མེད་ལ་བརྩོན་ཞིང་འཇིག་རྟེན་སྤྱོད། །ཕྱོགས་བཅུ་དག་ཏུ་བདེན་པས་འགྲོ་བ་ཡིད་<line/>
འབེབས་པར། །དོང་བས་སེམས་ཅན་གཙོ་བོ་དེ་དག་ཀུན་ཏུ་རྒྱུ། །བདེན་པའི་ཚིག་བརྩོན་རྟག་ཏུ་ངེས་པའི་སེམས་ལྡན་པ། །དེ་དག་ཕྱོགས་བཅུའི་མི་ཡི་མཆོག་གིས་བྱིན་གྱིས་<line/>
བརླབས། །འདས་པར་གྱུར་པའི་དུས་ཀྱང་དེ་དག་རྗེས་སུ་དྲན། །དེ་བཞིན་མ་འོངས་དུས་ལ་འཇུག་པ་རྣམ་པར་སྒོམ། །དེ་དག་ཕྱོགས་བཅུའི་འཇིག་རྟེན་ཀུན་ན་མི་གནས་ཏེ། །སེམས་<line/>
ཅན་ཕན་དང་དགྲོལ་ཕྱིར་ཀུན་ཏུ་རྣམ་པར་རྒྱུ། །ཡེ་ཤེས་འོད་མཆོག་དམ་པས་ཆགས་པ་མེད་གྱུར་ལ། །རྒྱུ་ཡི་རྣམ་པ་ཆོས་རབ་ནེམ་ནུར་མེད་བརྟན་རྣམས། །དེ་དག་ཐེ་ཚོམ་ཐམས་<line/>
ཅད་རྣམ་པར་ཟློག་པ་བྱེད། །ཆོས་ཀྱི་དབྱིངས་འདིར་ནེམ་ནུར་མེད་པར་རབ་ཏུ་འཇུག །གང་ཞིག་བདུད་རྣམས་ཀུན་གྱི་གནས་རྣམས་འཇོམས་བྱེད་དང༌། །གང་ཡང་སེམས་ཅན་<line/>
</page>
<page index="62" id="32A">༄༅། །རབ་རིབ་ཤིན་ཏུ་སེལ་བྱེད་དང༌། །གང་རྣམས་རྟོག་པ་འཇིག་ཅིང་རྣམ་རྟོག་མི་འགྲོགས་པ། །སེམས་ཅན་གཙོ་བོ་དེ་དག་ཡུལ་ལ་ཐེ་ཚོམ་མེད། །དུས་<line/>
གསུམ་མ་ལུས་ཐེ་ཚོམ་རྣམ་པར་བཟློག་བྱས་ཤིང༌། །བསམ་པའི་མཆོག་གིས་དེ་བཞིན་གཤེགས་པའི་དྲུང་འགྲོ་སྟེ། །དད་པའི་སྟོབས་དང་ལྡན་ཞིང་བློ་བརྟན་རྙེད་པ་རྣམས། །<line/>
དེ་དག་དོན་རྟོགས་ཁོང་དུ་ཆུད་ཅིང་བློ་ཡང་དག །མཁས་པ་འགྲོ་བའི་དོན་དུ་ཕྱི་མའི་མཐར་སྤྲོ་སྟེ། །སེམས་ཅན་དོན་དུ་རྣམ་ཐར་འབྱམས་ཀླས་ཡོངས་སུ་འཚོལ། །ཡུན་<line/>
རིང་དུས་སུ་སྐྱོ་བ་མེད་ཅིང་ཞུམ་པ་མེད། །སེམས་ཅན་དམྱལ་བ་སྡུག་བསྔལ་མང་པོ་ཟློག་པར་བྱེད། །དེ་དག་བསོད་ནམས་མི་ཟད་ཡེ་ཤེས་ལྡན། །འགྲོ་བའི་དབང་པོ་སྣ་<line/>
ཚོགས་བསམ་ལ་རབ་ཏུ་འཇུག །སྐྱེ་རྒུའི་ལས་ཀྱི་རྒྱུད་ཀྱང་ཤིན་ཏུ་ཤེས་བྱས་ཤིང༌། །བསམ་པ་ཇི་བཞིན་ཚུལ་འདྲའི་ཆོས་རྣམས་མཐའ་ཡས་བརྗོད། །འགྲོ་ལ་བྱམས་པའི་<line/>
ས་རྣམས་ཀུན་དང་རྗེས་སུ་ལྡན། །བདག་མེད་ཉིད་རྟོགས་འོན་ཀྱང་བཏང་སྙོམས་བྱེད་པ་མིན། །དེ་དག་སྙིང་བརྩེ་གཅིག་ཏུ་གསལ་བར་ཆོས་ཀྱང་བརྗོད། །འོན་ཀྱང་དམིགས་<line/>
པར་མི་གནས་དེ་དག་འཇིག་རྟེན་རྒྱུ། །དེ་དག་འོད་ཟེར་དྲ་བ་སྣ་ཚོགས་མདོག་བཀྱེ་ཞིང༌། །འགྲོ་བའི་མུན་པ་བསལ་ཏེ་ཀུན་ཏུ་སྣང་བྱས་ནས། །འོད་ཟེར་སྒོ་ཡི་པདྨོ་དག་ལ་<line/>
</page>
<page index="63" id="32B">རྒྱལ་སྲས་རྣམས། །ཀུན་ཏུ་བསྟན་དེ་རྡུལ་དང་བྲལ་བའི་ཆོས་ཀྱང་སྟོན། །སྤུ་གཅིག་རྩེ་ལ་ཞིང་རྣམས་རྒྱལ་བས་བརྒྱན་པ་དང༌། །དེ་བཞིན་རྒྱལ་བའི་སྲས་ཀྱིས་བརྒྱན་པ་མངོན་<line/>
པར་མཐོང༌། །འཁོར་རྣམས་བློ་སེམས་གཞན་དང་གཞན་ཅན་དཔེ་མེད་པ། །འགྲོ་བ་དེ་དག་སེམས་ཤེས་རྨོངས་མེད་སྟོན་པ་བྱེད། །སེམས་འཇུག་གཅིག་གིས་ཕྱོགས་རྣམས་<line/>
བཅུ་པོ་ཐམས་ཅད་ཀྱི། །བརྗོད་དུ་མེད་པ་ཁྲག་ཁྲིག་ཞིང་རྣམས་ཀུན་བགྲོད་ཅིང༌། །སོང་སྟེ་སངས་རྒྱས་འགྲོ་བའི་དོན་དུ་མཆོད་བྱས་ནས། །དྲི་བ་ཁྲག་ཁྲིག་དོན་དང་ལྡན་པ་སྣ་<line/>
ཚོགས་འདྲི། །བདེ་གཤེགས་རྣམས་ལ་ཕ་ཡི་འདུ་ཤེས་ཉེར་བཞག་ཅིང༌། །ཆོས་ཀྱི་གཏེར་མཁས་རྟག་ཏུ་ཤེས་རབ་རྣོན་པོ་ཅན། །ཡེ་ཤེས་འབྱུང་གནས་མཁས་པས་སངས་<line/>
རྒྱས་ཆགས་མེད་ཕྱིར། །འགྲོ་བའི་དོན་འདོད་བྱང་ཆུབ་མཆོག་གི་སྤྱོད་པ་སྒྲུབ། །གང་རྣམས་ཆོས་དབྱིངས་རྣམ་པར་ཕྱེ་ཞིང་བསམ་བྱས་ཀྱང༌། །བསྐལ་པ་མང་པོ་འདས་བྱས་ཟད་<line/>
པར་མ་གྱུར་ཏེ། །ཆོས་ཉིད་གནས་མེད་གང་ལའང་ཆུད་པར་མ་གྱུར་ཀྱང༌། །ཆགས་མེད་ཡེ་ཤེས་ཅན་རྣམས་སྐྱོ་སེམས་མེད་པར་སྤྱོད། །དུས་གསུམ་རྒྱལ་བའི་རིགས་སུ་རིགས་དང་<line/>
ལྡན་གྱུར་ཅིང༌། །བདེ་གཤེགས་ཀུན་གྱི་སྐུ་ལས་ཡང་དག་བྱུང་གྱུར་པས། །ཆོས་ཀྱི་ལུས་ཅན་དེ་དག་འགྲོ་ལ་གཟུགས་ལུས་སྟོན། །སྒྱུ་མཁན་མཁས་པ་ཡིད་འོང་སྒྱུ་མ་སྟོན་པ་<line/>
</page>
<page index="64" id="33A">༄༅། །བཞིན༑ ༑མཁས་པ་དེ་དག་ལ་ལར་སྤྱོད་པ་མཆོག་རྙེད་སྣང༌། །ལ་ལར་མཁས་པ་སྐྱེ་ཞིང་མྱ་ངན་འདས་པར་སྣང༌། །བྱང་ཆུབ་དམ་པའི་མཆོག་<line/>
ཀྱང་རྣམ་པར་འཚང་རྒྱ་སྣང༌། །མྱ་ངན་འདའ་བ་སྟོན་པའང་དེ་བཞིན་ལ་ལར་སྣང༌། །རང་རྒྱལ་རྣམས་དང་ཉན་ཐོས་རྒྱལ་བའི་ས་མིན་པའི། །ཆོས་ཉིད་དེ་ལ་ཇི་ལྟར་རབ་ཏུ་<line/>
གནས་པ་ལྟོས། །ལུས་དང་སྒྲ་མེད་བསམ་མེད་འདུ་ཤེས་ལྡན་པ་མིན། །འོན་ཀྱང་བྱ་བ་སྣ་ཚོགས་དུ་མ་ཉེ་བར་སྟོན། །འགྲོ་བར་ཆོས་རྣམས་རྣམ་པར་འབྱེད་ཅིང་སྐྱེར་འགྱུར་<line/>
ཏེ༑ ༑འཇིག་རྟེན་གཙོ་བོ་མི་བཞུགས་ཕྱི་ན་རྒྱལ་སྲས་རྣམས། །ཆགས་མེད་མཐར་ཕྱིན་པ་ཡི་ཡེ་ཤེས་མི་གནས་ཏེ། །སངས་རྒྱས་བྱིན་བརླབས་རྣམ་པར་འཕྲུལ་པ་དག་ཀྱང་<line/>
སྟོན༑ ༑འཇིག་རྟེན་འདི་ན་དེ་དག་འདྲ་བ་གང་ཡང་མེད། །དེ་དག་པས་ཀྱང་འཕགས་པ་ལྟ་ཀོ་ཅི་ཞིག་སྨོས། །ཐམས་ཅད་མཁྱེན་པའི་ཡེ་ཤེས་ཡངས་པ་མ་ཐོབ་པར། །ཐམས་<line/>
ཅད་མཁྱེན་པའི་ཐབས་སུ་རྣམ་འཕྲུལ་མཆོག་ཀྱང་ཐོབ། །གང་རྣམས་ཆོས་རབ་འཕགས་པར་རྟག་ཏུ་འཇུག་བྱེད་པ། །དེ་དག་ཆོས་རབ་དམ་པ་མཆོག་གི་ཐེག་པ་ཡིན། །འཇིག་<line/>
རྟེན་དུས་དང་དུས་མིན་ཚོད་ཀྱང་ཤེས་བྱས་ཤིང༌། །དེ་དག་འགྲོ་ལ་ཕན་ཕྱིར་རྣམ་པར་འཕྲུལ་པ་སྟོན། །དཔའ་བོ་གང་རྣམས་ཞིང་ཀུན་བདག་གི་ལུས་འགེངས་ཤིང༌། །གང་<line/>
</page>
<page index="65" id="33B">རྣམས་འཇིག་རྟེན་འོད་ཟེར་དྲ་བ་མཆོག་གཏོང་བ། །མུན་པ་བསལ་ཅིང་སྣང་བས་འཇིག་རྟེན་རྒྱས་པར་བྱེད། །ཀླུ་ཡི་དབང་པོ་བཞིན་དུ་ཆོས་ཀྱི་ཆར་པ་འབེབས། །རྨི་ལམ་ལྟ་བུ་ལོག་<line/>
པའི་སྒྱུ་མ་འདྲ་བ་ཡི། །འདུ་བྱེད་རབ་ཏུ་ཤེས་ནས་ལས་རྣམས་སྦྱོར་འཇུག་ཅིང༌། །འགྲོ་བ་ཐམས་ཅད་སྙིང་རྗེ་ཆེན་པོས་ཁྱབ་བྱས་ནས། །རང་བཞིན་དག་པས་ཐར་ལམ་བྱ་བ་མེད་པ་<line/>
སྟོན༑ ༑གང་རྣམས་རྒྱལ་བའི་སྟོབས་རྣམས་ཇི་བཞིན་ཚད་མེད་དང༌། །གང་རྣམས་མཁའ་ལྟར་འགྲོ་བ་ཀུན་ཏུ་མཐའ་ཡས་ཤིང༌། །གང་རྣམས་སེམས་ཅན་ཁམས་ཀུན་ཡོངས་སུ་<line/>
དགྲོལ་བརྩོན་པ། །དེ་དག་བསྐལ་པ་བྱེ་བ་གྲངས་མེད་སྤྱད་པ་སྤྱོད། །ལས་མཆོག་བླ་ན་མེད་པ་ཤིན་ཏུ་སྦྱངས་པ་ཡིས། །ཡོན་ཏན་དམ་པ་སྣ་ཚོགས་རྣམས་ཀྱང་ཀུན་སེམས་ཤིང༌། །བྱང་<line/>
ཆུབ་སེམས་དཔའ་དེ་དག་སྤྱོད་པ་མཆོག་མི་མཐོང༌། །ཐམས་ཅད་མཁྱེན་པའི་ཡེ་ཤེས་འབྱུང་བ་རྣམ་པར་ལྟ། །སེམས་འབྱུང་གཅིག་གིས་འཇིག་རྟེན་བསམ་གྱིས་མི་ཁྱབ་པ། །འབྱམས་<line/>
ཀླས་ཀུན་ཏུ་རྒྱུ་ཞིང་འགྲོ་བ་རབ་ཏུ་སྣང༌། །རྟོག་དང་རྣམ་རྟོག་མི་བྱེད་དག་པའི་སེམས་དང་ལྡན། །དེ་དག་གཅིག་མིན་ལུས་ལ་ལུས་གཅིག་སྟོན་པ་བྱེད། །དེ་དག་འཇིག་རྟེན་ཀུན་ལ་<line/>
རྟོག་པར་མི་བྱེད་དེ། །མགོན་པོ་ཀུན་གྱི་ཆོས་ཉིད་ཡོངས་སུ་མི་རྟོག་གོ །དེ་དག་ཆོས་ཀུན་རྣམ་འབྱེད་འདོད་ཆགས་བྲལ་གྱུར་ཀྱང༌། །འགྲོ་བ་ཐར་པར་བྱ་བ་ཡོངས་སུ་མི་གཏོང་ངོ༌། །<line/>
</page>
<page index="66" id="34A">༄༅། །འཇིག་རྟེན་ཀུན་གྱི་འདུ་ཤེས་རྣམ་པ་གང་ཡོད་པ། བཟང་ངན་འབྲིང་དང་དེ་བཞིན་ཆུང་དང་སྣ་ཚོགས་ཀྱིས། །འདུ་ཤེས་ཐིབས་པོ་དག་དང་རབ་བརྒལ་<line/>
རྣམ་ཕྱེ་སྟེ། །དེ་དག་བྱིན་བརླབས་རྣམ་པར་འཕྲུལ་པ་ཤིན་ཏུ་སྟོན། །ཇི་ལྟར་སྒྱུ་མ་རྣམ་པ་སྣ་ཚོགས་ཚད་མེད་པ། །དེ་འདྲའི་རྣམ་པར་འཕྲུལ་བས་ཆོས་དབྱིངས་འདི་དག་འགེངས།<line/>
ནམ་མཁའི་དབྱིངས་ཀྱི་མཐས་ཀླས་ལུས་ཀྱི་བྱེ་བྲག་གིས། །འགྲོ་བ་རྣམས་ཀྱི་མོས་པ་ཇི་བཞིན་སྟོན་པར་བྱེད། །དེ་དག་གང་ལའང་མ་ཆགས་རྟོག་དང་རྣམ་རྟོག་མེད། །དོགས་པ་མེད་<line/>
ཅིང་ཉོན་མོངས་དེ་བཞིན་རློམ་སེམས་མེད། །དེ་དག་སངས་རྒྱས་ཆགས་པའི་བློ་མེད་ཐར་ལ་མིན། །འགྲོ་བ་ཀུན་ལའང་བདེ་བའི་འདུ་ཤེས་རབ་ཏུ་སྐྱེད། །འཇིག་རྟེན་ཀུན་ན་<line/>
ཤེས་ལ་མཁས་རབ་མི་འཇིགས་པ། །འཇིག་རྟེན་འདུ་ཤེས་གནས་ལ་འཇུག་པར་མི་བྱེད་དེ། །དེ་དག་ཆོས་ཀུན་འདི་ལ་འདུ་ཤེས་གང་ཞེས་རྟོག །དེ་ལྟར་གཞིགས་ན་དུས་<line/>
གསུམ་གང་ཡང་དམིགས་པ་མེད། །སྔོན་གྱི་མཐར་ཐུག་འདས་པའི་དུས་ལ་རབ་ཞུགས་ཏེ། །ཕྱི་མའི་མཐར་ཐུག་མ་འོངས་པ་ལ་རབ་ཞུགས་ནས། །ཞིང་རྣམས་ཀུན་ན་ཅི་<line/>
ཡོད་ཀུན་ཀྱང་དེ་བཞིན་དུ། །ཤིན་ཏུ་ཤེས་ཀྱང་རྟག་པར་གང་ཡང་མི་དམིགས་སོ། །མྱ་ངན་འདས་པའི་དབྱིངས་ལའང་བརྩོན་པར་དེ་བཞིན་གནས། །ཉོན་མོངས་མེད་པའི་<line/>
</page>
<page index="67" id="34B">ཚུལ་གྱི་རྗེས་སོང་མི་གནས་ཏེ། །དེ་དག་ཡང་དག་མཐའ་འདྲ་དེ་ལ་འདྲ་བ་མེད། །བྱང་ཆུབ་སྤྱོད་པ་ལས་ཀྱང་དཔའ་བོ་མི་ལྡོག་གོ །གང་རྣམས་བྱང་ཆུབ་བརྟན་པ་རི་རབ་བཞིན་<line/>
གནས་ཤིང༌། །སངས་རྒྱས་རྒྱལ་སྲས་མཁས་པས་ཆོས་དབྱིངས་ཐམས་ཅད་དང༌། །འགྲོ་བ་ཀུན་ཏུ་ཤིན་ཏུ་གང་བྱས་པ། །འདི་ནི་དཔའ་བོ་རྣམས་ཀྱི་སྤྱོད་པའི་མཆོག་ཡིན་ནོ། །<line/>
བློ་མཆོག་དམ་པ་གང་ཞིག་ཐམས་ཅད་མཁྱེན་པ་ཡི། །རྣམ་གྲོལ་མཛེས་པའི་ཚུལ་མཆོག་ཡངས་པ་འདོད་པ་ནི། །དེས་ནི་གང་ལས་ཟག་ཟད་སྲིད་གསུམ་བདེ་འབྱུང་བའི། །བྱང་<line/>
ཆུབ་སེམས་ལ་རིམ་པ་མེད་པར་འཇུག་པར་གྱིས། །གང་གི་བསམ་པ་རྡུལ་བྲལ་བྱང་ཆུབ་སེམས་གནས་པ། །དེ་དག་ཡོན་ཏན་ལེགས་པ་ཟད་པར་བརྗོད་པི་ནུས། །ཡོན་ཀྱང་འགྲོ་<line/>
བའི་དོན་དུ་བདེ་གཤེགས་ལེགས་བརྗོད་ཕྱིར། །ཡོན་ཏན་ལྡན་པ་དེ་ཡི་སྤྱོད་པ་མཆོག་ཀྱང་ཉོན། །གང་གིས་ཞིང་རྣམས་བྱེ་བ་ཁྲག་ཁྲིག་རྡུལ་བྱས་ཏེ། །ཕྱོགས་རྣམས་རེ་རེ་<line/>
ཀུན་ཏུ་བཀང་སྟེ་བགྲང་བྱས་ཤིང༌། །དེ་ཡི་རྗེས་སུ་དཔག་པས་རྣམ་འདྲེན་ཟད་བྱེད་ན། །འདུ་ཤེས་རྣམས་ནི་མཐར་ཐུག་ཟད་པར་མི་འགྱུར་རོ། །གང་ཞིག་སེམས་ཅན་གྲངས་<line/>
མཁས་སེམས་ཅན་འདུ་ཤེས་མེད། །སྤྱོད་པ་ཙམ་དུ་གཞོལ་ཞིང་སྒྲ་ལ་མ་ཆགས་པར། །གང་ཞིག་འཇིག་རྟེན་ཁམས་འབྱེང་ཆགས་པ་མེད་པའི་སེམས། །དེ་དག་ལྡན་དང་གྲངས་<line/>
</page>
<page index="68" id="35A">༄༅། །མཁས་གྲངས་དམིགས་མེད་པ་ཡིན། །ཡིད་ཀྱིས་ནམ་མཁའི་དབྱིངས་ནི་མཐའ་ཡས་རྒྱ་ཆེ་དང༌། །དུས་རྣམས་འཇིག་རྟེན་ཀུན་ཏུ་རྟོགས་པའི་མཁས་པ་<line/>
གང༌། །སྦར་མོས་ཐལ་གཏོར་བཞིན་དུ་ཐེ་ཚོམ་རྣམས་གཏོར་བ། །དེ་དག་སངས་རྒྱས་ཆོས་རྟོགས་ཡིད་ཅན་ཆགས་པ་མེད། །གང་དག་ཕྱོགས་རྣམས་མཐའ་ཡས་ཞིང་ལ་<line/>
རབ་འཇུག་ཅིང༌། །སེམས་བསྐྱེད་གཅིག་གིས་བློ་ཉམས་མེད་པར་འདོད་བྱེད་པ། །དེ་དག་ཐ་དད་གྲངས་ལ་རྟོག་པས་དེར་ཞུགས་ཏེ། །སྐྱེ་བ་མེད་པའི་ཆོས་ལ་ཡང་དག་མཐའ་<line/>
ལྟར་མཁས། །གང་ཞིག་སངས་རྒྱས་བྱེ་བ་ཁྲག་ཁྲིག་བསམ་ཡས་པའི། །འཁོར་དུ་ཉེ་བར་ཕྱིན་ཏེ་ཞམ་རིང་འཁོར་གནས་ཤིང༌། །གཙོ་བོ་དག་ལ་འདྲི་བའི་ཐོག་མར་གང་འགྲོ་<line/>
བ༑ ༑སྤྱོད་ཡུལ་མཆོག་ཅན་དེ་ཡི་སྨོན་ལམ་མཆོག་འདི་ཡིན། །གང་ཞིག་ཕྱོགས་རྣམས་ཀུན་གྱི་མགོན་པོ་ཀུན་དྲན་ཞིང༌། །ཆོས་ཉིད་དེ་ལ་ནམ་ཡང་གནས་པར་མ་གྱུར་པ།<line/>
ཁམས་གསུམ་དགེ་བ་གང་ཡོད་ཀུན་གྱི་རྒྱུ་ཡིན་ཏེ། །དེ་དག་ཞིང་རྣམས་ཐམས་ཅད་ཡོངས་སུ་དག་པར་སྦྱོང༌། །གང་རྣམས་སྐྱེ་བའི་རྒྱུད་དུ་སྲིད་གསུམ་སྣ་ཚོགས་རྣམས། །འཇིག་<line/>
རྟེན་ཀུན་ན་ཡོད་ལ་མ་ཆགས་མིག་གྱུར་པ། །དེ་དག་བག་ཆགས་མཁས་ཤིང་དེ་བཞིན་དབང་པོ་མཁས། །མོས་པ་བྱེ་བ་ཁྲག་ཁྲིག་བསམ་ཡས་དེ་བཞིན་མཁས། །འགྲོ་བའི་<line/>
</page>
<page index="69" id="35B">བསམ་པ་ཇི་བཞིན་གང་གིས་ཤེས་གྱུར་ཅིང༌། །ཤེས་རབ་ཆེན་པོ་དེ་དག་དེ་བཞིན་ཆོས་སྟོན་པ། །དེ་དག་ཀུན་ནས་ཉོན་མོངས་རྣམ་དག་ཚུལ་ལ་མཁས། །སེམས་ཅན་མང་པོ་<line/>
རྣམ་པར་སྦྱོང་བའི་ལམ་ལྡན་སྟོན། །གང་ཞིག་ཏིང་འཛིན་བྱེ་བ་ཁྲག་ཁྲིག་བརྗོད་ཡས་རྣམས། །སེམས་ཀྱི་རྒྱུ་བ་གཅིག་གི་རྗེས་སུ་ཞུགས་གྱུར་པ། །དེ་དག་མཚན་མ་སྣ་ཚོགས་<line/>
གནས་པར་རབ་ཏུ་ཤེས། །ལྡང་བའི་རྒྱུ་ལ་མཁས་ཤིང་བློ་གྲོས་སྤྱོད་ཡུལ་ཤེས། །ཆགས་མེད་བྱང་ཆུབ་དེ་ལ་མངོན་དུ་གང་ཞུགས་ཤིང༌། །འགྲོ་ལ་ཕན་པའི་དོན་དུ་བློ་ཡངས་སུ་<line/>
ཞུགས་པ། །ཡེ་ཤེས་འབྱམས་ཀླས་འདི་དང་དེ་དག་ལྡན་པ་ཡིན། །དེ་ཕྱིར་དེ་དག་སྐྱེས་བུ་མཆོག་གི་གསུང་ཡང་སྒྲོག །གང་ཞིག་བསྐལ་པ་རིང་དང་བསྐལ་པ་ཐུང་མཁས་ཤིང༌། །<line/>
ཉིན་ཞག་མཁས་ཤིང་དེ་བཞིན་ཟླ་བ་ཟླ་ཕྱེད་མཁས། །གང་ཡང་འཇིག་རྟེན་རྟག་ཏུ་སྐྱེ་བ་མཁས་གྱུར་པ། །ཞིང་གི་རྣམ་པ་མཁས་ཤིང་རྣམ་ཕྱེའི་ཆོས་མེད་པའོ། །གང་རྣམས་<line/>
ཕྱོགས་ལ་ཞུགས་ཏེ་ཕྱོགས་ཀྱི་རྗེས་འབྲང་ཞིང༌། །ཕྱོགས་ཀུན་ཚད་ནི་རྗེས་སུ་ཤེས་པར་མ་གྱུར་པ། །དེ་དག་དབུས་མས་ཕྱོགས་ཀྱི་རྗེས་སུ་འགྲོ་བྱེད་ཅིང༌། །ཞིང་རྣམས་སྦྱོང་ཡང་<line/>
ཡོངས་སུ་དག་རྟོགས་ཆགས་པ་མེད། །སྟོབས་ལ་འཇུག་པས་རྒྱལ་བ་རྣམས་ཀྱི་སྟོབས་ཤེས་པ། །འགྲོ་བ་རྣམས་ཀྱི་གནས་དང་གནས་མིན་བསམ་བྱས་ནས། །འདས་དང་མ་འོངས་<line/>
</page>
<page index="70" id="36A">༄༅། །ད་ལྟར་བྱུང་བའི་ལས་ཀྱི་ས། །ཡང་དག་རྟོགས་བྱས་ལས་ཀྱི་རྣམ་པར་སྨིན་ལ་གནས། །འཇིག་རྟེན་ཀུན་མཁས་སྣ་ཚོགས་ཐ་དད་ཇི་བཞིན་དུ། །སྲིད་གསུམ་རྣམ་<line/>
པར་རྒྱུ་བའི་ཚུལ་ཡང་ཇི་བཞིན་དང༌། །དབང་པོ་རྣོན་པོ་འབྲིང་དང་དབང་པོ་ཐ་མར་ཡང༌། །འགྲོ་བ་མ་ལུས་ཀུན་གྱི་དབང་པོ་རྣམ་པར་འབྱེད། །མོས་པ་རྣམ་པ་སྣ་ཚོགས་དགེ་དང་མི་དགེ་དང༌། །<line/>
བཟང་ངན་དེ་བཞིན་འབྲིང་ལ་རྣམ་པར་སེམས་བྱེད་ཅིང༌། །འགྲོ་བ་ཀུན་ན་འགྲོ་བ་བརྟན་པ་རྣམ་པར་འབྱེད། །སྲིད་གསུམ་རྒྱུ་ཡི་རྒྱུད་ཀྱང་དེ་དག་རབ་ཏུ་ཤེས། །བསམ་གཏན་རྣམ་<line/>
ཐར་ཉོན་མོངས་ཇི་བཞིན་མཚན་མ་མཐོང༌། །ཉོན་མོངས་མཚམས་སྦྱོར་རྣམ་བྱང་ཅི་འགྱུར་དང༌། །སྔོན་ཆད་གནས་ཀྱི་བདེ་དང་སྡུག་བསྔལ་རྒྱུད་རྣམས་ཀྱང༌། །བརྟན་པ་རྣམས་ནི་<line/>
སངས་རྒྱས་སྟོབས་རྣམས་སྦྱོང་བར་བྱེད། །ཇི་ལྟར་འགྲོ་བའི་ལམ་རྒྱུད་ཉོན་མོངས་ལས་འཇུག་དང༌། །འགྲོ་རྒྱུད་ཐམས་ཅད་འཇིག་ཅིང་ཞིག་འགྱུར་ཐམས་ཅད་དང༌། །ཟག་པ་སྣ་<line/>
ཚོགས་རྣམས་ཀྱང་ཇི་ལྟར་སྐྱེ་འགྱུར་བ། །བག་ཆགས་མཚམས་སྦྱར་ཇི་བཞིན་དེ་བཞིན་རབ་ཏུ་འཇུག །ཇི་ལྟར་འཇིག་རྟེན་ཉོན་མོངས་ཟད་ཅིང་དག་གྱུར་པ། །དེ་ལ་སྐྱེས་བུ་ཁྱུ་<line/>
མཆོག་སྤྱོད་པའི་བློ་དང་ལྡན། །སྟོབས་འཆང་དག་ནི་སྟོབས་བཅུ་རྣམས་ཀྱི་འོད་སྣང་སྟེ། །རྒྱལ་བའི་སྟོབས་ཀྱང་ཐོབ་མིན་ཐེ་ཚོམ་ཡོད་པ་མིན། །སྤུ་རྩེ་གཅིག་ལ་གང་རྣམས་<line/>
</page>
<page index="71" id="36B">རྣམ་པར་སེམས་བྱེད་ཅིང༌། །ལ་ལ་ཉོན་མོངས་ལ་ལ་དག་དང་ཡངས་པ་ཡི། །སྣ་ཚོགས་ཞིང་རྣམས་ཚད་ལས་འདས་པ་ཀུ་ན་མཐོང་ནས། །ལས་དང་བྱ་བ་སྣ་ཚོགས་རྒྱུད་དུ་རབ་ཏུ་<line/>
ཤེས༑ ༑གང་རྣམས་རྡུལ་གཅིག་རྩེ་ལ་རྣམ་སེམས་བརྗོད་མེད་པའི། །ཞིང་དང་བདེ་གཤེགས་སྲས་རྣམས་སེམས་ཅན་གཙོ་མཐོང་ཡང༌། །ཞིང་རྣམས་འཁྲུགས་ཤིང་འདྲེས་པའི་<line/>
ཉེས་པ་གང་ཡང་མེད། །གཅིག་ལ་འཇུག་པས་རྣལ་འབྱོར་ལྡན་པ་ཀུན་ལ་འཇུག །སྤུ་གཅིག་རྩེ་ལ་ཕྱོགས་བཅུ་ཐམས་ཅད་རྣམ་ཕྱེ་སྟེ། །ནམ་མཁའི་དབྱིངས་ཐུགས་འཇིག་<line/>
རྟེན་ཁམས་རྣམས་ཀུན་ཞུགས་ཤིང༌། །ཕྱོགས་འགའ་ཙམ་ཡང་རྒྱལ་བས་སྟོང་པར་མཐོང་བ་མེད། །དེ་བཞིན་ཞིང་དང་འཇིག་རྟེན་འབྱམས་ཀླས་དེ་དག་སྦྱོང༌། །བམ་པོ་ཉི་<line/>
ཤུ་བཞི་པ། དེ་ལྟར་བརྟན་པས་རྒྱལ་བས་སྟོང་མིན་ཞིང་ཤེས་ནས། །འཇིག་རྟེན་ཀུན་ཀྱང་སྤུ་རྩེ་གཅིག་ལ་ཡོད་པར་འཇུག །དུས་གསུམ་རྒྱུད་རྣམས་མཚན་ཉིད་ཐ་དད་ཁམས་ཀུན་<line/>
དང༌། །ཉིན་ཞག་དུས་དང་ཟླ་ཕྱེད་རྒྱུད་ཀྱི་རྣམ་ཐར་འཇུག །དེ་ལྟར་རྒྱལ་སྲས་འཇིགས་མེད་བྱང་ཆུབ་སེམས་དཔའ་རྣམས། །སྐྱེས་བུ་ཁྱུ་མཆོག་ཡེ་ཤེས་རྒྱལ་སྲིད་ཐོབ་ཞུགས་པ། །<line/>
དེ་དག་འདི་འདྲ་ཤེས་ནས་རྗེས་སུ་སེམས་བྱེད་ཅིང༌། །བདེ་གཤེགས་རྣམས་ལ་དགའ་བ་མཐའ་ཡས་ཡངས་པ་འཐོབ། །གང་རྣམས་བྱེ་བ་ཁྲག་ཁྲིག་སྣ་ཚོགས་ལུས་བསྒྱུར་ཅིང༌། །<line/>
</page>
<page index="72" id="37A">༄༅། །ཕྱོགས་བཅུའི་རྒྱལ་བ་ཐམས་ཅད་མངོན་པར་མཆོད་པའི་ཕྱིར། །རྣམ་འཕྲུལ་དམ་པ་བཟང་པོ་ཀུན་ཏུ་སྟོན་བྱེད་པ། །དེ་དག་མགོན་པོ་རྣམས་ཀྱི་སྤྱོད་ཡུལ་<line/>
རབ་ལ་ཞུགས། །གང་རྣམས་སངས་རྒྱས་བྱེ་བ་ཁྲག་ཁྲིག་དྲུང་བསླབ་ཅིང༌། །གང་རྣམས་ཆོས་ཀྱི་མཛོད་རྟོགས་ཡིད་ལ་ངོམས་མེད་དེ། །གང་དག་མགོན་པོ་ཁྱུ་མཆོག་རྣམས་<line/>
ལ་དགའ་སེམས་པ། །དེ་དག་ཆོས་ཀྱི་སྤྲིན་ཡིན་སྤྱོད་པ་མང་ལ་སྤྱོད། །ཡེ་ཤེས་འཕེལ་བར་འགྱུར་བའི་ཆོས་ཀྱི་གནས་མཁས་པ། །དེ་དག་སངས་རྒྱས་འབྱུང་གནས་ཏིང་<line/>
འཛིན་ཐོབ་པ་ཡིན། །རི་རྒྱལ་ལྟ་བུ་དེ་དག་དད་པའི་འབྱུང་གནས་རྟེན། །ཡེ་ཤེས་འབྱུང་གནས་འགྲོ་བའི་ཡོན་ཏན་འབྱུང་གནས་སོ། །གནས་པ་མེད་པ་དམ་པ་ཤིན་ཏུ་<line/>
ཡངས་པ་དང༌། །ཐམས་ཅད་མཁྱེན་ལ་མངོན་གྱུར་མྱ་ངན་མེད་པ་དང༌། །སེམས་ཅན་སྐྱོབ་ཅིང་ཉོན་མོངས་རྙོག་པ་མེད་ཞུགས་པའི། །བྱམས་པའི་བསམ་པས་འགྲོ་བ་<line/>
ཀུན་ཀྱང་འགེངས། །དེ་དག་སྙིང་རྗེའི་བློ་ཡང་ཤིན་ཏུ་ཡངས་པ་ཡིན། །བདག་ལ་ཅིར་སེམས་དེ་བཞིན་སངས་རྒྱས་སེམས་ཅན་ལ། །གཞན་དུ་ནམ་མཁའ་ལྟ་བུར་མཚན་<line/>
ཉིད་མེད་པར་འཇུག །ཉམས་པར་གྱུར་པའི་སེམས་ཅན་རྣམས་མཐོང་ཕྱིར་ཞིང་རྩོམ། །བྱང་ཆུབ་སེམས་ལ་མཁས་པ་དག་གི་ཚད་དག་ནི། །བསྐལ་པ་བྱེ་བའི་མཐས་ཀྱང་<line/>
</page>
<page index="73" id="37B">བརྗོད་པར་མི་ནུས་ཏེ། །ཅི་ཕྱིར་ཞེ་ན་དེ་ལས་སངས་རྒྱས་ཐམས་ཅད་བྱུང༌། །དབང་བདེས་རིམ་གྲོར་བྱས་དང་རང་རྒྱལ་ཀུན་ཀྱང་བྱུང༌། །ཕྱོགས་བཅུར་ཞིང་རྣམས་གྲངས་མེད་བཅུར་<line/>
ནི་བགྲངས་གྱུར་པའི། །སེམས་ཅན་ཐམས་ཅད་བསྐལ་པ་གཅིག་ཏུ་བདེར་བཀོད་ཅིང༌། །བསླབ་པ་བཅུ་དང་དགེ་བཅུ་བསམ་གཏན་ཐོབ་པ་དང༌། །ཚངས་པ་དག་དང་རྣམ་གྲོལ་ཞི་<line/>
བའི་གནས་བཀོད་ཅིང༌། །དེ་དག་བསྐལ་པ་བྱེ་བར་བདེ་བར་རབ་བཀོད་དེ། །དགྲ་བཅོམ་ཉོན་མོངས་ཞི་ལ་རབ་ཏུ་བཀོད་བྱས་ཀྱང༌། །བྱང་ཆུབ་སེམས་དཔའ་དགེ་བའི་ཚོགས་ཀྱི་<line/>
ཆར་མི་རུང༌། །བྱང་ཆུབ་སེམས་དཔའ་ཞུགས་མ་ཐག་ཏུ་ཚོགས་ཆེན་གསོག །ཉོན་མོངས་མེད་ཅིང་ཤིན་ཏུ་ཕྲ་ལམ་རྟོགས་པ་ཡིན། །རང་རྒྱལ་སེམས་ཅན་བྱེ་བ་ཁྲག་ཁྲིག་<line/>
བཀོད་གྱུར་ཀྱང༌། །བསོད་ནམས་བསགས་པ་དེས་ནི་བྱང་ཆུབ་སེམས་རབ་ལ། །གྲངས་དང་ཆ་དང་བགྲངས་པའི་རྣམ་པར་ཉེར་མི་འགྲོ་།ཞིང་གི་རྡུལ་ནི་ཚད་ཀྱིས་ཤེས་པར་རུང་<line/>
ཡང་སྲིད། །སྐད་ཅིག་སེམས་ཀྱིས་ཞིང་མང་ཡོངས་སུ་འདས་བྱས་ཤིང༌། །དེ་ལྟར་བསྐལ་པ་བརྗོད་ཡས་ཟད་པར་འགྲོ་བྱས་ན། །ཞིང་མཐའ་ཐུག་པར་རུང་སྲིད་བྱང་ཆུབ་<line/>
སེམས་མཆོག་མིན། །མཐའ་རྣམས་ཀུན་ཏུ་བསྐལ་པ་མང་པོའི་མཐའ་མེད་དེ། །སྔོན་གྱི་མཐར་གྱུར་བསྐལ་པ་དེ་བཞིན་མ་འོངས་དང༌། །ད་ལྟར་བྱུང་བའི་བསྐལ་པ་ཟད་དང་<line/>
</page>
<page index="74" id="38A">༄༅། །ཐུག་མེད་པའི། །བསྐལ་པ་དེ་དག་ཟད་སྲིད་བྱང་ཆུབ་སེམས་མ་ཡིན། །ཅི་ཕྱིར་ཞེ་ན་འདི་ལྟར་ཕྱོགས་རྣམས་ཀུན་བཀང་ཞིང༌། །རྟོག་དང་རྣམ་<line/>
རྟོག་ཡོངས་སུ་ཤེས་པར་བྱ་བའི་ཕྱིར། །སྐད་ཅིག་གཅིག་གིས་དུས་གསུམ་རྟོགས་པར་བྱ་དོན་དུ། །འགྲོ་བའི་དོན་དུ་འདོད་ཅིང་སེམས་མཆོག་རིན་ཆེན་སྐྱེ། །ཕྱོགས་<line/>
བཅུའི་ཞིང་རྣམས་སྟོང་མང་ཀུན་ཏུ་མཐའ་ཡས་པའི། །འགྲོ་བ་རྣམས་ཀྱི་མོས་པ་བསམ་པ་ཅི་འདྲ་དང༌། །སྦྱོར་བ་གང་དང་སེམས་དང་སྤྱོད་པ་དེ་བཞིན་ཏེ། །མཐར་ཐུག་རུང་<line/>
སྲིད་མཁའ་འདྲའི་བྱང་ཆུབ་སེམས་མཐའ་མིན། །དེ་ནི་འདི་ལྟར་ཕྱོགས་བཅུ་བྱམས་དང་སྙིང་རྗེ་དང༌། །བསམ་པ་ཆེན་པོས་འགྲོ་བ་ཐམས་ཅད་རྒྱས་བྱས་ཤིང༌། །ཐར་པའི་<line/>
དོན་དུ་སངས་རྒྱས་ཡོན་ཏན་ཀུན་སྤྱོད་ཕྱིར། །རིན་ཆེན་སེམས་ཀྱི་སྟོབས་ནི་ཚད་མེད་རབ་ཏུ་སྐྱེས། །མོས་དང་བསམ་པ་ཡིད་བཞིན་ཡང་དག་སྦྱོར་བ་དང༌། །འགྲོ་བའི་དབང་<line/>
པོ་སྦྱོར་བ་སེམས་དང་སྤྱོད་པ་རྣམས། །སྐད་ཅིག་གཅིག་གིས་ཇི་བཞིན་རྟོགས་པར་བྱ་བའི་ཕྱིར། །ཐམས་ཅད་མཁྱེན་པའི་ཡེ་ཤེས་ལྟ་བུའི་སེམས་སྐྱེས་སོ། །འགྲོ་བའི་<line/>
ལས་དང་ཉོན་མོངས་སྣ་ཚོགས་འབྱམས་ཀླས་པ། །གང་གིས་ཁམས་གསུམ་འདི་དག་ཏུ་ནི་སྐྱེ་འགྱུར་བ། །དེ་དག་མཐའ་ནི་ཕྱོགས་བཅུར་རྙེད་པར་རུང་སྲིད་ཀྱི། །བྱང་ཆུབ་<line/>
</page>
<page index="75" id="38B">སེམས་ཀྱི་མཆོག་ལ་ཀུན་ཏུ་མཐའ་མེད་དོ། །ཅི་ཕྱིར་ཞེ་ན་འདི་ལྟར་ཉོན་མོངས་ལས་གྲོལ་བའི། །སེམས་ནི་དེ་བཞིན་གཤེགས་པ་མཆོད་པའི་དོན་དུ་སྐྱེ། །ཉོན་མོངས་གྲོལ་བྱེད་དེ་<line/>
བཞིན་ལས་ཀྱི་རྒྱུད་ཀྱང་གཅོད། །དུས་གསུམ་མུན་པ་སེལ་ཅིང་མི་ཟད་སྙིང་རྗེས་བྱུང༌། །ཕྱོགས་བཅུའི་སངས་རྒྱས་མཐའ་ཡས་མ་ལུས་ཐམས་ཅད་དང༌། །སེམས་ཅན་མང་པོ་ཐམས་<line/>
ཅད་སེམས་གཅིག་བསྐྱེད་པ་ཡིས། །སྤོས་དང་མེ་ཏོག་ཕྲེང་བ་བྱུག་པ་དམ་པ་དང༌། །གདུགས་དང་རྒྱལ་མཚན་བཟའ་བཏུང་ན་བཟས་མཆོད་པར་བྱེད། །གཞན་ཡང་གདན་གྱི་རྣམ་<line/>
པ་འཆག་ས་དམ་པ་དང༌། །ཕོ་བྲང་མང་པོ་སྣ་ཚོགས་ཙནྡན་མཆོག་བསངས་པ། །ནོར་བུ་རིན་ཆེན་རྣམ་པར་སྣང་བས་བརྒྱན་པ་དང༌། །ཡིད་བཞིན་ནོར་བུ་ཡིད་འོང་བརྒྱན་པས་<line/>
མཆོད་བྱས་ཏེ། །དེ་ལྟར་བདེ་གཤེགས་སེམས་ཅན་མངོན་པར་མཆོད་བྱེད་པས། །བསྐལ་པ་ཁྲག་ཁྲིག་བརྗོད་དུ་མེད་པ་ཟད་བྱས་ཀྱང༌། །བྱང་ཆུབ་སེམས་དཔའི་བདེ་བསགས་<line/>
མཐར་ཕྱིན་བདེ་བ་ཉིད། །གང་བསྒྲུབས་བྱང་ཆུབ་སེམས་ལ་མཉམ་པར་ཉེར་མི་འགྲོ་།ཇི་སྙེད་དཔེར་བརྗོད་བྱས་པ་འདི་དག་ཐམས་ཅད་ཀྱང༌། །ཡང་དག་སྐྱེས་པའི་བྱང་ཆུབ་སེམས་<line/>
ཀྱི་ཆར་མི་རུང༌། །དེ་ཡང་འདི་ལྟར་དུས་གསུམ་བཞུགས་པའི་སྐྱེས་བུ་མཆོག །ཐམས་ཅད་བྱང་ཆུབ་སེམས་མཆོག་དེ་ལས་བྱུང་བ་ཡིན། །བྱང་ཆུབ་སེམས་ནི་ཆགས་པ་མེད་པའི་<line/>
</page>
<page index="76" id="39A">༄༅། །མཐར་ཕྱིན་ཏེ། །ཐམས་ཅད་ཚད་ལ་གནས་ཀྱང་དེ་ལ་ཚད་ཡོད་མིན། །ཐམས་ཅད་མཁྱེན་པའི་ཡེ་ཤེས་གཞོལ་ཞིང་ཚད་མེད་སྟོབས། །སེམས་ཅན་<line/>
རང་བཞིན་དེ་བཞིན་བྱང་ཆུབ་མཐར་ཡང་ཕྱིན། །བྱང་ཆུབ་སེམས་འདི་ནམ་མཁའི་མཐའ་དང་མཉམ་པ་སྟེ། །ཆོས་རྣམས་ཀུན་ལ་ཁྱབ་པ་ཆོས་དབྱིངས་ཇི་བཞིན་ནོ། །ཚད་མེད་<line/>
དེ་བཞིན་ཉིད་ཀུན་དེ་ཡི་སྤྱོད་ཡུལ་གྱུར། །དེས་ནི་ཀུན་ཏུ་ཁྱབ་པའི་སེམས་ཅན་གཙོ་བོ་བཞིན། །དེ་ནི་འབྱམས་ཀླས་ཆོས་རྣམས་ཀུན་ལ་རྗེས་སུ་ཞུགས། །དེས་ནི་ཞིང་རྣམས་མ་<line/>
ལུས་འབྱམས་ཀླས་ཀུན་ཏུ་ཁྱབ། །དེས་ནི་ཤེས་པ་འབྱམས་ཀླས་ཐམས་ཅད་རྟོགས་པར་ཆུད། །དེས་ནི་སངས་རྒྱས་འབྱམས་ཀླས་ཀུན་དང་འགལ་མེད་ཐོབ། །རྟག་ཏུ་བསོད་<line/>
ནམས་བླ་ན་མེད་པ་དག་དང་ལྡན། །དེ་བཞིན་རྟག་ཏུ་ཚུལ་ཁྲིམས་རྣམ་དག་མི་གནས་ལྡན། །རྟག་ཏུ་ཀུན་གཏོང་རྟག་པར་རབ་ཏུ་དགེ་བ་སྟེ། །ལྡོག་པ་མེད་པའི་བརྩོན་འགྲུས་<line/>
མཆོག་དང་རབ་ཏུ་ལྡན། །བསམ་གཏན་མཛོད་ལ་རྟག་པར་བསམ་གཏན་འཇུག་པ་བྱེད། །ཤེས་རབ་ཤིན་ཏུ་ལངས་པ་དང་ཡང་རྟག་ཏུ་ལྡན། །རྒྱལ་སྲས་རྣམས་ཀྱི་ས་རབ་<line/>
དམ་པ་གང་ཡོད་པ། །དེ་དག་དོན་དུ་ཡེ་ཤེས་ཀུན་ཏུ་བཟང་པོ་བྱུང༌། །འགྲོ་བ་ཀུན་ན་སྐྱེས་བུ་སེངྒེ་གང་བཞུགས་པ། །དེ་དག་གིས་ནི་བྱང་ཆུབ་སེམས་རབ་བྱིན་གྱིས་བརླབས།།<line/>
</page>
<page index="77" id="39B">ཏིང་ངེ་འཛིན་དང་གཟུངས་ཀྱི་དམ་པས་རབ་ཏུ་བརྒྱན། །དེ་བཞིན་གཤེགས་པའི་རྣམ་འཕྲུལ་རྫུ་འཕྲུལ་རྣམ་པས་བརྒྱན། །འཇིག་རྟེན་ཡུན་དང་འགྲོ་བ་རྣམས་ཀྱི་ཇི་ཙམ་ཚད། །ནམ་<line/>
མཁའི་ཚད་ཀྱང་ཕྱོགས་བཅུ་དག་ཏུ་ཇི་ཙམ་པ། །དེ་དག་པས་ཀྱང་བྱང་ཆུབ་སེམས་འདི་ཚད་མེད་དེ། །དེ་ལས་སྐྱེས་བུའི་སེངྒེ་ཀུན་ཀྱང་སྐྱེས་ཤིང་བྱུང༌། །བྱང་ཆུབ་སེམས་འདི་<line/>
སྟོབས་བཅུ་རྣམས་ཀྱི་རྩ་བ་སྟེ། །བརྟན་པ་བཞི་ཡི་གནས་ཡིན་སོ་སོར་ཤེས་པའི་རྩ། །རྒྱལ་བའི་ཆོས་རྣམས་བཅོ་བརྒྱད་ཡང་དག་འབྱིན་པ་སྟེ། །སྐྱེས་བུ་གཙོ་བོས་མཁྱེན་<line/>
པར་བྱ་བའི་ཆོས་ཀུན་འབྱིན། །གཟུགས་ཀྱི་སྐུ་ནི་མཚན་རབ་རྣམས་ཀྱིས་བསགས་པ་དང༌། །ཆོས་སྐུ་མཉམ་ཉིད་རྟོག་པ་མི་མངའ་བརྙེས་པ་དང༌། །འགྲོ་བས་མཆོད་པའི་<line/>
ཡེ་ཤེས་ཆགས་མེད་གང་བྱུང་བ། །ཀུན་གྱི་རྩ་བ་འབྱུང་གནས་བྱང་ཆུབ་སེམས་འདི་ཡིན། །རང་རྒྱལ་ཐེག་པ་འབྱུང་ཞིང་ཉན་ཐོས་ཐེག་པའང་འབྱུང༌། །བསམ་གཏན་ཏིང་<line/>
འཛིན་བདེ་བ་གཟུགས་ཀྱི་ཁམས་རྣམས་དང༌། །གཟུགས་མེད་ཁམས་རྣམས་ཏིང་ངེ་འཛིན་གྱི་བདེ་བ་དག །ཀུན་གྱི་རྩ་བ་འབྱུང་གནས་བྱང་ཆུབ་སེམས་མཆོག་འདི་ཡིན་ནོ། །<line/>
མི་དང་དེ་བཞིན་ལྷ་ཡི་དབང་པོའི་བདེ་བ་དང༌། །ལམ་རྒྱུད་སྣ་ཚོགས་ཀུན་ཀྱང་འདི་ལ་ཤིན་ཏུ་སྦྱངས། །བརྩོན་འགྲུས་སྟོབས་དང་དབང་པོའི་བདེ་བ་གང་ཡོད་པ། །ཀུན་གྱི་རྩ་བ་དང་<line/>
</page>
<page index="78" id="40A">༄༅། །པོ་བྱང་ཆུབ་སེམས་འདི་ཡིན། །ཅི་ཕྱིར་ཞེ་ན་འདི་ལྟར་བྱང་ཆུབ་སེམས་བསྐྱེད་ཅིང༌། །ཕ་རོལ་ཕྱིན་དྲུག་བརྩོན་པར་སྤྱད་པ་རབ་ཏུ་སྤྱོད། །སེམས་ཅན་རྣམས་<line/>
ལའང་སྤྱོད་པ་ཡང་དག་རབ་ཏུ་སྟོན། །དེས་ནི་ཁམས་གསུམ་འགྲོ་བའི་བདེ་བ་ཀུན་ཀྱང་འབྱུང༌། །སངས་རྒྱས་ཆགས་མེད་ཐུགས་ཆུད་དོན་དམ་མཁྱེན་པ་རྣམས། །ཆོས་ཀྱི་<line/>
དམ་པ་མཆོག་རྣམས་ཡང་དག་ཀུན་སྟོན་ཅིང༌། །རྒྱ་ཆེན་ཉོན་མོངས་ལས་ལས་སེམས་ཅན་དགྲོལ་མཛད་དེ། །མྱ་ངན་འདས་པ་དམ་པ་མཆོག་ལ་དགོད་མཛད་པ། །ཡེ་<line/>
ཤེས་འོད་ཟེར་འོད་ཡངས་ཉི་མ་ལྟ་བུ་སྟེ། །འགྲོ་བར་སྤྱོད་པ་དཀར་པོས་ཡོངས་རྒྱས་ཟླ་བ་བཞིན། །ཡོན་ཏན་ཤིན་ཏུ་བསགས་པ་ཚད་མེད་ཆུ་ལྟ་བུ། །དྲི་མེད་ཆགས་པ་མི་<line/>
མངའ་ཚད་མེད་མཁའ་དབྱིངས་འདྲ། །གང་ཞིག་ཡོན་ཏན་མཐའ་ཡས་བྱང་ཆུབ་སེམས་ཡངས་པ། །ཤིན་ཏུ་ཆེ་ཞིང་བདེ་སྐྱེད་ཚད་མེད་སྨོན་བྱེད་ཅིང༌། །ཕྱི་མའི་མཐར་ཐུག་<line/>
སྤྱོད་པར་སྨོན་པས་སུ་བརྩོན་པ། །དེ་དག་སེམས་ཅན་གདུལ་བའི་དོན་ཕྱིར་རྟག་ཏུ་བརྩོན། །འཇིག་རྟེན་འབྱམས་ཀླས་ཐམས་ཅད་རྣམ་པར་སྦྱང་བའི་ཕྱིར། །སྨོན་ལམ་བྱེ་བ་<line/>
ཁྲག་ཁྲིག་བསམ་གྱིས་མི་ཁྱབ་དང༌། །སྟོང་པ་མཚན་མ་མེད་པ་སྨོན་མེད་མི་གནས་པའི། །སྨོན་ལམ་བྱེ་བ་བརྒྱས་ནི་སེམས་དེ་དག་པར་འགྱུར། །ཆོས་ཀྱི་རང་བཞིན་ནམ་<line/>
</page>
<page index="79" id="40B">མཁའ་ལྟ་བུ་སུས་རྟོགས་ཤིང༌། །ཞི་དང་རབ་ཞི་ཉེར་ཞིག་ཐམས་ཅད་མཉམ་གཞོག་པ། །དེ་དག་ཆོས་གྲངས་ཁྲག་ཁྲིག་བསམ་གྱིས་མི་ཁྱབ་པའི། །གྲངས་སུ་འགྲོ་ལ་སྟོན་ཀྱང་<line/>
དེ་ནི་གནས་པ་མེད། །ཕྱོགས་བཅུ་ཀུན་གྱི་འཇིག་རྟེན་གཙོ་བོ་ཇི་སྙེད་པ། །དེ་དག་ཀུན་གྱིས་བྱང་ཆུབ་སེམས་མཆོག་འདི་བསྔགས་ཏེ། །ཡོན་ཏན་བརྒྱ་ཕྲག་བསམ་གྱིས་མི་ཁྱབ་<line/>
པས་ཀྱང་བརྒྱན། །སེམས་ཅན་གཙོ་བཞིན་ཡོངས་དག་ཕ་རོལ་ཕྱིན་པ་ཡིན། །བསྐལ་པ་སེམས་ཅན་སྙེད་དུ་གལ་ཏེ་ལེགས་བརྗོད་ཀྱང༌། །བྱང་ཆུབ་སེམས་རབ་དེ་ལ་མཐར་ཐུག་<line/>
གང་ཡང་མེད། །རྒྱལ་བ་འབྱུང་བའི་རིགས་ཆེན་དེར་ནི་གང་སྐྱེས་པ། །དེ་ཡི་དཔེ་ནི་ཁམས་གསུམ་གློངས་ཀྱང་གང་ཡང་མེད། །དུས་གསུམ་རྒྱལ་བ་ཀུན་གྱིས་གང་ཞིག་རྣམ་བསགས་<line/>
པའི༑ ༑བྱང་ཆུབ་སེམས་རབ་དེ་ལ་སྨོན་ལམ་ཀུན་གྱི་གྱིས། །བྱང་ཆུབ་སེམས་རབ་དམ་པ་དེ་ནི་བསོད་ནམས་གཏེར། །དེས་ནི་རྒྱལ་སྲས་ཆགས་པ་མེད་པ་རབ་ཏུ་འཐོབ། །འགྲོ་<line/>
བའི་སེམས་དང་སྤྱོད་པ་ཤེས་ཤིང་མཐོང་རུང་སྲིད། །ཞིང་རྣམས་རྡུལ་དུ་བླགས་ཏེ་བགྲངས་པར་ནུས་ཀྱང་སྲིད། །བར་སྣང་སྐྲ་ཡིས་མཉམ་པར་གཞལ་བར་ནུས་སྲིད་ཀྱི། །བྱང་ཆུབ་<line/>
སེམས་མཆོག་ཡོན་ཏན་མཐར་ཕྱིན་མི་ནུས་སོ། །འདི་ལས་དུས་གསུམ་སངས་རྒྱས་ཐམས་ཅད་རབ་ཏུ་བྱུང༌། །འདི་ལས་འཇིག་རྟེན་འགྲོ་བ་ཀུན་གྱི་བདེ་བ་འབྱུང༌། །འདི་ལས་རྒྱལ་<line/>
</page>
<page index="80" id="41A">༄༅། །བས་བསྔགས་པའི་ལེགས་པ་ཐམས་ཅད་འབྱུང༌། །འདིས་ནི་སེམས་ཅན་གཙོ་བོ་ཐེ་ཚོམ་མེད་པར་འགྱུར། །འདིས་ནི་འཇིག་རྟེན་ཀུན་གྱི་སྒྲིབ་པ་ཟད་པར་<line/>
འགྱུར༑ ༑འདིས་ནི་ཞིང་རྣམས་ཡོངས་སུ་དག་པའི་མཆོག་ཏུ་འགྱུར། །འདི་ལས་འཇིག་རྟེན་དམ་པ་ཤེས་དང་ལྡན་པ་འབྱུང༌། །གང་ཞིག་ཕྱོགས་བཅུའི་རྒྱལ་བ་བལྟ་བར་འདོད་པ་<line/>
དང༌། །གང་ཞིག་བྱིན་དང་བསོད་ནམས་མི་ཟད་མཛོད་འདོད་དང༌། །གང་ཞིག་འགྲོ་བ་ཀུན་གྱི་སྡུག་བསྔལ་ཟློག་འདོད་པ། །དེས་ནི་ཡོན་ཏན་མཐའ་ཡས་བྱང་ཆུབ་སེམས་བསྐྱེད་<line/>
བྱ༑ ༑ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་ཕུང་པོའི་དཔེ་ཡང་དག་པར་<line/>
བསགས་པ་ཚིགས་སུ་བཅད་པའི་ལེའུ་ཞེས་བྱ་སྟེ། ཉི་ཤུ་གཉིས་པའོ།། །།དེ་ནས་བྱང་ཆུབ་སེམས་དཔའ་བརྩོན་འགྲུས་བློ་གྲོས་ཀྱིས་བྱང་ཆུབ་སེམས་དཔའ་ཆོས་ཀྱི་<line/>
བློ་གྲོས་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་ཀྱི་སེམས་བསྐྱེད་པ་རབ་ཏུ་ཐོབ་པ། སེམས་དང་པོ་བསྐྱེད་པ་ལ་<line/>
གནས་པ། དེ་ལྟར་ཚད་མེད་པའི་བསོད་ནམས་ཀྱི་ཚོགས་དང་ལྡན་པ། ཐམས་ཅད་མཁྱེན་པའི་ཡེ་ཤེས་རྒྱ་ཆེན་པོ་ལ་ཡང་དག་པར་འཛེག་པ། བྱང་ཆུབ་སེམས་དཔའི་<line/>
</page>
<page index="81" id="41B">སྐྱོན་མེད་པ་ཤིན་ཏུ་ཆུད་པ། འཇིག་རྟེན་ཀུན་ཏུ་ཁྲིད་པར་བྱེད་པ་རྣམ་པར་ཟློག་པ། རྫོགས་པའི་སངས་རྒྱས་ཀྱི་འཇིག་རྟེན་ལས་འདས་པའི་ཆོས་ཉིད་ཀྱི་རྗེས་སུ་སོང་བ། འདས་པ་<line/>
དང༌། མ་བྱོན་པ་དང༌། ད་ལྟར་བྱུང་བའི་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ། བྱང་ཆུབ་སེམས་དཔའི་རྣམ་པར་དགོད་པ་ལ་ཤིན་ཏུ་ངེས་པ། རྫོགས་པའི་<line/>
བྱང་ཆུབ་ཏུ་རབ་ཏུ་གཞོལ་བ་དེ་དག་གིས་དེ་བཞིན་གཤེགས་པའི་བསྟན་པ་ལ་ཇི་ལྟར་བརྩོན་པར་བྱས་པའི་རྣམ་པ་གང་གིས་དེ་བཞིན་གཤེགས་པ་ཐམས་ཅད་མཉེས་པར་<line/>
འགྱུར་བ་དང༌། བྱང་ཆུབ་སེམས་དཔའི་རྣམ་པར་དགོད་པ་ལས་འདས་པར་འགྱུར་བ་དང༌། སྤྱོད་པའི་དཀྱིལ་འཁོར་ཆེན་པོ་ཡོངས་སུ་དག་པར་འགྱུར་བ་དང༌། སྨོན་ལམ་ཆེན་པོ་<line/>
ཡོངས་སུ་རྫོགས་པར་འགྱུར་བ་དང༌། བྱང་ཆུབ་སེམས་དཔའི་གཏེར་ཆེན་པོ་རབ་ཏུ་ཐོབ་པར་འགྱུར་བ་དང༌། སེམས་ཅན་རྣམས་ལ་སྣོད་ཇི་བཞིན་དུ་སྦྱིན་པ་བྱེད་པར་འགྱུར་བ་དང༌།<line/>
ཕ་རོལ་ཏུ་ཕྱིན་པའི་ཕྱོགས་ཡོངས་སུ་མི་གཏོང་བར་འགྱུར་བ་དང༌། ཇི་ལྟར་དམ་བཅས་པའི་སེམས་ཅན་རྣམས་སྒྲོལ་བར་འགྱུར་བ་དང༌། སངས་རྒྱས་དང༌། ཆོས་དང༌། དགེ་འདུན་<line/>
གྱི་གདུང་མི་འཆད་པར་འགྱུར་བ་དང༌། དགེ་བའི་རྩ་བ་དམིགས་པ་ཐམས་ཅད་དུ་སྦྱོར་བ་དོན་མེད་པར་མི་འགྱུར་བ་དང༌། ཀྱེ་རྒྱལ་བའི་སྲས། བྱང་ཆུབ་སེམས་དཔའ་རྣམས་ཀྱིས་<line/>
</page>
<page index="82" id="42A">༄༅། །དེ་ལ་བརྩོན་པར་བྱས་པས་ཆོས་ཀྱི་ཡུལ་འདི་དག་ཡོངས་སུ་རྫོགས་པར་འགྱུར་བར་ཇི་ལྟར་བརྩམ་པར་བྱ་བ་དེ་ལེགས་པར་བཤད་པར་མཛོད་ཅིག།<line/>
འཁོར་འདི་དག་ཐམས་ཅད་ནི། ཉན་པར་འདོད་དོ། །སེམས་ཅན་ཆེན་པོ་དེ་དག་གིས་བརྩོན་པའི་རྣམ་པ་ཇི་ལྟ་བུས་མ་རིག་པའི་མུན་ནག་ཐམས་ཅད་བསལ་ཏེ་བདུད་ཀྱི་<line/>
དཀྲུགས་མའི་འཁོར་ཐམས་ཅད་ལས་ཤིན་ཏུ་རྒྱལ་བར་བྱས་ནས་ཕས་ཀྱི་རྒོལ་བ་ཐམས་ཅད་ཟིལ་གྱིས་མནན་ཏེ་སེམས་ཀྱི་དྲི་མ་ཀུན་ནས་ཉོན་མོངས་པའི་ཕྱོགས་ཐམས་<line/>
ཅད་ཀུན་ནས་བསལ་ནས་དགེ་བའི་རྩ་བ་ཕུན་སུམ་ཚོགས་པ་ཐམས་ཅད་ཤིན་ཏུ་བསྒྲུབས་ཏེ། མི་ཁོམ་པ་དང༌། ངན་སོང་དང༌། ངན་འགྲོའི་ལམ་ཐམས་ཅད་རྣམ་པར་<line/>
བཟློག་ནས་ཡེ་ཤེས་ཀྱི་དཀྱིལ་འཁོར་ཆེན་པོ་རྣམ་པར་བྱང་བར་བྱས་ཏེ་བྱང་ཆུབ་སེམས་དཔའི་ས་དང༌། ཕ་རོལ་ཏུ་ཕྱིན་པ་དང༌། གཟུངས་དང༌། ཏིང་ངེ་འཛིན་དང༌། མངོན་<line/>
པར་ཤེས་པ་དང༌། རིག་པ་དང༌། མི་འཇིགས་པ་ཡོངས་སུ་དག་པ་རྣམས་མངོན་པར་བསྒྲུབས་ནས་སངས་རྒྱས་ཀྱི་ཞིང་ཐམས་ཅད་རྣམ་པར་དག་པ་དང༌། མཚན་དང་དཔེ་<line/>
བྱད་བཟང་པོ་དང༌། སྐུ་དང༌། གསུང་དང༌། ཐུགས་ཀྱི་རྒྱན་མངོན་པར་སྒྲུབ་པ་ཡོངས་སུ་རྒྱས་པར་བྱས་ཏེ་དེ་བཞིན་གཤེགས་པ་ཐམས་ཅད་ཀྱི་སྟོབས་དང༌། མི་འཇིགས་<line/>
</page>
<page index="83" id="42B">པ་དང༌། སངས་རྒྱས་ཀྱི་ཆོས་མ་འདྲེས་པ་མཉམ་པ་ཉིད་ཀྱི་རྗེས་སུ་སོང་སྟེ་ཐམས་ཅད་མཁྱེན་པའི་ཡེ་ཤེས་ཀྱི་ཡུལ་རྟོགས་པར་འགྱུར་བ་དང༌། དེ་ལྟར་མངོན་པར་བྱང་ཆུབ་ནས་<line/>
ཀྱང་བསམ་པའི་ཚུལ་བཞིན་དུ་སངས་རྒྱས་ཀྱི་ཞིང་ཡོངས་སུ་གྲུབ་པར་གྱུར་པ་དག་ཏུ་ཇི་ལྟར་ཡོངས་སུ་སྨིན་པར་བྱ་བའི་སེམས་ཅན་དག་ལ་དུས་དང༌། དབང་པོའི་རྒྱུད་ཇི་ལྟ་བ་<line/>
བཞིན་དུ་སངས་རྒྱས་ཀྱི་མཛད་པ་མཐའ་ཡས་པ་འབྱིན་པར་འགྱུར་བ་དེ་ལེགས་པར་ཤོད་ཅིག །འཁོར་འདི་དག་ཐམས་ཅད་ནི། ཉན་པར་འདོད་དོ། །ཇི་ལྟར་ཡང་བྱང་ཆུབ་སེམས་<line/>
དཔའ་རྣམས་ཀྱིས་བྱང་ཆུབ་སེམས་དཔའི་ཡོན་ཏན་འདི་དང༌། གཞན་དག་དང༌། བྱང་ཆུབ་སེམས་དཔའི་ཆོས་དང༌། བྱང་ཆུབ་སེམས་དཔའི་སྤྱོད་པ་དང༌། བྱང་ཆུབ་སེམས་དཔའི་<line/>
ལམ་གྱི་ཡུལ་རྣམས་ཡོངས་སུ་རྫོགས་པར་བྱས་ཏེ་མྱུར་དུ་དེ་བཞིན་གཤེགས་པའི་མཉམ་པ་ཉིད་འཐོབ་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་རྣམས་ཀྱིས་བསྐལ་པ་བརྒྱ་སྟོང་གྲངས་མེད་པར་ཡང་དག་པར་བསྒྲུབས་པའི་ཆོས་ཀྱི་མཛོད་འདི་ཡང་ཡང་དག་པར་སྲུང་ཞིང་བྱང་ཆུབ་སེམས་དཔའི་སྤྱོད་པ་ལ་<line/>
གནས་ཤིང་སྟོན་པ་དང༌། འཆད་པའི་ཚེ་བདུད་དམ། བདུད་ཀྱི་རིགས་སུ་གཏོགས་པ་དང༌། ཕས་ཀྱི་རྒོལ་བ་ཐམས་ཅད་ཀྱིས་ཟིལ་གྱིས་མི་ནོན་པ་དང༌། འཇིག་རྟེན་གྱི་ཁམས་<line/>
</page>
<page index="84" id="43A">༄༅། །ཐམས་ཅད་དུ་ཡང་སྐྱོ་བ་མེད་པར་དམ་པའི་ཆོས་ཡོངས་སུ་འཛིན་པར་བྱེད་པ་དང༌། དེ་ཡང་དག་པར་སྟོན་པའི་ཚེ་ལྷའི་དབང་པོ་རྣམས་ཀྱིས་<line/>
རིམ་གྲོར་བྱ་བ་དང༌། གཞུང་དེ་བཞིན་དུ་ཀླུའི་དབང་པོ་དང༌། གནོད་སྦྱིན་གྱི་དབང་པོ་དང༌། དྲི་ཟའི་དབང་པོ་དང༌། ལྷ་མ་ཡིན་གྱི་དབང་པོ་དང༌། ནམ་མཁའ་ལྡིང་གི་དབང་པོ་<line/>
དང༌། མིའམ་ཅིའི་དབང་པོ་དང༌། ལྟོ་འཕྱེ་ཆེན་པོའི་དབང་པོ་དང༌། མིའི་དབང་པོ་དང༌། ཚངས་པའི་དབང་པོས་རིམ་གྲོར་བྱ་བ་རབ་ཏུ་འཐོབ་པ་དང༌། དེ་བཞིན་གཤེགས་པ་<line/>
ཆོས་ཀྱི་དབང་པོས་རིམ་གྲོར་བྱ་བ་རབ་ཏུ་འཐོབ་པ་དང༌། དེ་ལྟར་རིམ་གྲོར་བྱས་ནས་ཀྱང་འཇིག་རྟེན་ཐམས་ཅད་ཀྱིས་ཕྱག་བྱ་བ། འཇིག་རྟེན་ཐམས་ཅད་ཀྱིས་མངོན་པར་<line/>
མཆོད་པ། འཇིག་རྟེན་ཐམས་ཅད་ཀྱིས་དབང་བསྐུར་བ། དེ་བཞིན་གཤེགས་པ་ཐམས་ཅད་ཀྱིས་ཤིན་ཏུ་དགོངས་པ། བྱང་ཆུབ་སེམས་དཔའི་ཚོགས་ཀྱིས་ཤིན་ཏུ་བསྲུང་<line/>
བ༑ རང་གི་དགེ་བའི་རྩ་བ་དང་སྨོན་ལམ་རབ་ཏུ་ཐོབ་པ། ཆོས་དཀར་པོ་ཆེན་པོ་ཡང་དག་པར་སྤེལ་བ་རྣམས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་རྣམས་ཀྱི་ཆོས་ཀྱི་མཛོད་རྣམ་པར་འབྱེད་པར་འགྱུར་བ་དང༌། དམ་པའི་ཆོས་ཡོངས་སུ་འཛིན་པ་རྒྱ་ཆེན་པོ་རབ་ཏུ་འབྱེད་པ་དང༌། བྱང་ཆུབ་སེམས་དཔའི་རིམ་<line/>
</page>
<page index="85" id="43B">གྱིས་སྤྱོད་པ་ཡོངས་སུ་སྒྲུབ་པ་ཤིན་ཏུ་སྟོན་པར་འགྱུར་བ་དེ་ལྟ་བུའི་གནས་དག་ཡང་དག་པར་བསྟན་པ་མཛོད་ཅིག །དེ་ནས་བྱང་ཆུབ་སེམས་དཔའ་བརྩོན་འགྲུས་བློ་གྲོས་<line/>
ཀྱིས་དོན་འདི་ཉིད་བསྟན་ཏེ་བརྗོད་པའི་ཕྱིར་བྱང་ཆུབ་སེམས་དཔའ་ཆོས་ཀྱི་བློ་གྲོས་ལ་ཚིགས་སུ་བཅད་དེ་སྨྲས་པ། སྤྱོད་ལ་འཇུག་པ་མཐའ་ཡས་ཡངས་པ་དག །རང་བྱུང་ཡེ་<line/>
ཤེས་སྒྲུབ་པ་དགེ་བ་རྣམས། །རྫོགས་པའི་བྱང་ཆུབ་སེམས་དཔའ་ཡོན་ཏན་ཅན། །གྲགས་པ་ཆེན་པོ་རྣམས་ལ་ལེགས་པར་ཤོད། །བྱང་ཆུབ་སེམས་དཔའ་གང་རྣམས་སེམས་<line/>
ཐོབ་ཅིང༌། །བསོད་ནམས་ལྡན་པ་ཡེ་ཤེས་ཐོབ་པ་རྣམས། །སྐྱོན་མེད་ཞུགས་པས་འཇིག་རྟེན་རྣམས་ཟློག་ཅིང༌། །ཡང་དག་སངས་རྒྱས་ཆོས་མཉམ་ཉིད་ཐོབ་རྣམས། །དེ་དག་གིས་<line/>
ནི་བདེ་གཤེགས་བསྟན་པ་ལ། །བརྩོན་འགྲུས་བརྟན་པས་ཇི་ལྟར་བརྩོན་པར་བྱ། །གང་གིས་ཕྱོགས་བཅུའི་རྒྱལ་བ་མཉེས་བྱས་ཤིང༌། །ཡང་དག་སངས་རྒྱས་སའང་གནན་བྱ་<line/>
དང༌། །སྤྱོད་པ་དག་དང་སྨོན་ལམ་ཡོང་དག་དང༌། །ཡེ་ཤེས་གཏེར་ཆེན་རབ་ཏུ་འཐོབ་འགྱུར་ཞིང༌། །ཐོབ་ནས་དེ་དག་འགྲོ་ཀུན་མི་གནས་པས། །ཡོངས་སུ་བླངས་པ་རྟག་ཏུ་གཏོང་<line/>
བྱེད་དང༌། །གང་ཡང་ཕ་རོལ་ཕྱིན་པ་མཆོག་གི་ལམ། །དེ་དག་མི་གཏོང་རབ་ཏུ་སྤྱོད་པ་དང༌། །སེམས་ཅན་ཇི་ལྟར་སྒྲོལ་བྱེད་དམ་བཅས་ཤིང༌། །ཡང་དག་སངས་རྒྱས་བསམ་པ་<line/>
</page>
<page index="86" id="44A">༄༅། །མཉམ་འཛིན་དང༌། །མིག་གི་དམིགས་པ་བརྟེན་པ་ཐམས་ཅད་ཀྱི། །འབྱུང་བ་ཡོན་ཏན་ཅན་ལ་སྟོབ་འགྱུར་ཞིང༌། །སྐྱེས་བུ་ཁྱུ་མཆོག་དེ་དག་བརྩོན་<line/>
འགྱུར་བའི། །རྣམ་དག་ལམ་དེ་ཁྱུ་མཆོག་ཁྱོད་ཀྱིས་སྟོན། །ཇི་ལྟར་དེ་དག་མུན་པ་ཀུན་བསལ་ཅིང༌། །འཁྲུག་པའི་འཁོར་རྣམས་ཐམས་ཅད་ཕམ་བྱས་ནས། །དྲི་མ་བྲལ་བའི་དགེ་<line/>
ལྡན་མཁས་པ་རྣམས། །སྐྱེས་བུ་ཁྱུ་མཆོག་ཡེ་ཤེས་ལྡན་འགྱུར་དང༌། །མི་ཁོམ་ངན་སོང་ལམ་རྣམས་ཡོངས་སྤངས་ཤིང༌། །ཡེ་ཤེས་ཆེན་པོའི་དཀྱིལ་འཁོར་མཆོག་སྤྱོད་དང༌། །<line/>
ཡོན་ཏན་བཟང་པོ་ཐམས་ཅད་ལྡན་གྱུར་ཅིང༌། །རྒྱལ་བའི་ཡེ་ཤེས་སྟོབས་ཀྱང་འཐོབ་འགྱུར་དང༌། །སྐྱེས་བུ་ཁྱུ་མཆོག་ཡེ་ཤེས་ཞུགས་ནས་ཀྱང༌། །སེམས་ཅན་བསམ་པ་ཇི་<line/>
བཞིན་སྟོན་བྱེད་ཅིང༌། །མཐའ་ཡས་ཡངས་པའི་ཞིང་རྣམས་བསམ་ཡས་སུ། །སྟོན་པ་ཆེན་པོའི་ལས་ཀྱང་བྱེད་པ་དང༌། །ཅི་ནས་དེ་དག་སྤྱོད་པ་མཆོག་ཐོབ་ནས། །མི་ཡི་ཁྱུ་<line/>
མཆོག་མཛོད་རྣམས་སྟོན་བྱེད་དེ། །ཟིལ་གྱིས་མི་ནོན་གཞན་གྱིས་མི་ཕམ་པར། །རྒྱལ་བའི་ཆོས་ཉིད་རྟག་ཏུ་འཛིན་བྱེད་སྟོན། །སེངྒེ་བཞིན་དུ་ཇི་ལྟར་འཇིགས་པ་མེད། །ཇི་<line/>
ལྟར་ཟླ་བཞིན་དག་པའི་མདོག་ཏུ་སྤྱོད། །ཆུ་ལ་པདྨོ་བཞིན་དུ་ཆགས་མེད་པ། །དེ་དག་རྒྱལ་བའི་ཡོན་ཏན་ཇི་ལྟར་སྤྱོད། །དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་ཆོས་ཀྱི་<line/>
</page>
<page index="87" id="44B">བློ་གྲོས་ཀྱིས་བྱང་ཆུབ་སེམས་དཔའ་བརྩོན་འགྲུས་བློ་གྲོས་ལ་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། ཁྱོད་ནི། སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་<line/>
རྟེན་ལ་སྙིང་བརྩེ་བ་དང༌། ལྷ་དང་མི་རྣམས་ཀྱི་དོན་དང༌། ཕན་པ་དང༌། བདེ་བའི་ཕྱིར་ཞུགས་པ་སྟེ། ཀྱེ་རྒྱལ་བའི་སྲས། ཁྱོད་དེ་ལྟར་བྱང་ཆུབ་སེམས་དཔའི་སྤྱོད་པ་ཤིན་ཏུ་རྟོགས་ཤིང་<line/>
རྣམ་པར་དག་པར་བརྩམས་ཏེ་འདྲི་ཞིང༌། དེ་ལྟར་རྒྱལ་བའི་སྲས། ཁྱོད་དེ་བཞིན་གཤེགས་པ་དྲི་བ་ཆོས་མང་པོ་ལ་རབ་ཏུ་གནས་པ། བརྩོན་འགྲུས་ཆེན་པོས་ཤིན་ཏུ་བསགས་<line/>
པ་བརྩོན་འགྲུས་ལྡོག་པ་མེད་པས་ཤིན་ཏུ་བྱུང་བ་འདྲི་བར་བྱེད་པ་ནི། ཀྱེ་རྒྱལ་བའི་སྲས། ལེགས་སོ། །ལེགས་སོ། །ཀྱེ་རྒྱལ་བའི་སྲས། དེའི་ཕྱིར་ཤིན་ཏུ་ལེགས་པར་ཉོན་ལ་<line/>
ཡིད་ལ་ཟུངས་ཤིག་དང༌། སངས་རྒྱས་ཀྱི་མཐུ་དང༌། སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་ཙམ་བསྟན་པར་བྱའོ། །ཀྱེ་རྒྱལ་བའི་སྲས། འདི་ལ་བྱང་ཆུབ་སེམས་དཔའ་ཐམས་<line/>
ཅད་མཁྱེན་པ་ཉིད་དུ་སེམས་བསྐྱེད་པ་ཐོབ་པ་རྣམས་ཀྱིས་ཐོག་མར་སེམས་བསྐྱེད་པ་དེ་མི་ཉམས་པར་ཡོངས་སུ་བསྲུང་བ་དང༌། རིམ་གྲོར་བྱ་བའི་ཕྱིར་བག་ཡོད་པར་བྱའོ། །ཀྱེ་<line/>
རྒྱལ་བའི་སྲས། དེ་ལ་རྣམ་པ་བཅུས་ནི། བྱང་ཆུབ་སེམས་དཔའ་བག་ཡོད་པ་ལ་གནས་པ་ཞེས་བྱ་སྟེ། བཅུ་གང་ཞེ་ན། ཚུལ་ཁྲིམས་ཀྱི་ཕུང་པོ་ཤིན་ཏུ་བསྲུངས་བ་དང༌། བྱང་<line/>
</page>
<page index="88" id="45A">༄༅། །ཆུབ་ཀྱི་སེམས་མ་ཉམས་ཤིང་ཤིན་ཏུ་སྦྱངས་པ་དང༌། བྱང་ཆུབ་སེམས་དཔའི་བསམ་པ་གཡོ་དང་སྒྱུ་མེད་པ་དང༌། དགེ་བའི་རྩ་བ་སྦྱོར་བ་ཕྱིར་<line/>
མི་ལྡོག་པ་དང༌། རང་གི་སེམས་བསྐྱེད་པ་ཤིན་ཏུ་རྟོགས་པ་དང༌། ཕྱོགས་ཁྱིམ་པ་དང་སོ་སོའི་སྐྱེ་བོ་དང་མ་འདྲེས་པ་དང༌། དགེ་བའི་རྩ་བའི་ལས་འཇིག་རྟེན་གྱི་འདུ་<line/>
ཤེས་དང་འདོད་པ་ཐམས་ཅད་དང་བྲལ་བ་དང༌། བྱང་ཆུབ་སེམས་དཔའི་ལམ་ཉན་ཐོས་དང༌། རང་སངས་རྒྱས་ཀྱི་ཐེག་པ་སྤངས་པ་རབ་ཏུ་ཐོབ་པ་དང༌། དགེ་བའི་རྩ་བ་བརྩམ་<line/>
པ་ནན་ཏན་རྒྱུན་ཆད་པ་མེད་པ་དང༌། བདག་གི་རྒྱུད་ཀྱི་སྟོབས་ཀྱི་ཤུགས་ཤིན་ཏུ་བརྟག་པ་དག་སྟེ། ཀྱེ་རྒྱལ་བའི་སྲས། རྣམ་པ་བཅུ་པོ་འདི་དག་དང་ལྡན་པའི་བྱང་ཆུབ་སེམས་<line/>
དཔའ་ནི། བག་ཡོད་པ་ལ་གནས་པ་ཞེས་བྱའོ། །ཀྱེ་རྒྱལ་བའི་སྲས། དེ་ལ་བྱང་ཆུབ་སེམས་དཔའ་བག་ཡོད་པ་ལ་གནས་པ་རྣམ་པ་བཅུས་ནི། ཡོངས་སུ་དག་པར་འགྱུར་ཏེ།<line/>
བཅུ་གང་ཞེ་ན། འདི་ལྟ་སྟེ། ཀྱེ་རྒྱལ་བའི་སྲས། འདི་ལ་བྱང་ཆུབ་སེམས་དཔའ་ཇི་ལྟར་སྨྲས་པ་དེ་ལྟར་བྱེད་པ་ཡིན། ཤེས་བཞིན་གྱི་དྲན་པ་ཅན་ཡིན། ཁེངས་པ་མེད་ཅིང་<line/>
གཡེང་བ་མེད་དེ་བསམ་གཏན་ཟབ་མོ་ལ་རབ་ཏུ་གནས་པ་ཡིན། སངས་རྒྱས་ཀྱི་ཆོས་ཟབ་མོ་བཙལ་བ་ལ་ནན་ཏན་དུ་བྱེད་ཅིང་རྒྱུན་མི་གཅོད་པ་ཡིན། ལྷག་མཐོང་མངོན་<line/>
</page>
<page index="89" id="45B">པར་སྒྲུབ་པ་ལ་མཁས་ཤིང་ཇི་ལྟར་ཐོས་པའི་ཆོས་ལ་ཚུལ་བཞིན་དུ་རྟོག་པར་ཞུགས་པ་ཡིན། བསམ་གཏན་གྱི་རྗེས་སུ་སོང་བའི་སེམས་ཀྱིས་དེ་བཞིན་གཤེགས་པའི་<line/>
རྣམ་པར་འཕྲུལ་པ་ཟབ་མོའི་རྗེས་སུ་སོང་བ་ཡིན། ས་དང་མཉམ་ཞིང་མཐོན་དམན་དང་བྲལ་བ་ཡིན། སྦྱོར་བ་བཟང་ངན་དང་བར་མ་ལ་སེམས་ཉམས་པ་མེད་པ་ཡིན། སེམས་<line/>
ཅན་ཀུན་གྱི་ནང་ན་ཆུང་ངུ་ན་ཐམས་ཅད་མཁྱེན་པ་ཉིད་དུ་སེམས་གཅིག་བསྐྱེད་པ་ལ་ཡང་སྟོན་པའི་བསམ་པ་ཐོབ་པ་ཡིན། མཁན་པོ་དང༌། སློབ་དཔོན་དང༌། དགེ་བའི་བཤེས་<line/>
གཉེན་དང༌། བྱང་ཆུབ་སེམས་དཔའ་དང༌། ཆོས་སྨྲ་བ་རྣམས་ལ་རིམ་གྲོ་དང༌། བཀུར་སྟི་དང༌། ངང་ཚུལ་ཅན་དུ་གནས་པ་ཡིན་ཏེ། ཀྱེ་རྒྱལ་བའི་སྲས། རྣམ་པ་བཅུ་པོ་དེ་དག་<line/>
གིས་བྱང་ཆུབ་སེམས་དཔའ་བག་ཡོད་པ་ལ་གནས་པ་ཡོངས་སུ་དག་པར་འགྱུར་རོ། །ཀྱེ་རྒྱལ་བའི་སྲས། དེ་ལ་བྱང་ཆུབ་སེམས་དཔའ་བག་ཡོད་པ། བརྩོན་འགྲུས་བརྩམས་པ།<line/>
དྲན་པ་ཉེ་བར་གཞག་པ། མོས་པ་ཆེ་བ། རྣལ་འབྱོར་རྒྱུན་མ་ཆད་པ། ཆོས་ཐམས་ཅད་ལ་མི་གནས་པ། ཆོས་ཐམས་ཅད་ལ་བརྩོན་པ། ཉོན་མོངས་པ་མེད་པའི་ཚུལ་ལ་ཞུགས་<line/>
པ༑ སེམས་ཡངས་པ། སངས་རྒྱས་ཀྱི་ཆོས་མཐའ་དང་དབུས་མེད་པའི་རྗེས་སུ་སོང་བ་རྣམས་ཀྱིས་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་<line/>
</page>
<page index="90" id="46A">༄༅། །རྒྱས་རྣམས་མཉེས་པར་འགྱུར་ཏེ། ཀྱེ་རྒྱལ་བའི་སྲས། བྱང་ཆུབ་སེམས་དཔས་ཆོས་བཅུས་དེ་བཞིན་གཤེགས་པ་རྣམས་མཉེས་པར་བྱའོ། །བཅུ་<line/>
གང་ཞེ་ན། བྱང་ཆུབ་སེམས་དཔའི་བརྩོན་འགྲུས་ཐམས་ཅད་ལ་ཕྱིར་མི་ལྡོག་པ་དང༌། ལུས་དང་སྲོག་ལ་མི་ལྟ་བ་དང༌། འཚོ་བའི་ཡོ་བྱད་དང་འཚོ་བའི་རྐྱེན་ལ་དོན་དུ་གཉེར་<line/>
བ་མེད་པ་དང༌། ཆོས་ཐམས་ཅད་རྣམ་པར་སྒོམ་པས་ནམ་མཁའ་དང་མཉམ་པ་དང༌། ཆོས་ཀྱི་དབྱིངས་ལ་ཡང་དག་པར་གཞོལ་བའི་ལྷག་མཐོང་ལ་མཁས་པ་དང༌། མི་<line/>
གནས་པའི་ཆོས་རྣམ་པར་སྒོམ་པའི་ཕྱག་རྒྱ་དང༌། རྟག་ཏུ་རྒྱུན་མི་འཆད་པར་སྒྲུབ་པའི་སྨོན་ལམ་ཆེན་པོ་དང༌། ཡོངས་སུ་སྦྱངས་པའི་བཟོད་པ་ཤེས་པའི་སྣང་བ་དང༌། རང་<line/>
གི་དགེ་བའི་ཆོས་བསགས་པ་དང་མ་བསགས་པ་ཤིན་ཏུ་བརྟགས་པ་དང༌། མངོན་པར་འདུ་བྱ་བ་མེད་པའི་སྒོ་ཤིན་ཏུ་བྱང་བ་སྟེ། ཀྱེ་རྒྱལ་བའི་སྲས། བཅུ་པོ་དེ་དག་གིས་དེ་<line/>
བཞིན་གཤེགས་པ་མཉེས་པར་བྱའོ། །ཀྱེ་རྒྱལ་བའི་སྲས། དེ་ལ་བྱང་ཆུབ་སེམས་དཔའ་ཆོས་བཅུ་ལ་གནས་པ་རྣམས་ཀྱིས་ནི། དེ་བཞིན་གཤེགས་པ་རྣམས་མཉེས་པར་<line/>
འགྱུར་བ་ཡིན་ཏེ། བཅུ་གང་ཞེ་ན། འདི་ལྟ་སྟེ། བག་ཡོད་པ་ལ་གནས་པ་དང༌། མི་སྐྱེ་བའི་བཟོད་པ་ལ་གནས་པ་དང༌། སྙིང་རྗེ་ཆེན་པོ་ལ་གནས་པ་དང༌། ཕ་རོལ་ཏུ་ཕྱིན་པ་<line/>
</page>
<page index="91" id="46B">ཡོངས་སུ་རྫོགས་པར་བྱ་བ་ལ་གནས་པ་དང༌། སྤྱོད་པ་ཡོངས་སུ་རྫོགས་པར་བྱ་བ་ལ་གནས་པ་དང༌། སྨོན་ལམ་མངོན་པར་སྒྲུབ་པ་ལ་གནས་པ་དང༌། ཐབས་མཁས་པ་ལ་གནས་པ་<line/>
དང༌། བརྟན་པའི་སྟོབས་ཀྱི་ཤུགས་ལ་གནས་པ་དང༌། ཆོས་ཐམས་ཅད་ནམ་མཁའི་རང་བཞིན་ལྟ་བུ་ལ་རབ་ཏུ་གནས་པ་དང༌། ལེན་པ་མེད་པ་ལ་གནས་པ་སྟེ། ཀྱེ་རྒྱལ་བའི་སྲས།<line/>
ཆོས་དེ་དག་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་ནི། དེ་བཞིན་གཤེགས་པ་མཉེས་པར་འགྱུར་རོ། །ཀྱེ་རྒྱལ་བའི་སྲས། དེ་ལ་ཆོས་བཅུ་དང་ལྡན་པའི་བྱང་ཆུབ་སེམས་<line/>
དཔའ་རྣམས་ནི། ས་རྣམ་པར་དགོད་པ་ལས་འདའ་བ་ཡིན་ཏེ། བཅུ་གང་ཞེ་ན། འདི་ལྟ་སྟེ། བསོད་ནམས་དང་ཡེ་ཤེས་ཀྱི་ཚོགས་ཤིན་ཏུ་བསགས་པ་དང༌། ཕ་རོལ་ཏུ་ཕྱིན་པ་རྣམ་<line/>
པར་ཕྱེ་བ་ཚད་མེད་པའི་ལམ་གཞན་གྱི་དྲིང་མི་འཇོག་པའི་ཡེ་ཤེས་སྣང་བ་དང༌། དགེ་བའི་བཤེས་གཉེན་དང་འགྲོགས་པ་རྒྱུན་མ་ཆད་པ་དང༌། བརྩོན་འགྲུས་ཞིག་པ་མེད་པ་<line/>
དང༌། དེ་བཞིན་གཤེགས་པའི་བྱིན་གྱི་རླབས་ཀྱིས་ལེགས་པར་བསླབ་པ་དང༌། དགེ་བའི་རྩ་བ་སྦྱོར་བས་མི་སྐྱོ་བ་དང༌། ཐེག་པའི་རྒྱན་ཤིན་ཏུ་བཤམས་པ་དང༌། ཡེ་ཤེས་ཀྱི་<line/>
བསམ་པ་རབ་ཏུ་རྣོ་བ་དང༌། ས་དང་ས་མ་ཡིན་པའི་ཆོས་ཀྱི་སྒོ་ལ་མི་གནས་པ་དང༌། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཐམས་ཅད་དང་<line/>
</page>
<page index="92" id="47A">༄༅། །དགེ་བའི་རྩ་བའི་རྒྱུད་ཀྱི་ཚུལ་གཅིག་ཏུ་གྱུར་པ་དག་སྟེ། ཀྱེ་རྒྱལ་བའི་སྲས། ཆོས་བཅུ་པོ་དེ་དག་གིས་བྱང་ཆུབ་སེམས་དཔའ་རྣམས་ས་ནས་སར་རྣམ་<line/>
པར་དགོད་པ་ལས་འདའ་བ་ཡིན་ནོ། །ཀྱེ་རྒྱལ་བའི་སྲས། བྱང་ཆུབ་སེམས་དཔའ་དེ་དག་ནི། ཐོག་མ་ནས་ས་རྣམ་པར་དགོད་པ་ཐམས་ཅད་ལ་མཁས་པ་རྣམ་པར་དཔྱོད་པ་<line/>
ཡིན་ཏེ༑ ཆོས་ཀྱི་སྒོ་གང་གིས་གང་ཁོང་དུ་ཆུད་པར་འགྱུར་བ་དང༌། ཡེ་ཤེས་ཀྱི་སྒོ་གང་གིས་ཐོབ་པར་འགྱུར་བ་དང༌། སྒྲུབ་པ་གང་ཡིན་པ་དང༌། རྒྱུ་མཐུན་པ་གང་ཡིན་པ་དང༌།<line/>
སྤྱོད་ཡུལ་གང་ཡིན་པ་དང༌། རྣམ་པར་འཕྲུལ་པ་གང་ཡིན་པ་དང༌། ཡང་དག་པར་མཐོང་བ་གང་ཡིན་པ་དང༌། ཆོས་ཀྱི་སྒོ་རྣམ་པར་དབྱེ་བའི་ཁྱད་པར་གང་ཡིན་པ་དང༌། ཇི་ལྟར་<line/>
ཐོབ་པར་བྱ་བ་ཐམས་ཅད་ཀྱང་རྣམ་པར་དཔྱོད་དོ། །དེ་དག་ལ་ཤིན་ཏུ་རྣམ་པར་དཔྱད་པས་ཆོས་ཐམས་ཅད་ལ་མི་གནས་ཤིང༌། སེམས་ཀྱི་རང་བཞིན་གྱི་ཆོས་ཐམས་ཅད་ཁོང་<line/>
དུ་ཆུད་པས་བྱང་ཆུབ་སེམས་དཔའི་ས་ཡང་དག་པར་འདའོ། །ཀྱེ་རྒྱལ་བའི་སྲས། བྱང་ཆུབ་སེམས་དཔའ་རྣམས་ནི། འདི་ལྟར་བདག་ཅག་གིས་ཅི་ནས་ཀྱང་མྱུར་དུ་འདའ་བར་<line/>
བྱའོ༑ ༑སྙམ་དུ་མི་སེམས་ཏེ། དེ་ཅིའི་ཕྱིར་ཞེ་ན། འདི་ལྟར་དེ་དག་འདི་སྙམ་དུ་སེམས་ཏེ། བདག་ཅག་ས་ནས་ས་ལ་རྣམ་པར་གནས་པས། ཇི་ལྟ་ཇི་ལྟར་ཡང་དག་པར་གནས་<line/>
</page>
<page index="93" id="47B">པ་དེ་ལྟ་དེ་ལྟར་བསོད་ནམས་ཀྱི་ཚོགས་ཆེས་ཆེ་བ་སྐྱེ་བར་འགྱུར་ཏེ། ཇི་ལྟ་ཇི་ལྟར་བསོད་ནམས་ཀྱི་ཚོགས་ཆེན་པོ་སྐྱེས་པར་གྱུར་པ་དེ་ལྟ་དེ་ལྟར་དེ་བཞིན་གཤེགས་པའི་སའི་རྗེས་<line/>
སུ་སོང་ཞིང་སངས་རྒྱས་ཀྱི་མཛད་པ་ཚད་མེད་པས་ཉེ་བར་གནས་པར་འགྱུར་རོ། །སྙམ་སྟེ། དེ་དག་སྦྱོར་བ་རྒྱུན་མ་ཆད་ཅིང༌། སྐྱོ་བ་མེད་པའི་ཡིད་དང་ལྡན་པ་དང༌། ཚོགས་ཀྱི་<line/>
རྒྱན་ཆེན་པོས་བྱང་ཆུབ་སེམས་དཔའི་ས་རྣམ་པར་དགོད་པ་ལས་ཡང་དག་པར་འདའོ། །ཀྱེ་རྒྱལ་བའི་སྲས། དེ་ལ་བྱང་ཆུབ་སེམས་དཔའ་རྣམས་ཀྱིས་རྣམ་པ་བཅུས་སྤྱོད་པའི་<line/>
དཀྱིལ་འཁོར་ཡོངས་སུ་སྦྱང་བར་བྱ་སྟེ། བཅུ་གང་ཞེ་ན། ཡོ་བྱད་ཡོངས་སུ་གཟུང་བ་མེད་པ་དང༌། འགྲོ་བ་ཐམས་ཅད་ཚིམ་པར་བྱེད་པ་དང༌། ཚུལ་ཁྲིམས་ཡང་དག་པར་བླངས་<line/>
པ་ཁ་ན་མ་ཐོ་བ་མེད་པ་དང༌། བཟོད་པ་དང་དེས་པ་མི་ཟད་པའི་སའི་རྗེས་སུ་སོང་བ་དང༌། བརྩོན་འགྲུས་རྩོམ་པ་ཕྱིར་མི་ལྡོག་པའི་སྦྱོར་བ་དང་ལྡན་པ་དང༌། དྲན་པའི་སྟོབས་ཀྱི་<line/>
ཤུགས་རྨོངས་པ་མེད་པ་དང༌། གཅིག་ལས་རྣམ་པ་ཐ་དད་པའི་ཆོས་ཀྱི་རྗེས་སུ་སོང་ཞིང་ཁོང་དུ་ཆུད་པ་དང༌། གནས་མེད་པའི་སྤྱོད་པ་སྒྲུབ་དཀའ་བ་ཐམས་ཅད་ལ་སེམས་རིའི་<line/>
རྒྱལ་པོ་ལྟ་བུ་དང༌། སེམས་ཅན་ཐམས་ཅད་མ་འདྲེས་པའི་མུ་སྟེགས་སུ་གྱུར་པ་དང༌། འགྲོ་བ་ཐམས་ཅད་དུ་སངས་རྒྱས་ཐམས་ཅད་དང་རྒྱུད་ཀྱི་ཚུལ་གཅིག་ཏུ་གྱུར་པ་སྟེ། ཀྱེ་རྒྱལ་<line/>
</page>
<page index="94" id="48A">༄༅། །བའི་སྲས། རྣམ་པ་བཅུ་པོ་དེ་དག་གིས་བྱང་ཆུབ་སེམས་དཔའ་རྣམས་ཀྱིས་སྤྱོད་པའི་དཀྱིལ་འཁོར་ཡོངས་སུ་སྦྱང་བར་བྱའོ། །དེ་དག་གི་བྱང་ཆུབ་<line/>
སེམས་དཔའི་སྤྱོད་པ་དེ་ལྟར་ཡོངས་སུ་སྦྱངས་པ་དེས་རྣམ་པ་བཅུས་ཤིན་ཏུ་དག་པར་འགྱུར་ཏེ། བཅུ་གང་ཞེ་ན། སེམས་ཅན་གྱི་གཙོ་བོ་འཇིག་རྟེན་གྱི་ཁམས་གཞན་ན་<line/>
བཞུགས་པས་ཡང་དག་པར་དགོངས་པ་དང༌། འདས་པའི་བྱང་ཆུབ་སེམས་དཔའི་གྲོགས་ཀྱིས་དགེ་བའི་རྩ་བ་བསྐྱེད་པ་དང༌། སངས་རྒྱས་ཀྱི་བྱིན་གྱི་རླབས་ཡང་དག་<line/>
པར་གཟུང་བ་ལ་མཁས་པ་དང༌། དགེ་བའི་བཤེས་གཉེན་ལ་ཡང་དག་པར་བརྟེན་པ་དང༌། མོས་པ་དང༌། བརྩོན་འགྲུས་དང༌། བག་ཡོད་པ་ལ་རབ་ཏུ་གནས་པ་དང༌། ཆོས་<line/>
ཐ་དད་པ་ཐམས་ཅད་ལ་ཐ་མི་དད་པར་རྟོགས་པ་དང༌། སྙིང་རྗེའི་བྱིན་གྱི་རླབས་ཤིན་ཏུ་ཆེ་བ་དང༌། ཆོས་ཐམས་ཅད་ཡང་དག་པར་ཇི་ལྟ་བ་བཞིན་དུ་རྣམ་པར་ལྟ་བའི་ཤེས་རབ་<line/>
ཀྱི་ཕ་རོལ་ཏུ་ཕྱིན་པ་མངོན་པར་སྒྲུབ་པ་དང༌། ཐབས་ལ་མཁས་པ་རྣམ་པར་དཔྱོད་པའི་སྦྱོར་བ་དང༌། སྦྱོར་བ་ཐམས་ཅད་ལ་དེ་བཞིན་གཤེགས་པའི་སྟོབས་ཀྱི་རྗེས་སུ་འབྲང་<line/>
བ་དག་སྟེ། ཀྱེ་རྒྱལ་བའི་སྲས། རྣམ་པ་བཅུ་པོ་དེ་དག་གིས་བྱང་ཆུབ་སེམས་དཔའ་རྣམས་ཀྱིས་སྤྱོད་པའི་དཀྱིལ་འཁོར་ཡོངས་སུ་སྦྱང་བར་བྱའོ། །ཀྱེ་རྒྱལ་བའི་སྲས། དེ་ལ་<line/>
</page>
<page index="95" id="48B">བྱང་ཆུབ་སེམས་དཔའི་སྨོན་ལམ་རྣམ་པར་དག་པ་བཅུ་སྟེ། བཅུ་གང་ཞེ་ན། འདི་ལྟ་སྟེ། སྐྱོ་བ་མེད་པར་སེམས་ཅན་གྱི་ཁམས་ཡོངས་སུ་སྨིན་པར་བྱ་བའི་སྨོན་ལམ་དང༌། དགེ་<line/>
བའི་རྩ་བ་སྣ་ཚོགས་བསགས་པས་འཇིག་རྟེན་གྱི་ཁམས་ཡོངས་སུ་དག་པར་བྱ་བའི་སྨོན་ལམ་དང༌། ལུས་དང་སྲོག་གིས་བསྔོ་ཞིང་དམ་པའི་ཆོས་ཡོངས་སུ་འཛིན་པའི་སྨོན་<line/>
ལམ་དང༌། ཡེ་ཤེས་ཀྱི་སྒོ་རྣམ་པར་དཔྱད་པ་ཁོང་དུ་ཆུད་པས་སངས་རྒྱས་ཀྱི་ཞིང་ལ་འཇུག་པའི་སྨོན་ལམ་དང༌། བྱང་ཆུབ་སེམས་དཔའ་ཐམས་ཅད་དང་གཉིས་སུ་མེད་པས་ཚུལ་<line/>
གཅིག་གི་རྒྱུད་དུ་འགྲོ་བའི་སྨོན་ལམ་དང༌། དེ་བཞིན་གཤེགས་པའི་སྒོ་ལ་འཇུག་པས་ཆོས་ཐམས་ཅད་ཁོང་དུ་ཆུད་པའི་སྨོན་ལམ་དང༌། མོས་པ་རྣམ་པར་སྦྱངས་པས་བལྟ་ན་དོན་<line/>
ཡོད་པའི་སྨོན་ལམ་དང༌། ཕྱི་མའི་མཐར་བྱིན་གྱིས་བརླབས་པས་བསྐལ་པར་གནས་པའི་སྨོན་ལམ་དང༌། བྱང་ཆུབ་སེམས་དཔའ་ཀུན་ཏུ་བཟང་པོའི་ཐེག་པའི་རྒྱན་རྣམ་པ་ཐམས་<line/>
ཅད་ཀྱི་སྒོ་ནས་རྣམ་པར་སྦྱངས་པའི་སྨོན་ལམ་དག་སྟེ། ཀྱེ་རྒྱལ་བའི་སྲས། བྱང་ཆུབ་སེམས་དཔའ་རྣམས་ནི། དེ་ལྟར་སྨོན་ལམ་རྣམ་པར་སྦྱོང་ངོ༌། །དེ་དག་རྣམ་པ་བཅུས་སྨོན་ལམ་<line/>
ཡོངས་སུ་རྫོགས་པར་བྱེད་དེ། བཅུ་གང་ཞེ་ན། ཡོངས་སུ་སྐྱོ་བ་མེད་པ་དང༌། རྒྱ་ཆེན་པོ་མངོན་པར་སྒྲུབ་པ་དང༌། བྱང་ཆུབ་སེམས་དཔའ་སྨོན་ལམ་ཁྱད་པར་དུ་འཕགས་པ་རྣམས་<line/>
</page>
<page index="96" id="49A">༄༅། །ཀྱི་རྗེས་སུ་འཇུག་པ་དང༌། འཇིག་རྟེན་གྱི་ཁམས་གཞན་ན་བཞུགས་པའི་དེ་བཞིན་གཤེགས་པའི་སངས་རྒྱས་ཀྱི་ཞིང་ཐོས་ནས་རང་གི་སྨོན་ལམ་དུ་<line/>
མངོན་པར་སྒྲུབ་པ་དང༌། བསམ་པ་ཕྱི་མའི་མཐའི་མུར་ཐུག་པ་དང༌། སེམས་ཅན་གྱི་ཁམས་ཐམས་ཅད་ཡོངས་སུ་སྨིན་པར་བྱ་བར་གཏུགས་པའི་སྨོན་ལམ་ཆེན་པོ་དང་<line/>
ལྡན་པ་དང༌། བསྐལ་པ་ཐམས་ཅད་དུ་གནས་པས་མི་འཇིགས་པ་དང༌། སྡུག་བསྔལ་ཐམས་ཅད་ཀྱིས་ཅི་མི་སྙམ་པ་དང༌། བདེ་བ་ཐམས་ཅད་ལ་ཡེ་མི་རྔམ་པ་དང༌། བསམ་<line/>
པ་མཉམ་པ་མེད་པའི་རྣམ་པར་ཐར་པ་ཡོངས་སུ་སྲུང་བ་དག་སྟེ། དེ་དག་སྨོན་ལམ་ཆེན་པོ་དེ་ལྟར་ཡོངས་སུ་སྦྱོང་ཞིང་ཡོངས་སུ་རྫོགས་པར་བྱེད་པའི་ཚེ་སངས་རྒྱས་མཐོང་བའི་<line/>
གཏེར་ཟད་མི་ཤེས་པའང་རབ་ཏུ་འཐོབ་བོ། །གཟུངས་འཁྲུལ་པ་མེད་པའི་གཏེར་ཟད་མི་ཤེས་པའང་རབ་ཏུ་འཐོབ་བོ། །སྨོན་ལམ་ཟད་མི་ཤེས་པས་ཆོས་ཐམས་ཅད་ཤིན་ཏུ་<line/>
རྟོགས་པའི་གཟུངས་ཀྱང་རབ་ཏུ་འཐོབ་བོ། །སྙིང་རྗེ་ཆེན་པོས་འགྲོ་བ་ཐམས་ཅད་ཡོངས་སུ་སྐྱོབ་པའི་གཏེར་ཟད་མི་ཤེས་པའང་རབ་ཏུ་འཐོབ་བོ། །ཏིང་ངེ་འཛིན་གྱི་རྒྱུད་ཀྱི་གཏེར་<line/>
ཟད་མི་ཤེས་པའང་རབ་ཏུ་འཐོབ་བོ། །འགྲོ་བ་ཐམས་ཅད་ཚིམ་པར་བྱ་བའི་བསོད་ནམས་ཀྱི་གཏེར་ཟད་མི་ཤེས་པའང་རབ་ཏུ་འཐོབ་བོ། །ཆོས་ཐམས་ཅད་ཡང་དག་པ་ཇི་ལྟ་<line/>
</page>
<page index="97" id="49B">བ་བཞིན་དུ་བརྟག་པའི་ཡེ་ཤེས་ཀྱི་གཏེར་ཟད་མི་ཤེས་པའང་རབ་ཏུ་འཐོབ་བོ། །རྣམ་པར་སྨིན་པ་ལ་གནས་པ་མངོན་པར་སྒྲུབ་པའི་གཏེར་ཟད་མི་ཤེས་པའང་རབ་ཏུ་འཐོབ་བོ། །སངས་<line/>
རྒྱས་ཀྱི་བྱིན་གྱི་རླབས་མཐའ་ཡས་པའི་གཏེར་ཟད་མི་ཤེས་པའང་རབ་ཏུ་འཐོབ་བོ། །འཇིག་རྟེན་གྱི་ཁམས་མཐའ་དང་དབུས་མེད་པར་གཏོགས་པ་ལ་འཇུག་པའི་གཏེར་ཟད་མི་ཤེས་<line/>
པའང་རབ་ཏུ་འཐོབ་བོ། །དེ་ལྟར་གཏེར་རབ་ཏུ་ཐོབ་ཅིང་བསོད་ནམས་དང༌། ཡེ་ཤེས་ཀྱི་ཚོགས་ཟད་མི་ཤེས་པ་དང་ལྡན་པ་དེ་དག་ཡེ་ཤེས་ཆེན་པོའི་དཀྱིལ་འཁོར་ཡོངས་སུ་དག་<line/>
པས༑ སེམས་ཅན་རྣམས་ལ་བསམ་པ་ཇི་ལྟ་བ་བཞིན་དུ་ཆོས་ཀྱི་གཏེར་གྱི་སྦྱིན་པ་བྱེད་དོ། །དེ་ལ་རྒྱལ་བའི་སྲས། བྱང་ཆུབ་སེམས་དཔའ་རྣམས་སེམས་ཅན་རྣམས་ཀྱི་བསམ་<line/>
པ་ཇི་ལྟ་བ་བཞིན་དུ་ཇི་ལྟར་འཇུག་ཅེ་ན། སྦྱོར་བ་ཇི་ལྟ་བུར་རྒྱུ་བ་དང༌། རྒྱུ་དང་རྐྱེན་ཇི་ལྟ་བ་དང༌། སེམས་དང་སེམས་ལས་བྱུང་བའི་སྦྱོར་བ་ཇི་ལྟ་བ་ལས་སེམས་ཅན་རྣམས་ཀྱི་<line/>
བསམ་པ་ཇི་ལྟ་བ་བཞིན་དུ་འཇུག་སྟེ། དེ་དག་དེ་ལྟར་བསམ་པ་ལ་ཞུགས་པ་རྣམས་སེམས་ཅན་རྣམས་ཀྱི་བསམ་པ་ཇི་ལྟ་བ་བཞིན་དུ་ཤེས་ཤིང་ཆོས་ཡང་དག་པར་སྟོན་<line/>
ཏེ༑ དེ་དག་འདོད་ཆགས་ཀྱི་བསམ་པ་རྣམ་པར་བཟློག་པའི་ཕྱིར་མི་སྡུག་པ་ཡང་དག་པར་སྟོན་ཏོ། །ཞེ་སྡང་གི་བསམ་པ་རྣམ་པར་བཟློག་པའི་ཕྱིར་བྱམས་པ་ཆེན་པོའི་སྦྱོར་བ་ཡང་<line/>
</page>
<page index="98" id="50A">༄༅། །དག་པར་སྟོན་ཏོ། །གཏི་མུག་གི་བསམ་པ་རྣམ་པར་བཟློག་པའི་ཕྱིར་ཆོས་རྣམ་པར་འབྱེད་པ་ལ་མཁས་པ་ཡང་དག་པར་སྟོན་ཏོ། །ཆ་མཉམ་པ་རྣམ་<line/>
པར་བཟློག་པའི་ཕྱིར་ཡེ་ཤེས་ཀྱི་ཁྱད་པར་དང་ལྡན་པའི་ཆོས་ཀྱི་སྒོ་ཡང་དག་པར་སྟོན་ཏོ། །འཁོར་བའི་བསམ་པ་རྣམ་པར་བཟློག་པའི་ཕྱིར་སྡུག་བསྔལ་གསུམ་དང་ལྡན་པ་<line/>
ཡང་དག་པར་སྟོན་ཏོ། །གནས་ཀྱི་བསམ་པ་རྣམ་པར་བཟློག་པའི་ཕྱིར་གནས་མེད་པའི་ཆོས་ཀྱི་སྒོ་ཡང་དག་པར་སྟོན་ཏོ། །ཞུམ་པའི་བསམ་པ་རྣམ་པར་བཟློག་པའི་ཕྱིར་རྒྱ་<line/>
ཆེན་པོའི་ཡུལ་ཡང་དག་པར་སྟོན་ཏོ། །བདག་གི་ང་རྒྱལ་གྱིས་བཅོམ་པའི་བསམ་པ་རྣམ་པར་བཟློག་པའི་ཕྱིར་ཆོས་ཀྱི་མཉམ་པ་ཉིད་ཡང་དག་པར་སྟོན་ཏོ། །གཡོ་དང་<line/>
སྒྱུས་མི་མཉམ་པའི་བསམ་པ་རྣམ་པར་བཟློག་པའི་ཕྱིར་བྱང་ཆུབ་སེམས་དཔའི་བསམ་པ་མཉམ་པ་ཉིད་དང༌། ཞི་བའི་གནས་ཀྱི་བསམ་པ་མངོན་པར་སྒྲུབ་པ་ཡང་དག་<line/>
པར་སྟོན་ཏོ། །དེ་དག་ནི། དེ་ལྟར་སེམས་ཅན་རྣམས་ལ་བསམ་པ་ཇི་ལྟ་བ་བཞིན་དུ་ཆོས་ཀྱི་གཏེར་ཡང་དག་པར་སྟོན་ཏེ། དེ་ཡང་དོན་དབྱེར་མེད་པ་ཡང་དག་པར་སྟོན་ཏོ། །<line/>
ཡི་གེའི་མཚམས་འབྱོར་བར་སྦྱར་བས་ཡང་དག་པར་སྟོན་ཏོ། །ཤེས་པ་རྣམ་པར་དབྱེ་བས་ཡང་དག་པར་སྟོན་ཏོ། །བསྟན་པ་སྔ་ཕྱི་མ་འདྲེས་པས་ཡང་དག་པར་སྟོན་ཏོ། །<line/>
</page>
<page index="99" id="50B">ཆོས་ཀྱི་ཚུལ་དང་ཚུལ་མ་ཡིན་པའི་བྱེ་བྲག་དབྱེར་མེད་པས་ཡང་དག་པར་སྟོན་ཏོ། །མཚན་ཉིད་ཀྱི་ཕྱག་རྒྱ་རྣམ་པར་མི་འཁྲུག་པས་ཡང་དག་པར་སྟོན་ཏོ། །ཆོས་རབ་ཏུ་དགོད་པ་རྒྱུན་<line/>
ཆད་པ་མེད་པས་ཡང་དག་པར་སྟོན་ཏོ། །མཐའ་ཡས་པ་སྦྱད་[*SPYAD?] པས་ཡང་དག་པར་སྟོན་ཏོ། །ཐེ་ཚོམ་ཐམས་ཅད་ཤིན་ཏུ་གཅད་པའི་ཕྱིར་ཡང་དག་པར་སྟོན་ཏོ། །དབང་པོའི་རྒྱུད་ལ་<line/>
འཇུག་པའི་ཕྱིར་ཡང་དག་པར་སྟོན་ཏོ། །དེ་བཞིན་གཤེགས་པའི་ཕྱག་རྒྱ་ལ་དགོད་པར་གཞོལ་བས་ཡང་དག་པར་སྟོན་ཏོ། །ཡང་དག་པའི་མཐའ་མཚན་ཉིད་མེད་པ་རྣམ་པར་མི་<line/>
འཁྲུག་པས་ཡང་དག་པར་སྟོན་ཏོ། །ཆོས་ཀྱི་དབྱིངས་ལ་ཡང་དག་པར་གཞོལ་བས་ཡང་དག་པར་སྟོན་ཏོ། །ཆོས་ཀྱི་རྔ་ཡང་དག་པར་བརྡུང་བས་ཡང་དག་པར་སྟོན་ཏོ། །གནས་ཐམས་<line/>
ཅད་ཡང་དག་པར་སྤངས་པས་ཡང་དག་པར་སྟོན་ཏོ། །དེ་བཞིན་གཤེགས་པ་ཐམས་ཅད་རྗེས་སུ་དྲན་པ་མི་གཏོང་བས་ཡང་དག་པར་སྟོན་ཏོ། །ཚིག་དང་སྐད་དང་སྒྲ་དང་ངག་གི་ལམ་<line/>
ཐམས་ཅད་མཉམ་པ་ཉིད་ལ་མི་གནས་པས་ཡང་དག་པར་སྟོན་ཏོ། །རྣམ་པར་མི་རྟོག་པའི་དབྱིངས་ཀྱི་རྗེས་སུ་འགྲོ་བས་ཡང་དག་པར་སྟོན་ཏོ། །དཔེ་ཐམས་ཅད་རྣམ་པར་དགོད་<line/>
པས་རྒྱུད་དང་མི་འགལ་བར་བརྟན་པར་བྱ་བས་ཡང་དག་པར་སྟོན་ཏོ། །དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་དཀྱིལ་འཁོར་རང་གི་ལུས་སུ་སེམས་པ་ལ་ཡང་དག་<line/>
</page>
<page index="100" id="51A">༄༅། །པར་གཞོལ་བས་ཡང་དག་པར་སྟོན་ཏོ། །དེ་ལྟར་སེམས་ཅན་ལ་ཆོས་ཡང་དག་པར་སྟོན་ཅིང་རྟག་ཏུ་རྒྱུན་མི་འཆད་པར་ཆོས་ཀྱི་ནན་ཏན་གྱི་མཚན་ཉིད་<line/>
ཀྱི་རྗེས་སུ་འབྲང་བ་དང༌། རང་གི་དོན་གཏིང་ཚུགས་པར་བྱེད་པ་དང༌། ཕ་རོལ་ཏུ་ཕྱིན་པའི་ཕྱོགས་མི་གཏོང་བས་རྒྱ་ཆེན་པོའི་ཕ་རོལ་ཏུ་ཕྱིན་པའི་ཐེག་པ་ཡང་དག་པར་སྒྲུབ་བོ། །<line/>
དེ་ལའང་སེམས་ཅན་ཐམས་ཅད་ཚིམ་པར་བྱ་བ་དང༌། ཡོ་བྱད་ཀྱིས་ཡོངས་སུ་བསྟུད་པ་དང༌། སྦྱོར་བ་མཉམ་པར་ཡོངས་སུ་གཏོང་བས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་དག་<line/>
པར་བྱེད་དོ། །ཡང་དག་པར་བླངས་པ་མི་གཏོང་བ་དང༌། གནས་མེད་པ་དང༌། ང་རྒྱལ་མེད་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པར་བྱེད་དོ། །ཉེས་པ་ཐམས་ཅད་<line/>
ཁྱད་དུ་གསོད་པ་དང༌། སེམས་ཅན་ཐམས་ཅད་ཀྱིས་མི་འཁྲུགས་པ་དང༌། མཉམ་པ་ཉིད་ལ་གཞོལ་བ་དང༌། མཐོན་དམན་མེད་པ་དང༌། ཟད་མི་ཤེས་པའི་ས་མཉམ་པར་<line/>
འཛིན་པས་བཟོད་པའི་ཕ་རོལ་ཏུ་ཕྱིན་པ་ཡོངས་སུ་དག་པར་བྱེད་དོ། །བརྩམ་པ་ཆེན་པོར་རྩོམ་པ་དང༌། བརྩམ་པ་ཐམས་ཅད་ལ་ཞུམ་པ་མེད་པ་དང༌། སྦྱོར་བ་ཕྱིར་མི་ལྡོག་<line/>
པ་དང༌། ཡིད་ལ་བྱེད་པ་ཕྱིར་མི་འགྱུར་བ་དང༌། མཐུ་མཐའ་ཡས་པ་དང༌། སྟོབས་ལ་ཐུབ་པ་མེད་པ་དང༌། སྔོན་དུ་འདོར་བ་མི་འཕྲོག་པ་དང༌། དད་པའི་མཐུ་ཆེན་པོ་དང༌། བླང་<line/>
</page>
<page index="101" id="51B">པ་དང་དོར་བ་མེད་པའི་ཚོགས་ཐམས་ཅད་ཡོངས་སུ་རྒྱས་པར་བྱ་བ་དང༌། ཐམས་ཅད་མཁྱེན་པའི་སྒོ་ཉམས་པ་མེད་པ་ལ་ཡང་དག་པར་འཇུག་པས་བརྩོན་འགྲུས་ཀྱི་ཕ་རོལ་ཏུ་<line/>
ཕྱིན་པ་ཡོངས་སུ་དག་པར་བྱེད་དོ། །འདོད་པའི་ཡོན་ཏན་ཐམས་ཅད་ཀྱི་འདུ་འཛི་ཡོངས་སུ་སྦྱོང་བ་དང་མི་འབྲལ་བ་དང༌། རིམ་གྱིས་བསམ་གཏན་དང་ཏིང་ངེ་འཛིན་མངོན་པར་<line/>
སྒྲུབ་པ་དང༌། གནས་མེད་ཅིང་བླང་བ་མེད་པ་ཤིན་ཏུ་རྟོགས་པ་དང༌། ཉོན་མོངས་པ་ཐམས་ཅད་རབ་ཏུ་སེལ་པ་དང༌། ཏིང་ངེ་འཛིན་སྒོ་མཐའ་ཡས་པ་མངོན་པར་སྒྲུབ་པ་དང༌།<line/>
མངོན་པར་ཤེས་པ་ཆེན་པོས་རྣམ་པར་འཕྲུལ་པའི་རྗེས་སུ་འགྲོ་བ་དང༌། རིམ་གྱིས་རྣམ་པར་སྤོང་བའི་ཏིང་ངེ་འཛིན་གྱི་སྒོ་ལ་རབ་ཏུ་འཇུག་པ་དང༌། ཏིང་ངེ་འཛིན་གཅིག་ལ་སྒོ་<line/>
མཐའ་ཡས་པ་རབ་ཏུ་འཇུག་པ་དང༌། ཏིང་ངེ་འཛིན་གྱི་སྤྱོད་ཡུལ་ཐམས་ཅད་ཤེས་པ་དང༌། དེའི་ཡུལ་གྱི་རྗེས་སུ་རབ་ཏུ་ཞུགས་པ་དང༌། ཏིང་ངེ་འཛིན་དང་སྙོམས་པར་འཇུག་པ་<line/>
ཐམས་ཅད་ཡེ་ཤེས་ཀྱི་ཕྱག་རྒྱ་མི་འཁྲུག་པའི་ཐམས་ཅད་མཁྱེན་པའི་ས་ལ་ཉེ་བར་གྱུར་པས་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་དག་པར་བྱེད་དོ། །སངས་རྒྱས་ཀྱི་ཆོས་<line/>
ཐམས་ཅད་མཉན་པ་དང༌། གཟུང་བ་དང༌། བླང་བ་དང༌། བཅང་བ་དང༌། དགེ་བའི་བཤེས་གཉེན་ཐམས་ཅད་བསྙེན་བཀུར་བས་ཡོངས་སུ་མི་སྐྱོ་བ་དང༌། ཐོས་པ་ཐམས་ཅད་<line/>
</page>
<page index="102" id="52A">༄༅། །ཀྱིས་མི་ངོམ་པ་དང༌། ཇི་ལྟར་ཐོས་པ་ལ་ཚུལ་བཞིན་དུ་རྟོག་པ་དང༌། དེ་ལ་མངོན་སུམ་དུ་མཉམ་པར་གཞོག་པ་དང༌། སྒྲོ་འདོགས་པའི་ལྟ་བ་ཐམས་<line/>
ཅད་དང་བྲལ་བ་དང༌། ཆོས་ཐམས་ཅད་རྣམ་པར་འབྱེད་པ་ལ་མཁས་པ་དང༌། མཚན་ཉིད་ཀྱི་ཕྱག་རྒྱ་ཐ་མི་དད་པ་དང༌། དེ་བཞིན་གཤེགས་པའི་སྒོ་ནས་ལྷུན་གྱིས་གྲུབ་པར་<line/>
སྒོམ་ཞིང་རྣམ་པར་སྒོམ་པ་དང༌། སྟོབས་ལ་འཇུག་པ་དང༌། ཐམས་ཅད་མཁྱེན་པའི་ཡེ་ཤེས་ལ་འཇུག་པ་རྒྱུན་མི་འཆད་པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་སྒོ་ཀུན་དང་<line/>
ལྡན་པས་ཐམས་ཅད་མཁྱེན་པའི་སྒོར་འཇུག་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པར་བྱེད་དོ། །འཇིག་རྟེན་གྱི་བྱ་བའི་རྒྱུད་ཐམས་ཅད་སྟོན་པ་དང༌། སེམས་<line/>
ཅན་ཡོངས་སུ་སྨིན་པས་ཡོངས་སུ་མི་སྐྱོ་བ་དང༌། བསམ་པ་བཞིན་དུ་བྱ་བ་སྟོན་པ་དང༌། བྱ་བ་ཐམས་ཅད་ལ་མངོན་པར་ཆགས་པ་མེད་པ་དང༌། བྱིས་པའི་སྤྱོད་པ་དང༌། འཕགས་<line/>
པའི་སྤྱོད་པ་བསམ་པ་ཇི་ལྟ་བ་བཞིན་དུ་སྟོན་པ་དང༌། འཁོར་བ་དང་མྱ་ངན་ལས་འདས་པ་ཉེ་བར་སྟོན་པ་དང༌། སྦྱོར་བ་ཐམས་ཅད་ཤིན་ཏུ་བརྟགས་པས་རྒྱུ་བ་དང༌། རྒྱན་<line/>
ཐམས་ཅད་བསྟན་པ་གནས་མེད་པ་དང༌། འགྲོ་བ་ཐམས་ཅད་ཀྱི་རྗེས་སུ་འགྲོ་ཞིང་རྗེས་སུ་འབྲང་བ་དང༌། སེམས་ཅན་ཐམས་ཅད་སྒྲོལ་བའི་སྤྱོད་པས་ཐབས་ལ་མཁས་<line/>
</page>
<page index="103" id="52B">པའི་ཕ་རོལ་ཏུ་ཕྱིན་པ་ཡོངས་སུ་སྦྱོང་ངོ༌། །སེམས་ཅན་གྱི་ཁམས་མཐར་ཐུག་པར་ཡོངས་སུ་སྨིན་པར་བྱ་བ་དང༌། འཇིག་རྟེན་གྱི་ཁམས་མཐར་ཐུག་པར་ཡོངས་སུ་སྦྱང་བ་དང༌།<line/>
དེ་བཞིན་གཤེགས་པ་མཐར་ཐུག་པར་མཆོད་པ་དང༌། ཆོས་ཆགས་པ་མེད་པའི་མཐར་ཐུག་པར་རྣམ་པར་འཚང་རྒྱ་བ་དང༌། ཆོས་ཀྱི་དབྱིངས་ཀྱི་མཐར་ཐུག་པའི་སྤྱོད་པའི་དཀྱིལ་<line/>
འཁོར་ཡོངས་སུ་རྫོགས་པར་བྱ་བ་དང༌། བསྐལ་པ་ཕྱི་མའི་མཐར་ཐུག་པར་རབ་ཏུ་གནས་པ་དང༌། སེམས་བསྐྱེད་པའི་མཐར་ཐུག་པར་སྟོབས་ལ་འཇུག་པ་དང༌། འགྲོ་བ་དང་<line/>
ལྡོག་པ་མཐར་ཐུག་པར་མངོན་པར་འཚང་རྒྱ་བ་དང༌། ཞིང་གི་གནས་ཀྱི་མཐར་ཐུག་པར་ཐམས་ཅད་མཐོང་བ་དང༌། དེ་བཞིན་གཤེགས་པའི་ཡེ་ཤེས་ཀྱི་མཐར་ཐུག་པ་རབ་<line/>
ཏུ་ཐོབ་པར་བྱ་བས་སྨོན་ལམ་གྱི་ཕ་རོལ་ཏུ་ཕྱིན་པ་ཡོངས་སུ་དག་པར་བྱེད་དོ། །བསམ་པའི་སྟོབས་ཀུན་ནས་ཉོན་མོངས་པ་མེད་པ་དང༌། ལྷག་པའི་བསམ་པའི་སྟོབས་དབང་དུ་གྱུར་<line/>
ཅིང་ཐུབ་པ་མེད་པ་དང༌། སྙིང་རྗེ་ཆེན་པོའི་སྟོབས་སྐྱོ་བ་མེད་པ་དང༌། བྱམས་པ་ཆེན་པོའི་སྟོབས་སྙོམས་པའི་སྦྱོར་བ་ཅན་དང༌། གཟུངས་ཀྱི་སྟོབས་དོན་ཐམས་ཅད་ཀྱི་སྦྱོར་བ་ལ་<line/>
བསྒྲིབས་པ་མེད་པ་དང༌། སྤོབས་པའི་སྟོབས་འགྲོ་བ་ཐམས་ཅད་ཚིམ་པར་བྱེད་པ་དང༌། ཕ་རོལ་ཏུ་ཕྱིན་པའི་སྟོབས་ཐེག་པ་ཐམས་ཅད་ཀྱི་རྒྱན་བྱེད་པ་དང༌། སྨོན་ལམ་གྱི་སྟོབས་<line/>
</page>
<page index="104" id="53A">༄༅། །གཅད་དུ་མི་རུང་བ་དང༌། མངོན་པར་ཤེས་པའི་སྟོབས་ཚད་མེད་པ་མངོན་པར་སྒྲུབ་པ་དང༌། སངས་རྒྱས་ཀྱི་བྱིན་གྱི་རླབས་ལ་མོས་པ་དམ་པའི་སྟོབས་<line/>
རབ་ཏུ་འཛིན་པས་སྟོབས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པར་བྱེད་དོ། །འདོད་ཆགས་ཀྱི་སྤྱོད་པ་ཁོང་དུ་ཆུད་པ་དང༌། ཞེ་སྡང་གི་སྤྱོད་པ་རྗེས་སུ་རྟོགས་པ་དང༌། གཏི་མུག་གི་<line/>
སྤྱོད་པ་རབ་ཏུ་རྟོགས་པ་དང༌། ཆ་མཉམ་པའི་སྤྱོད་པ་རྗེས་སུ་ཤེས་པ་དང༌། སློབ་པའི་སེམས་ཅན་གྱི་སྤྱོད་པ་རབ་ཏུ་རྟོགས་པ་དང༌། སྐད་ཅིག་གཅིག་གིས་སེམས་ཅན་མཐའ་<line/>
ཡས་པའི་སྤྱོད་པ་རྣམ་པར་རྟོགས་པ་དང༌། སེམས་དང་བསམ་པ་མཐའ་ཡས་པ་ཐམས་ཅད་ཤེས་པར་བྱེད་པ་དང༌། ཆོས་ཐམས་ཅད་ལ་ཡང་དག་པ་ཇི་ལྟ་བ་བཞིན་དུ་རྟོགས་<line/>
པ་དང༌། དེ་བཞིན་གཤེགས་པའི་སྟོབས་ཀྱི་རྗེས་སུ་འཇུག་པ་དང༌། ཆོས་ཀྱི་དབྱིངས་ཀྱི་སྒོ་ཐམས་ཅད་དང་ལྡན་པ་ཁོང་དུ་ཆུད་པས་ཡེ་ཤེས་ཀྱི་ཕ་རོལ་ཏུ་ཕྱིན་པ་ཡོངས་སུ་<line/>
དག་པར་བྱེད་དོ། །བམ་པོ་ཉི་ཤུ་ལྔ་པ། དེ་དག་དེ་ལྟར་ཕ་རོལ་ཏུ་ཕྱིན་པ་རྣམས་ཡོངས་སུ་སྦྱོང་ཞིང༌། ཕ་རོལ་ཏུ་ཕྱིན་པ་དེ་དག་ཡོངས་སུ་རྫོགས་པར་བྱེད་པ་དང༌།<line/>
ཕ་རོལ་གྱི་ཕྱོགས་མི་གཏོང་བ་དང༌། བྱང་ཆུབ་སེམས་དཔའི་ཐེག་པ་རྒྱ་ཆེན་པོའི་རྒྱན་དང་ལྡན་པ་ལ་གནས་ཤིང་སེམས་ཅན་གྱི་ཁམས་ཇི་ལྟར་དམ་བཅས་པ་བཞིན་དུ་<line/>
</page>
<page index="105" id="53B">ཡང་དག་པར་སྒྲོལ་ལོ། །དེ་དག་དགེ་བའི་ལས་ཤིན་ཏུ་བསགས་པ་སྟོན་པས་ངན་སོང་དུ་འགྲོ་བའི་སེམས་ཅན་སྒྲོལ་ལོ། །བརྩམ་པ་ཆེན་པོ་ལ་གཟུད་པས་སེམས་ཅན་གྱི་ཁམས་<line/>
མི་ཁོམ་པར་འགྲོ་བ་སྒྲོལ་ལོ། །ལྷག་མཐོང་ཉེ་བར་བསྟབས་པས་གཟུགས་ཀྱི་ཁམས་ན་འཁོད་པའི་སེམས་ཅན་གྱི་ཁམས་སྒྲོལ་ལོ། །ཕྲ་བའི་ཡེ་ཤེས་ཉེ་བར་བསྟབས་པས་གཟུགས་<line/>
མེད་པའི་ཁམས་སུ་སྐྱེས་པའི་སེམས་ཅན་རྣམས་སྒྲོལ་ལོ། །ཞི་བའི་ཚུལ་ཉེ་བར་བསྟབས་པས་ཉན་ཐོས་དང༌། རང་སངས་རྒྱས་ཀྱི་ཐེག་པ་ལ་མོས་པའི་སེམས་ཅན་གྱི་ཁམས་སྒྲོལ་<line/>
ལོ༑ ༑སྟོབས་བཅུའི་རྒྱན་ཆེན་པོ་དང་ལྡན་པ་བསྟབས་པས་ཐེག་པ་ཆེན་པོ་ལ་མོས་པའི་སེམས་ཅན་གྱི་ཁམས་སྒྲོལ་ལོ། །དེ་ལྟར་ན། སྔོན་ལས་དང་པོ་པའི་ས་ལ་གནས་པའི་ཚེ་སེམས་<line/>
ཅན་གཡང་ས་ཆེན་པོ་ནས་ལྷུང་བ་རྣམ་པ་ཐ་དད་པར་གྱུར་པ་ཇི་ལྟ་བ་བཞིན་དུ་ཤེས་ཏེ་སྒོ་སྣ་ཚོགས་ནས་གཟུད་པར་བྱའོ། །ཞེས་སེངྒེའི་སྒྲ་བསྒྲགས་པ་དེ་བཞིན་དུ་ཡེ་ཤེས་ཐོབ་<line/>
པ་རྣམས་སེམས་ཅན་ཐམས་ཅད་བསྒྲལ་བའི་ཕྱིར་རབ་ཏུ་ཞུགས་པ་ཡིན་ནོ། །ཀྱེ་རྒྱལ་བའི་སྲས། །བྱང་ཆུབ་སེམས་དཔའ་ཡེ་ཤེས་དེ་ལྟ་བུ་ལ་ཞུགས་པ་ནི། རྟག་ཏུ་རྒྱུན་མི་<line/>
གཅོད་པར་སངས་རྒྱས་ཀྱི་རིགས་དང༌། ཆོས་ཀྱི་རིགས་དང༌། དགེ་འདུན་གྱི་རིགས་མི་གཅོད་པའི་ཕྱིར་ཞུགས་པ་ཡིན་ཏེ། དེ་དག་བྱང་ཆུབ་ཀྱི་སེམས་གཞན་གྱི་སེམས་ཀྱི་རྒྱུད་ལ་<line/>
</page>
<page index="106" id="54A">༄༅། །གཞོལ་བས་སངས་རྒྱས་ཀྱི་རིགས་མི་གཅོད་པ་ཡིན། ཆོས་ཀྱི་མཛོད་རྣམ་པར་འགྲེལ་པས་ཆོས་ཀྱི་རིགས་མི་གཅོད་པ་ཡིན། བསྟན་པའི་ཚུལ་དང་<line/>
འགལ་བར་མི་བྱེད་པས་དགེ་འདུན་གྱི་རིགས་མི་གཅོད་པ་ཡིན། སྨོན་ལམ་ཆེན་པོ་ཡང་དག་པར་བརྗོད་པས་སངས་རྒྱས་ཀྱི་རིགས་མི་གཅོད་པ་ཡིན། རྟེན་ཅིང་འབྲེལ་པར་<line/>
འབྱུང་བའི་ཚུལ་ཡང་དག་པར་སྟོན་པས་ཆོས་ཀྱི་རིགས་མི་གཅོད་པ་ཡིན། སྙིང་པོ་ཐོབ་པར་བྱེད་པའི་ཆོས་ལ་བརྩོན་པས་དགེ་འདུན་གྱི་རིགས་མི་གཅོད་པ་ཡིན། དེ་བཞིན་<line/>
གཤེགས་པའི་ས་བོན་སེམས་ཅན་གྱི་ཞིང་ལ་འདེབས་པས་སངས་རྒྱས་ཀྱི་རིགས་མི་གཅོད་པ་ཡིན། དམ་པའི་ཆོས་ཡོངས་སུ་འཛིན་པས་ཆོས་ཀྱི་རིགས་མི་གཅོད་པ་ཡིན།<line/>
ཚོགས་ཆེན་པོ་ཡོངས་སུ་སྡུད་པ་ལ་མི་སྐྱོ་བས་དགེ་འདུན་གྱི་རིགས་མི་གཅོད་པ་ཡིན། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་<line/>
ཀྱི་མཛད་པ་དྲན་པའི་ཕྱིར་རྟག་ཏུ་དེ་བཞིན་གཤེགས་པའི་གདམས་ངག་དང༌། རྗེས་སུ་བསྟན་པ་མི་གཏོང་པས་སངས་རྒྱས་དང༌། ཆོས་དང༌། དགེ་འདུན་གྱི་རིགས་མི་གཅོད་པ་ཡིན།<line/>
དེ་དག་དེ་ལྟར་སྐྱབས་གསུམ་གྱི་རིགས་མི་གཅོད་པའི་ཕྱིར་ཞུགས་པས་རྩོམ་པ་ཐམས་ཅད་ཁ་ན་མ་ཐོ་བ་མེད་པ་ཡིན་ཏེ། བརྩམ་པ་གང་ཅི་རྩོམ་ཡང་རུང༌། དེ་དག་ཐམས་ཅད་དུ་ཐོགས་པ་མེད་<line/>
</page>
<page index="107" id="54B">པར་ཐམས་ཅད་མཁྱེན་པའི་སྒོར་འབྱུང་བ་ཐོབ་བར་བྱེད་དོ། །དེ་དག་དེ་ལྟར་ལུས་ཀྱི་ལས་ཁ་ན་མ་ཐོ་བ་མེད་པ་དང༌། ངག་གི་ལས་ཁ་ན་མ་ཐོ་བ་མེད་པ་དང༌། ཡིད་ཀྱི་ལས་ཁ་ན་མ་ཐོ་བ་མེད་པ་ལ་གནས་པས་<line/>
དགེ་བའི་རྩ་བ་རྩོམ་པ་དོན་ཡོད་པར་རྩོམ་པ་ཡིན་ཏེ། སེམས་ཅན་གྱི་དོན་སྦྱོར་བ་དོན་ཡོད་པར་རྩོམ་མོ། །སེམས་ཅན་དོན་ཡོད་པར་འདུལ་བར་བྱེད་དོ། །ཆོས་དོན་ཡོད་པར་སྟོན་<line/>
ཏོ༑ ༑དེའི་ཆོས་བསྟན་པ་ཐམས་ཅད་ཀྱང་སེམས་ཅན་གྱི་བསམ་པ་ཚིམ་པར་བྱ་བ་ལ་ཐོགས་པ་མེད་པས་ཁོང་དུ་ཆུད་པར་འགྱུར་རོ། །དེའི་སེམས་བསྐྱེད་པ་གཅིག་ཙམ་ཡང་ལོག་<line/>
པར་མི་འགྱུར་ཏེ། སེམས་བསྐྱེད་པ་གཞན་ཐབས་དང་ཤེས་རབ་ཀྱིས་ཡོངས་སུ་ཟིན་པ་ཐམས་ཅད་ཀྱང་ཐམས་ཅད་མཁྱེན་པ་ཉིད་དུ་ཡོངས་སུ་བསྔོའོ། །དེ་དེ་ལྟར་ཆོས་དཀར་པོ་<line/>
བསགས་པ་དོན་ཡོད་པ་དེ་ལྟ་བུ་ལ་གནས་པས། རྒྱན་རྣམ་པར་ཕྱེ་བ་བཅུས་སེམས་བསྐྱེད་པ་ཐམས་ཅད་ཡོངས་སུ་བསྔོ་སྟེ། བཅུ་གང་ཞེ་ན། འདི་ལྟར་ལུས་ཀྱི་རྒྱན་སེམས་ཅན་<line/>
འདུལ་བ་ཇི་བཞིན་དུ་ཡང་དག་པར་སྟོན་པ་དང༌། ངག་གི་རྒྱན་ཐེ་ཚོམ་ཐམས་ཅད་གཅོད་པ་དང༌། སེམས་ཀྱི་རྒྱན་སྐད་ཅིག་གཅིག་གིས་ཏིང་ངེ་འཛིན་རྗེས་སུ་རྟོགས་པར་བྱེད་པ་དང༌།<line/>
སངས་རྒྱས་ཀྱི་ཞིང་གི་རྒྱན་ཀུན་ནས་ཉོན་མོངས་པ་མེད་པ་དང༌། འོད་ཀྱི་རྒྱན་འོད་ཟེར་གྱི་དྲ་བ་མཐའ་དང་དབུས་མེད་པ་བཀྱེ་བས་འགྲོ་བ་ཐམས་ཅད་སྣང་བར་བྱེད་པ་དང༌། འཁོར་གྱི་<line/>
</page>
<page index="108" id="55A">༄༅། །དཀྱིལ་འཁོར་གྱི་རྒྱན་སེམས་ཅན་གྱི་རྣམ་པ་ཚད་མེད་པའི་ཚོགས་ཡོངས་སུ་མགུ་བར་བྱེད་པ་དང༌། རྫུ་འཕྲུལ་གྱི་རྣམ་པར་འཕྲུལ་པའི་རྒྱན་སེམས་<line/>
ཅན་གྱི་བསམ་པ་ཇི་ལྟ་བ་བཞིན་དུ་རྫུ་འཕྲུལ་གྱི་རྣམ་པར་འཕྲུལ་བ་དང༌། བསྟན་པའི་རྒྱན་མཁས་པའི་སྐྱེ་བོ་ཐམས་ཅད་ཀྱིས་ཡོངས་སུ་བཟུང་བ་དང༌། མྱ་ངན་ལས་འདས་<line/>
པའི་རྒྱན་མངོན་པར་སངས་རྒྱས་པ་གཅིག་གིས་ཕྱོགས་བཅུ་མ་ལུས་པར་རྒྱས་པར་འགེངས་པ་དང༌། ཆོས་བྱིན་གྱིས་བརླབ་པའི་རྒྱན་ཡུལ་དང༌། དུས་དང༌། སྣོད་ཇི་ལྟ་བ་<line/>
བཞིན་དུ་སྟོན་པ་དག་སྟེ། དེ་དག་རྒྱན་དེ་ལྟ་བུས་སེམས་བསྐྱེད་པ་ཐམས་ཅད་དུ་མངོན་པར་སྒྲུབ་པས་ལུས་དང༌། ངག་དང༌། ཡིད་ཀྱི་ལས་དོན་ཡོད་པ་དང༌། ཡེ་ཤེས་ཆེན་<line/>
པོ་དོན་ཡོད་པ་རབ་ཏུ་འཐོབ་སྟེ། དེ་དག་མཐོང་བས་ཀྱང་འདི་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་འགྱུར་བའི་ཕྱིར་སེམས་ཅན་རྣམས་<line/>
ལ་དོན་ཡོད་པ་ཡིན་ཏེ། ཐོས་པ་དང༌། བསྙེན་བཀུར་བ་དང༌། འགྲོགས་པ་དང༌། རྗེས་སུ་དྲན་པ་དང༌། རྗེས་སུ་རབ་ཏུ་བྱུང་བ་དང༌། ཆོས་སྟོན་པ་དང༌། དགེ་བའི་རྩ་བ་ལ་རྗེས་སུ་<line/>
ཡི་རང་པ་དང༌། དད་ཅིང་མོས་པ་དང༌། ཆུང་ངུ་ན་མིང་བརྗོད་པ་ཙམ་ཡང་འདི་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པའི་ཕྱིར་སེམས་ཅན་རྣམས་<line/>
</page>
<page index="109" id="55B">ལ་དོན་དུ་འགྱུར་བ་ཡིན་ནོ། །ཀྱེ་རྒྱལ་བའི་སྲས། འདི་ལྟ་སྟེ། དཔེར་ན། རྩིའི་མིང་མཐོང་ན་བདེ་བ་ཞེས་བྱ་བ་དེ་མཐོང་མ་ཐག་ཏུ་སེམས་ཅན་རྣམས་ཀྱི་ལུས་ལ་ཞེན་པའམ། ལྟོར་ཟོས་<line/>
པའི་དུག་རབ་ཏུ་ཞི་བར་འགྱུར་རོ། །ཀྱེ་རྒྱལ་བའི་སྲས། དེ་བཞིན་དུ་ཆོས་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་ཡང་མཐོང་མ་ཐག་ཏུ་སེམས་ཅན་རྣམས་ཀྱི་ཉོན་མོངས་པའི་དུག་<line/>
ཐམས་ཅད་བྱང་བར་འགྱུར་ཏེ། ཆོས་དཀར་པོའི་སྟོབས་ཀྱི་ཤུགས་ཀྱང་སྐྱེ་བར་འགྱུར་རོ། །ཀྱེ་རྒྱལ་བའི་སྲས། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཉིད་དེ་ལྟ་བུ་དང་<line/>
ལྡན་ཞིང་ཆོས་དེ་དག་ལ་གནས་ཏེ་ཤེས་རབ་ཀྱི་འོད་ཆེན་པོས་མ་རིག་པའི་མུན་པ་བསལ་ནས་བདུད་ཀྱི་དཀྲུགས་མའི་འཁོར་ཐམས་ཅད་བྱམས་པ་དང༌། སྙིང་རྗེ་ཆེན་པོའི་སྟོབས་ཀྱིས་<line/>
ཕམ་པར་བྱས་ཏེ་ཡེ་ཤེས་དང༌། བསོད་ནམས་ཀྱི་སྟོབས་ཀྱི་ཤུགས་ཀྱིས་ཕས་ཀྱི་རྒོལ་བ་ཐམས་ཅད་ཟིལ་གྱིས་མནན་ནས་རྡོ་རྗེ་ལྟ་བུའི་ཏིང་ངེ་འཛིན་ལ་འཇུག་པས། སེམས་ཀྱི་དྲི་<line/>
མ་ཐམས་ཅད་དང༌། ཉོན་མོངས་པའི་ཕྱོགས་ཐམས་ཅད་བསལ་ནས་སྐྱོ་བ་མེད་པའི་སྟོབས་དང་ཤུགས་ཀྱི་དགེ་བའི་རྩ་བ་ཕུན་སུམ་ཚོགས་པ་ཐམས་ཅད་རབ་ཏུ་སྒྲུབ་སྟེ། སྔོན་<line/>
ཆད་སངས་རྒྱས་ཀྱི་ཞིང་ཡོངས་སུ་དག་པར་སྤྱད་པའི་སྟོབས་དང་ཤུགས་ཀྱིས་མི་ཁོམ་པ་དང༌། ངན་སོང་དང༌། ངན་འགྲོའི་ལམ་ཐམས་ཅད་རྣམ་པར་བཟློག་ནས་མངོན་པར་ཞེན་པ་<line/>
</page>
<page index="110" id="56A">༄༅། །མེད་པའི་སྟོབས་དང་ཤུགས་ཀྱིས་ཡེ་ཤེས་ཀྱི་དཀྱིལ་འཁོར་ཡོངས་སུ་སྦྱངས་ཏེ། རིམ་གྱིས་ཐབས་དང༌། ཤེས་རབ་ཀྱི་སྟོབས་དང་ཤུགས་ཀྱིས་བྱང་ཆུབ་<line/>
སེམས་དཔའི་ས་དང༌། ཕ་རོལ་ཏུ་ཕྱིན་པ་དང༌། ཏིང་ངེ་འཛིན་དང༌། མངོན་པར་ཤེས་པ་དང༌། རིག་པ་དང༌། མི་འཇིགས་པ་ཡོངས་སུ་དག་པ་མངོན་པར་བསྒྲུབས་ནས་ཆོས་དཀར་པོ་<line/>
ཐམས་ཅད་ཀྱི་སྟོབས་དང༌། ཤུགས་ཀྱིས་སངས་རྒྱས་ཐམས་ཅད་ཀྱི་མཚན་དང༌། དཔེ་བྱད་བཟང་པོ་དང༌། སྐུ་དང་གསུང་དང་ཐུགས་ཀྱི་རྒྱན་ཡོངས་སུ་དག་པ་མངོན་པར་སྒྲུབ་པ་<line/>
རབ་ཏུ་རྒྱས་པར་བྱས་ཏེ། ཡེ་ཤེས་ཀྱི་ཤེས་པར་བྱ་བའི་དབང་དང༌། བྱིན་གྱི་རླབས་ཀྱིས་དེ་བཞིན་གཤེགས་པའི་སྟོབས་དང༌། སངས་རྒྱས་ཀྱི་ཆོས་མ་འདྲེས་པ་ཐམས་ཅད་<line/>
མཉམ་པ་ཉིད་དུ་ཁོང་དུ་ཆུད་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་མྱུར་དུ་འཐོབ་ཅིང༌། ཐམས་ཅད་མཁྱེན་པའི་ཡེ་ཤེས་ཀྱི་ཡུལ་ཡང་སྨོན་ལམ་གྱི་<line/>
ཁྱད་པར་ཇི་ལྟ་བ་བཞིན་དུ་འཐོབ་པར་འགྱུར་རོ། །སྔོན་གྱི་བྱིན་གྱི་རླབས་དང༌། ཡེ་ཤེས་ཀྱི་བྱིན་གྱི་རླབས་ཀྱིས་མངོན་པར་སངས་རྒྱས་ནས་སེམས་ཅན་རྣམས་ཀྱི་བསམ་པ་<line/>
ཇི་ལྟ་བ་བཞིན་དུ་སངས་རྒྱས་ཀྱི་ཞིང་བསྟན་ཏེ། འདུལ་བ་ཇི་ལྟ་བ་བཞིན་དུ་སེམས་ཅན་རྣམས་ལ་ཆོས་ཀྱི་འཁོར་ལོ་ཆེན་པོ་བསྐོར་ཅིང་མཐའ་ཡས་པའི་སེམས་ཅན་རྣམ་<line/>
</page>
<page index="111" id="56B">པར་འདུལ་ལོ། །ཀྱེ་རྒྱལ་བའི་སྲས། དེ་ལྟར་བྱང་ཆུབ་སེམས་དཔའ་ཆོས་དེ་ལྟ་བུ་དང་ལྡན་པ་དག་ནི། ཚུལ་དེ་ལྟ་བུས་སངས་རྒྱས་ཐམས་ཅད་དང་མཉམ་པ་ཉིད་ཀྱི་བར་དུ་ཐོབ་པར་<line/>
འགྱུར་ཏེ། བྱང་ཆུབ་སེམས་དཔའི་སྤྱོད་པ་ཐོབ་ནས་ཀྱང་འཇིག་རྟེན་གྱི་ཁམས་མཐའ་ཡས་པ་དག་ཏུ་དམ་པའི་ཆོས་ཡོངས་སུ་འཛིན་ཅིང་ཆོས་སྨྲ་བ་ཆེན་པོའང་བྱེད་དོ། །དེ་ལྟར་ཆོས་<line/>
སྨྲ་བ་བྱེད་པའི་ཚེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བྱིན་གྱིས་བརླབས་པ་དེ་དག་ཆོས་ཀྱི་མཛོད་ཆེན་པོ་གཟུང་ཞིང་བསྲུང་བའི་ཕྱིར་<line/>
ཐ་དད་པ་ཡང་དག་པར་ཤེས་པས་ཆོས་ཀྱི་ཚུལ་རབ་ཏུ་དབྱེ་བའི་རྗེས་སུ་སོང་བའི་བྱང་ཆུབ་སེམས་དཔའི་ཚིག་གིས་འཁོར་གྱི་དཀྱིལ་འཁོར་མཐའ་ཡས་པར་བདག་གི་ལུས་ཀྱི་<line/>
རྒྱན་བྱིན་གྱིས་བརླབས་ཏེ། བསྟན་པ་མངོན་པར་སྒྲུབ་པ་རྣམ་པའི་མཆོག་ཐམས་ཅད་དང་ལྡན་པ་དང༌། ཐ་དད་པ་ཡང་དག་པར་ཤེས་པའི་མཁས་པ་མཐའ་ཡས་པ་དང༌། ཡེ་<line/>
ཤེས་མི་ཟད་པའི་སྒོར་འཇུག་པ་དང༌། དབྱངས་ཀྱི་དཀྱིལ་འཁོར་ཤིན་ཏུ་རྣམ་པར་ཕྱེ་བའི་བྱིན་གྱི་རླབས་དང༌། དབྱངས་གཅིག་བསྒྲགས་པས་འཁོར་གྱི་དཀྱིལ་འཁོར་ཐམས་<line/>
ཅད་མགུ་བར་བྱེད་པའི་དབྱངས་ཀྱི་ཡན་ལག་རྣམ་པར་དག་པ་བསམ་པ་དང༌། བག་ལ་ཉལ་བ་དང༌། ཤེས་པའི་ས་ཇི་ལྟ་བ་བཞིན་དུ་རྗེས་སུ་འབྲང་བ་དང༌། ལུས་ཀྱི་བྱིན་གྱི་རླབས་<line/>
</page>
<page index="112" id="57A">༄༅། །ཀྱིས་འཁོར་གྱི་དཀྱིལ་འཁོར་ཐམས་ཅད་ཀྱི་ནང་དུ་ཕྱིན་ཀྱང་ཟིལ་གྱིས་མི་ནོན་པ་དང༌། ལུས་ཀྱི་རྒྱན་སྒོ་ཐམས་ཅད་དུ་རྣམ་པར་བསྟན་པ་དང༌། འཁོར་གྱི་<line/>
དཀྱིལ་འཁོར་ཐམས་ཅད་ཀྱི་སེམས་དང༌། བསམ་པ་ཁོང་དུ་ཆུད་པས་རབ་ཏུ་རྟོགས་པ་དང༌། ཚིག་གྲོལ་བའི་བྱིན་གྱི་རླབས་ཀྱིས་བསྟན་པ་དང༌། ཆོས་འཆད་པའི་བྱིན་གྱི་<line/>
རླབས་ལ་མཁས་པས་ཆོས་ཀྱི་གཏམ་ཆེན་པོ་བྱེད་དེ། སྟོབས་དང་ཤུགས་ཀྱི་དབང་ཐུབ་པ་མེད་པ་དང༌། འཇིགས་པ་མེད་པའི་དབང་ཞུམ་པ་མེད་པ་དང༌། ཆོས་ཀྱི་དབང་<line/>
ཟིལ་གྱིས་མི་ནོན་པ་དང༌། ཡེ་ཤེས་ཀྱི་དབང་གཞན་གྱིས་མི་ཐུབ་པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པའི་དབང་ཆོས་ཀྱི་མཚན་ཉིད་འཁྲུགས་པ་མེད་པ་དང༌། ཐ་དད་<line/>
པ་ཡང་དག་པར་ཤེས་པའི་དབང་མཚམས་སྦྱོར་བ་རྒྱུན་ཆད་པ་མེད་པར་བསམ་པ་ཤིན་ཏུ་རྟོགས་པ་དང༌། གཟུངས་ཀྱི་དབང་ཆོས་ཐམས་ཅད་རྣམ་པར་གདོན་མི་ཟ་བ་ལ་<line/>
འཇུག་པ་དང༌། སྨོན་ལམ་གྱི་དབང་དཔེ་སྣ་ཚོགས་ཀྱིས་བསྟན་པའི་ཚུལ་ཉེ་བར་སྒྲུབ་པ་ཤིན་ཏུ་བསྟན་པ་དང༌། སྙིང་རྗེ་ཆེན་པོའི་དབང་ཕྱིར་མི་ལྡོག་ཅིང་རྒྱུན་མ་ཆད་པ་དང༌།<line/>
བྱམས་པ་ཆེན་པོའི་དབང་སྔོན་ཤིན་ཏུ་སྐྱེས་པས་བསམ་པ་ཐམས་ཅད་སིམ་པར་བྱེད་པའི་འོད་ཟེར་གྱི་དྲ་བ་ཆེན་པོ་གཏོང་བས་ཆོས་ཀྱི་གཏམ་ཆེན་པོ་བྱེད་དོ། །དེ་དག་ནི།<line/>
</page>
<page index="113" id="57B">དེ་བཞིན་གཤེགས་པ་སེངྒེའི་གདན་ལ་བཞུགས་ཤིང་ཆོས་ཀྱི་གཏམ་གསུང་བ་དང༌། བྱང་ཆུབ་སེམས་དཔའ་ཡེ་ཤེས་དང་སྨོན་ལམ་གྱི་ཁྱད་པར་དང་ལྡན་པ་མ་གཏོགས་པར་<line/>
སེམས་ཅན་གྱི་རིས་ན་བྱང་ཆུབ་སེམས་དཔའ་དེ་ལ་ཕྱིར་བརྒལ་བའམ། སྤྱི་གཙུག་བལྟ་བའམ། ཟིལ་གྱིས་མནན་པའམ། དྲི་བའི་ཚོགས་ཡོངས་སུ་དྲི་བས་ཐུབ་པར་བྱ་བར་ནུས་<line/>
པའི་སེམས་ཅན་གང་ཡང་མེད་དེ། དེ་ནི། གནས་མེད་དོ། །ཀྱེ་རྒྱལ་བའི་སྲས། གལ་ཏེ་བྱང་ཆུབ་སེམས་དཔའ་དབང་དེ་ལྟ་བུ་ཐོབ་པ་ལ་འཇིག་རྟེན་གྱི་ཁམས་བརྗོད་དུ་མེད་པ་ཙམ་དུ་<line/>
ཡངས་པའི་འཁོར་གྱི་དཀྱིལ་འཁོར་ཞིག་ཡོད་ལ། འཁོར་གྱི་དཀྱིལ་འཁོར་དེ་ཡང་སེམས་ཅན་སྟོང་གསུམ་གྱི་བདག་པོའི་གཟི་བརྗིད་ཐོབ་པ་ཤ་སྟག་གིས་གང་བ་ཞིག་ཡིན་ན་<line/>
ཡང་དེ་དག་ཐམས་ཅད་བྱང་ཆུབ་སེམས་དཔའ་འཁོར་གྱི་དཀྱིལ་འཁོར་དུ་འོངས་མ་ཐག་ཏུ་ལུས་བསྟན་པའི་དབང་གིས་ཟིལ་གྱིས་མནན་ཏེ། བྱམས་པ་ཆེན་པོའི་དབང་གིས་ལུས་<line/>
ཀྱི་གཞི་ཚིམ་པར་བྱས་ནས་ཡེ་ཤེས་ཆེན་པོའི་དབང་གིས་སེམས་དང་བསམ་པ་རྣམ་པར་ཤེས་པར་བྱས་ཏེ་མི་འཇིགས་པའི་བསམ་པ་ཆེན་པོས་ཆོས་སྟོན་པ་བྱེད་ཅིང༌། སྤོབས་<line/>
པ་ཆེན་པོའི་དབང་གིས་སེམས་ཅན་ཚིམ་པར་བྱེད་དོ། །ཀྱེ་རྒྱལ་བའི་སྲས། དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་དེ་ནི། ཡེ་ཤེས་ཀྱི་དཀྱིལ་འཁོར་ཚད་མེད་པ་དང་<line/>
</page>
<page index="114" id="58A">༄༅། །ལྡན༑ ཆོས་རྣམ་པར་འབྱེད་པ་ཤིན་ཏུ་རྣམ་པར་ཕྱེ་བ་ལ་མཁས་པ་དང་ལྡན། དྲན་པའི་སྟོབས་དང་ཤུགས་མ་ཉམས་ཤིང་རྒྱ་ཆེ་བ་དང་ལྡན། ཆོས་<line/>
ཐམས་ཅད་ཀྱི་ཚུལ་རྣམ་པར་གདོན་མི་ཟ་བར་བཟུང་ཞིང་བླངས་པས་རྟོགས་པར་མཁས་པ་དང་ལྡན། བྱང་ཆུབ་སེམས་དཔའི་ཐབས་མཁས་པ་མཐའ་དབུས་མེད་པ་དང་ལྡན།<line/>
ཆོས་ཀྱི་མཚན་ཉིད་བསྒྲིབས་པ་མེད་པའི་ཆོས་སྟོན་པ་ལ་མཁས་པ་དང་ལྡན། མོས་པ་ལ་མཁས་པ་སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱིས་བླངས་པ་དང་ལྡན། དུས་<line/>
གསུམ་གྱི་དེ་བཞིན་གཤེགས་པའི་དཀྱིལ་འཁོར་དུ་ཡང་དག་པར་གཞོལ་བའི་ཡེ་ཤེས་ཀྱི་བྱིན་གྱི་རླབས་ལ་མཁས་པ་དང་ལྡན། སེམས་ཅན་ཐམས་ཅད་ཀྱི་གཙོ་བོ་<line/>
འདས་པ་དང༌། མ་བྱོན་པ་དང༌། ད་ལྟར་བྱུང་བ་རྣམས་དང་རྒྱུད་ཀྱི་ཚུལ་གཅིག་ཏུ་གྱུར་པའི་བསམ་པ་བཟང་པོ་རྣམ་པར་དག་པ་ལ་མཁས་པ་དང་ལྡན་པས་ཆོས་སྨྲ་བ་ཆེན་པོ་<line/>
བྱེད་ཅིང༌། དེ་བཞིན་གཤེགས་པ་རྣམས་ཀྱི་ཆོས་ཀྱི་མཛོད་ཀྱང་རྣམ་པར་འབྱེད་དོ། །འདས་པ་དང༌། མ་བྱོན་པ་དང༌། ད་ལྟར་བྱུང་བའི་དེ་བཞིན་གཤེགས་པ་རྣམས་ཀྱི་ཡེ་<line/>
ཤེས་ཀྱི་བྱིན་གྱིས་བརླབས་པའི་བྱང་ཆུབ་སེམས་དཔའི་ཡིད་ཀྱི་སྨོན་ལམ་དང༌། ཡེ་ཤེས་འབྱམས་ཀླས་པས་དམ་པའི་ཆོས་ཀྱང་ཡོངས་སུ་འཛིན་ཏོ། །དེ་ནས་བྱང་ཆུབ་སེམས་<line/>
</page>
<page index="115" id="58B">དཔའ་ཆོས་ཀྱི་བློ་གྲོས་ཀྱིས་ཡང་བྱང་ཆུབ་སེམས་དཔའ་རིམ་གྱིས་ཡང་དག་པར་འབྱུང་བའི་ཆོས་ཀྱི་སྒོའི་ལེའུ་ཡང་དག་པར་བསྟན་པའི་ཕྱིར་སངས་རྒྱས་ཀྱི་བྱིན་གྱི་རླབས་ཀྱིས་དེའི་<line/>
ཚེ་ཚིགས་སུ་བཅད་པ་འདི་དག་སྨྲས་སོ། །བསོད་ནམས་ཚོགས་བསགས་བྱང་ཆུབ་སེམས་ལ་གནས་པ་རྣམས། །རྟག་ཏུ་བག་ཡོད་བློ་བརྟན་མཐུ་ཆེན་བདོག་པ་དག །དྲན་དང་ལྡན་<line/>
ཞིང་བྱང་ཆུབ་སེམས་རབ་མི་གཏོང་བས། །ཕྱོགས་རྣམས་བཅུ་པོར་བདེ་གཤེགས་རྣམས་ནི་མཉེས་པར་བྱེད། །བརྩོན་འགྲུས་བརྩམས་པ་དྲན་ལྡན་མོས་པ་བརྟན་པ་ཅན། །འཇིག་<line/>
རྟེན་ཀུན་ལ་རྟག་ཏུ་མི་གནས་མི་ལྡོག་པ། །ཟབ་པའི་ཆོས་ཞུགས་མྱ་ངན་མེད་པའི་ཚུལ་མཁས་རྣམས། །ཕྱོགས་རྣམས་བཅུ་པོར་བདེ་གཤེགས་རྣམས་ནི་མཉེས་པར་བྱེད། །བརྩོན་<line/>
འགྲུས་བརྟན་པས་བདེ་གཤེགས་མཉེས་པར་བྱས་ནས་ཀྱང༌། །དུས་གསུམ་བསོད་ནམས་ཚོགས་དང་ཡེ་ཤེས་ལྡན་པ་རྣམས། །ས་རྣམས་གནོད་བྱེད་སྤྱོད་མཆོག་ཉམས་པ་མེད་<line/>
པར་བྱེད། །ཐུབ་པའི་སྨོན་ལམ་རྫོགས་བྱེད་སྟོན་པའང་དེ་བཞིན་བྱེད། །ཡེ་ཤེས་གཅིག་ལ་ཞུགས་པ་དེ་དག་ཐོབ་བྱ་བ། །ཐོབ་ནས་འགྲོ་བ་ཀུན་ལ་སྦྱིན་པ་རབ་ཏུ་གཏོང༌། །བསམ་པ་<line/>
དག་དང་ཁམས་དང་སྦྱོར་བ་ཤེས་བྱས་ནས། །དབང་པོ་ཇི་བཞིན་མཁས་པ་དེ་ལྟར་ཆོས་ཀྱང་སྟོན། །ཕ་རོལ་ཕྱིན་ལ་བརྩོན་པ་མཐུ་ཆེན་ལྡན་པ་རྣམས། །འགྲོ་བ་རྣམས་ལ་ཆོས་སྟོན་<line/>
</page>
<page index="116" id="59A">༄༅། །བདག་གི་དོན་མི་གཏོང༌། །ཕ་རོལ་ཕྱིན་རྫོགས་གྲོལ་བ་མཐུ་ཆེན་ལྡན་པ་རྣམས། །ཁྱུ་མཆོག་མཐུ་ཡིས་འཁོར་བའི་མཚོ་ལས་སེམས་ཅན་སྒྲོལ། །དེ་ལྟར་<line/>
ཉིན་མཚན་སྐྱོ་བ་མེད་པར་བརྩོན་བྱེད་ཅིང༌། །དྲང་སྲོང་རྒྱལ་བ་ཆོས་རིགས་མི་གཅོད་ཞུགས་པ་ཡིས། །དཀར་པོའི་སྤྱོད་པ་གང་ཡང་རུང་སྟེ་སྤྱོད་པ་རྣམས། །ཐམས་ཅད་དོན་ཡོད་<line/>
རྒྱལ་བ་རྣམས་ཀྱི་སར་འགྲོའོ། །དེ་དག་ཅི་སྤྱོད་ཐམས་ཅད་འགྲོ་བ་རྣམས་ལ་ཡང༌། །རྣམ་སྨིན་དོན་ཡོད་ཉོན་མོངས་དྲི་མ་སྦྱོང་བར་འགྱུར། །འདི་འདྲའི་ཆོས་ལྡན་དེ་དག་མུན་པ་<line/>
བསལ་བྱས་ཤིང༌། །བདུད་འཁྲུག་འཁོར་ལོ་ཕམ་བྱས་བྱང་ཆུབ་ཐོབ་པར་བྱེད། །དེ་ལྟར་བརྩོན་ཞིང་ཡེ་ཤེས་ཐོབ་པའི་བདེ་གཤེགས་སྲས། །བདེ་གཤེགས་རྣམས་ཀྱི་ཆོས་<line/>
རབ་མཛོད་ཀྱང་རབ་ཏུ་སྟོན། །དེ་དག་ཆོས་སྨྲའི་བྱ་བ་ཀུན་ཀྱང་ཤིན་ཏུ་བྱེད། །བདུད་རྩི་མཆོག་ཞིམ་སྤྲིན་གྱི་ཆར་ཡང་མངོན་པར་འབེབས། །དེ་དག་སྙིང་རྗེ་བྱམས་པས་འགྲོ་བ་<line/>
ཀུན་བཀང་ཞིང༌། །བརྟན་པ་དེ་རྣམས་འཁོར་གྱི་བསམ་པ་ཤེས་བྱས་ནས། །གང་གི་བསམ་པ་བློ་གྲོས་སེམས་རྒྱུད་ཅི་འདྲ་བ། །དེ་བཞིན་རྒྱལ་བའི་ཆོས་ནི་སྟོང་ཕྲག་དུ་མ་སྟོན།<line/>
གླང་པོའི་སྟབས་སྡུག་ཚུལ་བཟང་འགྲོས་སུ་འགྲོ་བ་རྣམས། །སེངྒེའི་རྩལ་ལྟར་རྟག་ཏུ་སུས་ཀྱང་མི་ཐུབ་ཅིང༌། །ཡེ་ཤེས་རྒྱ་མཚོ་ལྟ་བུ་རི་རབ་བཞིན་གནས་པ། །སྤྲིན་ལྟར་<line/>
</page>
<page index="117" id="59B">འགྲོ་བ་ཀུན་གྱི་ཉོན་མོངས་ཞི་བར་བྱེད། །བྱང་ཆུབ་སེམས་དཔའ་ཆོས་ཀྱི་བློ་གྲོས་ཀྱིས་དེ་སྐད་ཅེས་སྨྲས་པ་དང༌། དེ་ལ་སྟོན་པས་རྗེས་སུ་དགྱེས་པར་མཛད་དོ། །ཤིན་ཏུ་རྒྱས་པ་ཆེན་པོའི་<line/>
མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། ཆོས་སྣང་བའི་ལེའུ་ཞེས་བྱ་བ་སྟེ། ཉི་ཤུ་གསུམ་པའོ།། །།དེ་ནས་སངས་རྒྱས་ཀྱི་མཐུས་ཤར་ཕྱོགས་ཀྱི་འཇིག་རྟེན་གྱི་ཁམས་<line/>
ཐམས་ཅད་དང༌། ལྷོ་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་དང༌། གཞུང་དེ་བཞིན་དུ་སྟེང་གི་ཕྱོགས་ཀྱི་འཇིག་རྟེན་གྱི་ཁམས་ཀྱི་བར་ཐམས་ཅད་ན་གླིང་བཞི་པ་འདི་ལ་སོགས་པ་<line/>
གླིང་བཞི་པ་རེ་རེ་ན་དེ་བཞིན་གཤེགས་པ་མང་པོ་བཞུགས་པར་སྣང་ངོ༌། །བྱང་ཆུབ་སེམས་དཔའ་དེ་དག་ཀྱང་དེ་བཞིན་གཤེགས་པའི་བྱིན་གྱི་རླབས་ཀྱིས་ཆོས་སྟོན་ཏོ། །བདག་ཀྱང་<line/>
དེ་བཞིན་གཤེགས་པའི་བྱིན་གྱི་རླབས་ཀྱིས་ཆོས་སྟོན་ཏོ། །བདག་ཀྱང་དེ་བཞིན་གཤེགས་པའི་ཞབས་ཀྱི་དྲུང་ན་འཁོད་པར་ཤེས་སོ། །བཅོམ་ལྡན་འདས་ཀྱིས་རྫུ་འཕྲུལ་མངོན་<line/>
པར་འདུ་མཛད་པ་མ་བཤིག་མ་བཏང་བར་བྱང་ཆུབ་ཀྱི་ཤིང་དྲུང་ཡང་མ་སྤངས་པར་རི་རབ་ཀྱི་རྩེ་མོ་ནས་མཚེ་མའི་གནས་ཀྱི་ལྷའི་བུ་རབ་མཚེ་མའི་ཁང་པ་ནོར་བུ་སྣ་ཚོགས་གང་ན་<line/>
བ་དེར་གཤེགས་པར་སྣང་ངོ༌། །ཇི་ལྟར་གླིང་བཞི་པ་འདི་ན་བཅོམ་ལྡན་འདས་རབ་མཚེ་མའི་གནས་སུ་གཤེགས་པར་སྣང་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ན་<line/>
</page>
<page index="118" id="60A">༄༅། །ཡང་རབ་མཚེ་མའི་གནས་སུ་གཤེགས་པར་སྣང་སྟེ། བྱིན་གྱི་རླབས་སྔ་མ་རྣམས་ཀྱང་དེ་བཞིན་མ་འཁྲུགས་པར་སྣང་ངོ༌། །དེ་ནས་ལྷའི་རྒྱལ་པོ་རབ་མཚེ་<line/>
མས་བཅོམ་ལྡན་འདས་རྒྱང་རིང་པོ་ནས་ཁང་པ་ནོར་བུ་སྣ་ཚོགས་ལོགས་སུ་མངོན་པར་གཤེགས་པ་མཐོང་ནས་རིངས་པའི་གཟུགས་སུ་ཁང་པ་ནོར་བུ་སྣ་ཚོགས་ཀྱི་ནང་དུ་དེ་བཞིན་<line/>
གཤེགས་པའི་གདན་རྫུ་འཕྲུལ་གྱིས་བསྒྲུབས་པའི་སེངྒེའི་ཁྲི་པདྨོའི་སྙིང་པོ་ཅན། ལྷ་རྫས་ཀྱི་རིན་པོ་ཆེ་ལས་བྱས་པ། བོག་རེ་བརྒྱ་སྟོང་ཕྲག་བཅུས་ཀུན་ནས་བརྒྱན་པ། གསེར་<line/>
གྱི་དྲ་བ་བརྒྱ་སྟོང་ཕྲག་བཅུས་ཀུན་ནས་མངོན་པར་བྲེས་པ། མེ་ཏོག་གི་བླ་རེ་བརྒྱ་སྟོང་ཕྲག་བཅུས་ཀུན་ཏུ་ཁྱབ་པར་བྱས་པ། ཕྲེང་བའི་བླ་རེ་བརྒྱ་སྟོང་ཕྲག་བཅུས་ཀུན་ཏུ་བརྒྱུས་<line/>
པ༑ སྤོས་ཀྱི་བླ་རེ་བརྒྱ་སྟོང་ཕྲག་བཅུས་སྤོས་ཐམས་ཅད་ཀུན་ཏུ་འཐུལ་བར་བདུག་པ། རིན་པོ་ཆེའི་བླ་རེ་བརྒྱ་སྟོང་ཕྲག་བཅུས་ཀུན་ཏུ་བྲེས་པ། མེ་ཏོག་གི་གདུགས་བརྒྱ་སྟོང་<line/>
ཕྲག་བཅུ་ཀུན་ནས་བཟུང་བ། ཕྲེང་བའི་གདུགས་བརྒྱ་སྟོང་ཕྲག་བཅུས་ཀུན་ནས་བཟུང་བ། རིན་པོ་ཆེའི་གདུགས་བརྒྱ་སྟོང་ཕྲག་བཅུ་ཀུན་ནས་བཟུང་བ། འོད་ཟེར་བརྒྱ་སྟོང་<line/>
ཕྲག་བཅུས་སྣང་བར་བྱས་པ། རབ་མཚེ་མའི་ལྷའི་རྒྱལ་པོ་བརྒྱ་སྟོང་ཕྲག་བཅུས་རབ་ཏུ་བཏུད་པ། ཚངས་པ་བརྒྱ་སྟོང་ཕྲག་བཅུས་མངོན་པར་ཕྱག་བྱ་བ། བྱང་ཆུབ་སེམས་<line/>
</page>
<page index="119" id="60B">དཔའ་བརྒྱ་སྟོང་ཕྲག་བཅུས་མངོན་པར་བསྟོད་པ། རོལ་མོ་བརྡུང་བ་བརྒྱ་སྟོང་ཕྲག་བཅུས་སྒྲ་ཕྱུང་བ། ཆོས་ཀྱི་གླུའི་དབྱངས་བརྒྱ་སྟོང་ཕྲག་བཅུའི་གླུའི་དབྱངས་དང་ལྡན་པ། མེ་ཏོག་<line/>
གི་སྤྲིན་གྱི་ཆར་བརྒྱ་སྟོང་ཕྲག་བཅུ་རབ་ཏུ་ཕབ་པ། ཕྲེང་བའི་སྤྲིན་གྱི་ཆར་བརྒྱ་སྟོང་ཕྲག་བཅུ་རབ་ཏུ་ཕབ་པ། རྒྱན་གྱི་སྤྲིན་གྱི་ཆར་བརྒྱ་སྟོང་ཕྲག་བཅུ་རབ་ཏུ་ཕབ་པ། གོས་ཀྱི་སྤྲིན་<line/>
གྱི་ཆར་བརྒྱ་སྟོང་ཕྲག་བཅུ་རབ་ཏུ་ཕབ་པས་ཀུན་ནས་ཡོག་པ། ནོར་བུ་རིན་པོ་ཆེའི་སྤྲིན་བརྒྱ་སྟོང་ཕྲག་བཅུའི་ཆར་རབ་ཏུ་ཕབ་པས་ཀུན་ཏུ་སྣང་བར་བྱས་པ། དགེ་བའི་རྩ་བ་བརྒྱ་<line/>
སྟོང་ཕྲག་བཅུས་ཀུན་ནས་བྱུང་བ། སངས་རྒྱས་བརྒྱ་སྟོང་ཕྲག་བཅུས་བྱིན་གྱིས་བརླབས་པ། བསོད་ནམས་བརྒྱ་སྟོང་ཕྲག་བཅུས་བསགས་ཤིང་བསྒྲུབས་པ། ལྷག་པའི་<line/>
བསམ་པ་བརྒྱ་སྟོང་ཕྲག་བཅུས་ཤིན་ཏུ་སྦྱངས་པ། སྨོན་ལམ་བརྒྱ་སྟོང་ཕྲག་བཅུས་རྣམ་པར་དག་པར་བྱས་པ། སྤྱོད་པ་བརྒྱ་སྟོང་ཕྲག་བཅུས་ཀུན་ནས་བསླབ་པ། ཆོས་བརྒྱ་<line/>
སྟོང་ཕྲག་བཅུས་རབ་ཏུ་བརྟན་པ། རྣམ་པར་འཕྲུལ་བ་བརྒྱ་སྟོང་ཕྲག་བཅུ་དང་ལྡན་པ། ཡོན་ཏན་བརྒྱ་སྟོང་ཕྲག་བཅུས་ཤིན་ཏུ་འཕགས་པ། བརྗོད་པ་བརྒྱ་སྟོང་ཕྲག་བཅུ་ཤིན་<line/>
ཏུ་བརྗོད་པ་བཤམས་སོ། །ཇི་ལྟར་གླིང་བཞི་པ་འདིར་རབ་མཚེ་མའི་གནས་ཀྱི་ལྷའི་རྒྱལ་པོར་མཚེ་མའི་ཁང་པ་ནོར་བུ་སྣ་ཚོགས་སུ་དེ་བཞིན་གཤེགས་པའི་གདན་གཏིང་བ་<line/>
</page>
<page index="120" id="61A">༄༅། །དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་དག་གི་རབ་མཚེ་མའི་གནས་སུ་ཡང་ཁང་བ་ནོར་བུ་སྣ་ཚོགས་སུ་ལྷའི་རྒྱལ་པོ་རབ་མཚེ་<line/>
མ་རྣམས་ཀྱིས་དེ་བཞིན་གཤེགས་པའི་གདན་རྒྱན་འདི་འདྲ་བ་དང༌། བཤམ་པའི་ཚུལ་འདི་འདྲ་བ་དག་ཀྱང་བཏིང་བར་གྱུར་ཏོ། །དེ་ནས་ལྷའི་རྒྱལ་པོ་རབ་མཚེ་མས་བཅོམ་ལྡན་<line/>
འདས་ཀྱི་གདན་བཏིང་ནས་ཞེ་ས་དང༌། རིམ་གྲོར་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་ཏེ་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།<line/>
བཅོམ་ལྡན་འདས། གཤེགས་སུ་གསོལ། བདེ་བར་གཤེགས་པ། གཤེགས་སུ་གསོལ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་<line/>
བདེ་བར་གཤེགས་སམ། དེ་ནས་བཅོམ་ལྡན་འདས་ལྷའི་རྒྱལ་པོ་རབ་མཚེ་མས་སྤྱན་དྲངས་པ་བཞིན་དུ་ཁང་པ་ནོར་བུ་སྣ་ཚོགས་སུ་གཤེགས་སོ། །ཇི་ལྟར་གླིང་བཞི་པ་<line/>
འདིར་རབ་མཚེ་མའི་གནས་སུ་ལྷའི་རྒྱལ་པོ་རབ་མཚེ་མའི་ཁང་པ་ནོར་བུ་སྣ་ཚོགས་སུ་གཤེགས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་རབ་མཚེ་མའི་གནས་<line/>
ཀྱི་ཁང་པ་ནོར་བུ་སྣ་ཚོགས་སུ་གཤེགས་པར་སྣང་ངོ༌། །དེ་ནས་ལྷའི་རྒྱལ་པོ་རབ་མཚེ་མས་ལྷའི་དབང་པོའི་གནས་ཐམས་ཅད་དུ་སྒྲ་བསྒྲགས་ཏེ། ལྷའི་རྒྱལ་པོ་རབ་མཚེ་མས་<line/>
</page>
<page index="121" id="61B">བཅོམ་ལྡན་འདས་ལ་གསོལ་བ་བཏབ་བོ། །དེ་ནས་ལྷའི་རྒྱལ་པོ་རབ་མཚེ་མས་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་དགེ་<line/>
བའི་རྩ་བ་ཇི་ལྟར་བསྐྱེད་པ་དེ་རྗེས་སུ་དྲན་ནས་སངས་རྒྱས་ཀྱི་བྱིན་གྱི་རླབས་ཀྱིས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བཀྲ་ཤིས་དམ་པ་གང་ཞིག་གིས། །སངས་རྒྱས་<line/>
གྲགས་པའི་དམ་པར་མཚན་བཏགས་མཚན་གསོལ་བ། །ནོར་བུ་གཙུག་ཏུ་གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་གྱུར་ཅིག །བཀྲ་ཤིས་དམ་པ་གང་ཞིག་<line/>
གིས༑ ༑འཇིག་རྟེན་སྒྲོན་མ་བློ་ཞེས་མཚན་བཏགས་པ། །སྦྱངས་པའི་ལམ་དུ་གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་གྱུར་ཅིག །བཀྲ་ཤིས་དམ་པ་གང་ཞིག་<line/>
གིས༑ ༑བསྒྲིབས་མེད་གཟིགས་པ་འཛུམ་པའི་སྤྱན་དུ་མཚན་བཏགས་པ། །རྒྱན་གཅིག་ལྡན་པར་གཤེགས་པ་ལྟར། །ངེས་ནི་འདིར་ཡང་བཀྲ་ཤིས་མཆོག་གྱུར་ཅིག། བཀྲ་<line/>
ཤིས་དམ་པ་གང་ཞིག་གིས། །འཇིག་རྟེན་སྒྲོན་མ་མར་མེ་མཛད་ཅེས་མཚན་བཏགས་པ། །རྣམ་པར་རྒྱལ་པར་གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་<line/>
གྱུར་ཅིག །བཀྲ་ཤིས་དམ་པ་གང་ཞིག་གིས། །བདེ་གཤེགས་ཡང་དག་དོན་གཟིགས་པ་ཞས་མཚན་བཏགས་པ། །དྲི་མེད་རྩེ་མོར་གཤེགས་པ་ལྟར། །དེས་ནི་འདིར་ཡང་བཀྲ་<line/>
</page>
<page index="122" id="62A">༄༅། །ཤིས་མཆོག་གྱུར་ཅིག །བཀྲ་ཤིས་དམ་པ་གང་ཞིག་གིས། །དེ་བཞིན་གཤེགས་པ་རང་བྱུང་མཆོག་ཅེས་མཚན་བཏགས་པ། །རིན་ཆེན་སྤོས་སུ་གཤེགས་<line/>
པ་ལྟར༑ ༑དེས་ནི་འདིར་ཡང་བཀྲ་ཤིས་མཆོག་གྱུར་ཅིག །བཀྲ་ཤིས་དམ་པ་གང་ཞིག་གིས། །འཇིག་རྟེན་སྒྲོན་མ་དབྱིག་གི་ལྷ་ཞེས་མཚན་བཏགས་པ། །དྲི་མེད་སྣ་ཚོགས་<line/>
གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་གྱུར་ཅིག། བཀྲ་ཤིས་དམ་པ་གང་ཞིག་གིས། །འགྲོ་བ་མེད་པ་སྨྲ་བའི་སྟག་ཅེས་མཚན་བཏགས་པ། །ཐམས་ཅད་<line/>
ཚུལ་དུ་གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་གྱུར་ཅིག །བཀྲ་ཤིས་དམ་པ་གང་ཞིག་གིས། །ཡོན་ཏན་ཀུན་མངའ་དཔལ་གྱིས་རྒྱལ་བར་མཚན་བཏགས་<line/>
པ༑ ༑དགའ་བའི་རྒྱན་དུ་གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་གྱུར་ཅིག །བཀྲ་ཤིས་དམ་པ་གང་ཞིག་གིས། །འཇིག་རྟེན་ཕན་བརྩོན་དཀའ་ཐུབ་དྲག་པོར་<line/>
མཚན་བཏགས་པ། །ཀུན་ནས་མདོག་ཏུ་གཤེགས་པ་ལྟར། །དེས་ནི་འདིར་ཡང་བཀྲ་ཤིས་མཆོག་གྱུར་ཅིག །ཇི་ལྟར་ལྷའི་རྒྱལ་པོ་རབ་མཚེ་མས་སངས་རྒྱས་ཀྱི་བྱིན་གྱི་<line/>
རླབས་ཀྱིས་སྔོན་གྱི་རྒྱལ་བའི་གཤེགས་པ་བརྗོད་དེ་མངོན་པར་བསྟོད་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་རྒྱལ་པོ་རབ་མཚེ་མ་རྣམས་ཀྱང་སངས་རྒྱས་ཀྱི་བྱིན་<line/>
</page>
<page index="123" id="62B">གྱི་རླབས་ཀྱིས་སྔོན་གྱི་ཡང་དག་པར་རྫོགས་པའི་སངས་རྒྱས་གཤེགས་པ་བརྗོད་ཅིང་གླུའི་དབྱངས་ཀྱིས་ཚིགས་སུ་བཅད་དེ་མངོན་པར་བསྟོད་དོ། །དེ་ནས་བཅོམ་ལྡན་འདས་ཁང་<line/>
པ་ནོར་བུ་སྣ་ཚོགས་སུ་གཤེགས་ནས་གང་ན་བཏིང་བ་ལ་སྐྱིལ་མོ་ཀྲུང་བཅས་ཏེ་བཞུགས་སོ། །ཇི་ལྟར་བཅོམ་ལྡན་འདས་བཞུགས་པ་དེ་བཞིན་དུ་འཇིག་རྟེན་གྱི་ཁམས་ཐམས་<line/>
ཅད་དུའང་གདན་བཏིང་བ་དེ་དག་ལ་བཞུགས་པར་སྣང་ངོ༌། །བཅོམ་ལྡན་འདས་བཞུགས་མ་ཐག་ཏུ་ཁང་པ་ནོར་བུ་སྣ་ཚོགས་དེ། འདི་ལྟ་སྟེ། དཔེར་ན། རབ་མཚེ་མའི་ལྷའི་རིས་<line/>
ཐམས་ཅད་ཙམ་དུ་ཆེ་བར་གྱུར་པར་སྣང་སྟེ། འདི་ན་ཇི་ལྟ་བ་བཞིན་དུ་འཇིག་རྟེན་གྱི་ཁམས་ཐམས་ཅད་ན་ཡང་དེ་བཞིན་ནོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་<line/>
ཆེ་ཞེས་བྱ་བ་ལས། རབ་མཚེ་མའི་གནས་རྣམ་པར་འཕྲུལ་བའི་ལེའུ་ཞེས་བྱ་བ་སྟེ། ཉི་ཤུ་བཞི་པའོ།། །།དེ་ནས་སངས་རྒྱས་ཀྱི་མཐུས་ཕྱོགས་བཅུ་ནས་བྱང་ཆུབ་<line/>
སེམས་དཔའ་མང་པོ་ལྷགས་པར་གྱུར་ཏེ། བྱང་ཆུབ་སེམས་དཔའ་རེ་རེ་ཞིང་ཡང་འཁོར་སངས་རྒྱས་ཀྱི་ཞིང་བརྒྱ་ཕྲག་སྟོང་གི་རྡུལ་ཤིན་ཏུ་ཕྲ་བ་སྙེད་དང་ལྷན་ཅིག་ཏུ་འོངས་ཏེ་<line/>
བྱང་ཆུབ་སེམས་དཔའ་རེ་རེ་ཞིང་ཡང་བྱང་ཆུབ་སེམས་དཔའ་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་དང་ལྷན་གཅིག་ཏུ་ཕྱིན་ཏོ། །བྱང་ཆུབ་སེམས་དཔའ་དེ་དག་ཐམས་ཅད་<line/>
</page>
<page index="124" id="63A">༄༅། །ཀྱང་མིང་འདི་ཞེས་བྱ་བ་དག་སྟེ། འདི་ལྟར་ཡོན་ཏན་དང་ལྡན་པ་དང༌། བློ་གྲོས་དང་ལྡན་པ་དང༌། དཔལ་དང་ལྡན་པ་དང༌། དགའ་བ་དང་ལྡན་པ་དང༌།<line/>
ཁྲེལ་དང་ལྡན་པ་དང༌། བརྩོན་འགྲུས་དང་ལྡན་པ་དང༌། སྟོབས་དང་ལྡན་པ་དང༌། རིག་པ་དང་ལྡན་པ་དང༌། བློ་དང་ལྡན་པ་དང༌། ཡེ་ཤེས་དང་ལྡན་པ་དག་གོ། བྱང་ཆུབ་<line/>
སེམས་དཔའ་དེ་དག་ཐམས་ཅད་ཀྱང་འཇིག་རྟེན་གྱི་ཁམས་མིང་འདི་ཞེས་བྱ་བ་དག་ནས་འོངས་པ་སྟེ། འདི་ལྟར་གཉེན་དང་ལྡན་པ་དང༌། མེ་ཏོག་དང་ལྡན་པ་དང༌། ནོར་<line/>
དང་ལྡན་པ་དང༌། དཔལ་དང་ལྡན་པ་དང༌། སྒྲོན་མ་དང་ལྡན་པ་དང༌། རྡོ་རྗེ་དང་ལྡན་པ་དང༌། བདེ་བ་དང་ལྡན་པ་དང༌། ཉི་མ་དང་ལྡན་པ་དང༌། དགེ་བ་དང་ལྡན་པ་དང༌། ཚངས་<line/>
པ་དང་ལྡན་པ་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པའི་མཚན་འདི་ཞེས་བྱ་བ་དག་གི་ཞམ་འབྲིང་ན་ཚངས་པར་སྤྱོད་པ་དག་སྟེ།<line/>
འདི་ལྟར་ཉམས་པ་མེད་པའི་སྤྱན་དང༌། གཞན་མ་ཡིན་པའི་སྤྱན་དང༌། མི་གཡོ་བའི་སྤྱན་དང༌། མི་བསྐྱོད་པའི་སྤྱན་དང༌། ཆུའི་སྤྱན་དང༌། བཅིངས་པ་མེད་པའི་སྤྱན་དང༌།<line/>
ཀུན་ཏུ་སྤྱོད་པའི་སྤྱན་དང༌། འོད་ཀྱི་སྤྱན་དང༌། དམ་པའི་སྤྱན་དང༌། མཐོན་མཐིང་གི་སྤྱན་དག་གོ །དེ་ནས་བྱང་ཆུབ་སེམས་དཔའ་དེ་དག་བཅོམ་ལྡན་འདས་ལ་ཕྱག་འཚལ་<line/>
</page>
<page index="125" id="63B">ནས་སངས་རྒྱས་ཀྱི་མཐུས་ཕྱོགས་བཅུ་རྒྱས་པར་བྱས་ཏེ། གང་ནས་འོངས་པའི་ཕྱོགས་སུ་བརྟེན་ནས་སེངྒེའི་ཁྲི་རིན་པོ་ཆེའི་སྙིང་པོ་ཅན་དག་བཤམས་ཏེ་སྐྱིལ་མོ་ཀྲུང་བཅས་ནས་<line/>
འཁོད་དོ། །ཇི་ལྟར་གླིང་བཞི་པ་འདིར་རབ་མཚེ་མའི་གནས་སུ་བྱང་ཆུབ་སེམས་དཔའ་འོངས་པར་གྱུར་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་ཀུན་ཏུ་<line/>
ཡང་རབ་མཚེ་མའི་གནས་ཀྱི་ཁང་པ་ནོར་བུ་སྣ་ཚོགས་སུའང་ལྷགས་པར་གྱུར་ཏེ། བྱང་ཆུབ་སེམས་དཔའི་མིང་ཡང་དེ་སྐད་ཅེས་བྱ་བ་ཤ་སྟག། དེ་བཞིན་གཤེགས་པའི་མཚན་<line/>
ཀྱང་དེ་སྐད་ཅེས་བྱ་བའི་ཞམ་འབྲིང་ན་ཚངས་པར་སྤྱོད་པ་ཤ་སྟག་གོ། དེ་ནས་བཅོམ་ལྡན་འདས་ཀྱི་ཞབས་ཀྱི་བོལ་གཉིས་ནས་འོད་ཟེར་བྱེ་བ་བརྒྱ་སྟོང་བཀྱེ་སྟེ། ཕྱོགས་བཅུ་ཐམས་<line/>
ཅད་སྣང་བར་བྱས་ནས་འཇིག་རྟེན་གྱི་ཁམས་ཐམས་ཅད་བསྟན་ཏེ། བྱང་ཆུབ་སེམས་དཔའ་དེ་དག་གིས་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་ཀུན་གྱི་རབ་མཚེ་མའི་<line/>
གནས་ཐམས་ཅད་ན་ཡང་དེ་བཞིན་གཤེགས་པའི་རྣམ་པར་འཕྲུལ་པ་ཡོད་པ་མཐོང་ངོ༌། །དེ་ནས་བྱང་ཆུབ་སེམས་དཔའ་ཡོན་ཏན་དང་ལྡན་པས་སངས་རྒྱས་ཀྱི་མཐུས་ཕྱོགས་<line/>
བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་འོད་ཟེར་འོད་སྣང་བས། །ཕྱོགས་རྣམས་ཐམས་ཅད་རྣམ་པར་སྣང༌། །དེས་ནི་རབ་ཏུ་གསལ་<line/>
</page>
<page index="126" id="64A">༄༅། །བྱས་པས། །མིག་ལ་རབ་རིབ་གང་ཡང་མེད། །མཚེ་མ་རབ་ཀྱི་གནས་འདི་ན། །གང་ཟག་དམ་པ་སངས་རྒྱས་བཞུགས། །དེ་བཞིན་ཀུན་ནའང་གསལ་<line/>
བར་སྣང༌། །དེ་ནི་འཇིག་རྟེན་ངོ་མཚར་ཏོ། །སེམས་ཅན་གཙོ་བོ་བཅུ་ཡི་རྣམས། །གཤེགས་པར་གྱུར་པ་མངོན་པར་སྟོན། །དེ་དག་འཁོར་ཀྱང་ཅི་འདྲ་བ། །དེ་བཞིན་ཀུན་ན་རབ་<line/>
ཏུ་སྣང༌། །ཕྱོགས་རྣམས་བཅུ་པོ་ཐམས་ཅད་ན། །ཆོས་ཀྱི་དམ་པ་རབ་ཏུ་སྟོན། །དེ་ཀུན་མིང་ཡང་དེ་བཞིན་ཏེ། །བདག་ཅག་རྣམས་ཀྱི་ཀུན་རྫོབ་བཞིན། །འཇིག་རྟེན་ཁམས་ཀྱི་<line/>
མིང་དག་ཀྱང༌། །དེ་ཞེས་བྱ་བ་ཀུན་ནས་འོངས། །གང་ཟག་དམ་པ་དེ་དག་ནི། །ཚངས་པའི་སྤྱོད་པའང་དེ་ན་སྤྱོད། །བདག་ཅག་རྣམས་ལ་གང་བཏགས་པ། །ཀུན་གྱི་མིང་<line/>
ཡང་དེ་དང་མཐུན། །སངས་རྒྱས་ཞིང་རྣམས་མཐུན་ལྡན་པ། །དེ་དག་སངས་རྒྱས་རྣམ་འཕྲུལ་པའོ། །མི་ཡི་འཇིག་རྟེན་ཀུན་ན་ཡང༌། །འདི་ན་རྒྱལ་བ་བཞུགས་པར་ཤེས། །<line/>
གཞན་གྱིས་དེ་ཡི་རྒྱལ་པོ་ཡི། །གནས་ན་དེ་བཞིན་བཞུགས་པ་མཐོང༌། །འཇིག་རྟེན་ཁམས་རྣམས་ཐམས་ཅད་ན། །གང་ཟག་དམ་པ་དེ་བཞུགས་ཀྱང༌། །རྒྱལ་བ་མཚེ་མ་རབ་<line/>
གནས་ན། །བཞུགས་པར་བདག་ཅག་ཀུན་ཀྱང་སེམས། །འཇིག་རྟེན་ཁམས་རྣམས་ཐམས་ཅད་ན། །སངས་རྒྱས་གཟི་བརྗིད་བསམ་མི་ཁྱབ། །དེ་དག་སྨོན་ལམ་བསྐུལ་བའི་<line/>
</page>
<page index="127" id="64B">ཕྱིར༑ ༑འཇིག་རྟེན་ཐམས་ཅད་སུ་རབ་ཏུ་བཀྱེ། །སེམས་ཅན་གཙོ་བོའི་རྣམ་འཕྲུལ་བ། །འདི་དག་དེ་རྣམས་ཀུན་གྱིས་མཐོང༌། །སངས་རྒྱས་ཡོན་ཏན་མཐའ་ཡས་ཏེ། །འཇིག་རྟེན་ཟང་<line/>
ཟིང་ཐུབ་པས་སྤངས། །ཕྱོགས་རྣམས་ཐམས་ཅད་ཀུན་ཏུ་བྱུང༌། །ཆགས་པ་མེད་པ་ནམ་མཁའ་བཞིན། །དེ་ནི་གཅིག་ལས་ཤིན་ཏུ་འདས། །མང་པོ་དག་ཏུའང་མི་དམིགས་སོ། །<line/>
མཐའ་ཡས་ལེགས་མངའ་སངས་རྒྱས་རྣམས། །དེ་དག་ཤེས་པར་ཇི་ལྟར་རུང༌། །གནས་པ་མེད་ཅིང་ལེན་པ་མེད། །ཆོས་དབྱིངས་རྟོགས་པར་ཐུགས་སུ་ཆུད། །དེ་ནས་བྱང་ཆུབ་<line/>
སེམས་དཔའ་བློ་གྲོས་དང་ལྡན་པས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །འཇིག་རྟེན་མགོན་<line/>
པོ་འཕྲུལ་ཆེན་རྣམས། །རྡུལ་མེད་གང་ཟག་དམ་པ་དག། འདུས་ཤིང་ཚོགས་པ་བསམ་ཡས་པའི། །བསྐལ་པ་དག་ཏུ་ཤིན་ཏུ་དཀོན། །དེ་དག་ཐམས་ཅད་ཀུན་གཟིགས་པ། །སེམས་<line/>
ཅན་གཙོ་བོ་འོད་མཛད་དེ། །སྲོག་ཆགས་ཀུན་ལ་ཕན་པའི་ཕྱིར། །སེམས་ཅན་རྣམས་ལ་ཆོས་སྟོན་ཏོ། །འཇིག་རྟེན་མུན་ནག་འདི་དག་ཏུ། །འཇིག་རྟེན་མགོན་པོ་བྱུང་གྱུར་པ། །<line/>
འཇིག་རྟེན་སྒྲོན་མ་དེ་དག་ནི། །བལྟ་བར་ཤིན་ཏུ་དཀའ་བ་ཡིན། །སྦྱིན་པ་ཚུལ་ཁྲིམས་བཟོད་པའི་རབ། །བརྩོན་འགྲུས་བསམ་གཏན་སྒོམ་པ་དང༌། །ཤེས་རབ་སྔོན་ཆད་སྤྱད་<line/>
</page>
<page index="128" id="65A">༄༅། །པས་ན༑ ༑འགྲོ་བ་ཐམས་ཅད་སྣང་བར་མཛད། །སངས་རྒྱས་འདྲ་བ་གང་ཡང་མེད། །དེ་ཕྱིར་དེ་དང་མཉམ་པ་མེད། །ཆོས་རྣམས་ཡོད་པ་མ་ཡིན་པས། །<line/>
སྐྱེས་བུའི་དམ་པ་མཐོང་བ་མེད། །སངས་རྒྱས་ཤེས་རབ་ཆེན་པོ་རྣམས། །མཚན་གྱི་ཚོགས་ནི་བསམ་མི་ཁྱབ། །སྐུ་ཡི་ཚོགས་ཀྱིས་ཤིན་ཏུ་འཕགས། །ཆོས་རྣམས་ཀུན་<line/>
གྱིས་ཡང་དག་བྱུང༌། །འཇིག་རྟེན་གྲགས་ཆེན་དམ་པའི་རྣམས། །དཔའ་བོ་ཆེན་པོ་དེ་དག་སྣང༌། །དེ་དག་མཚན་ཙམ་ཐོས་པས་ཀྱང༌། །ངན་སོང་ཐམས་ཅད་སྤངས་པར་འགྱུར།།<line/>
བསྐལ་པ་རྣམས་ནི་བརྗོད་མེད་པར། །བྱང་ཆུབ་དོན་དུ་འཁོར་བྱས་ཀྱང༌། །འདི་ཡི་ཚུལ་ནི་མ་ཤེས་ན། །བྱང་ཆུབ་དོན་དུ་བཞུགས་པ་མིན། །སངས་རྒྱས་བསམ་གྱིས་མི་ཁྱབ་པ། །<line/>
བསྐལ་པ་བྱེ་བར་བཀུར་བ་དང༌། །གང་གིས་ཚུལ་འདི་བསམ་པ་གཉིས། །འདི་ནི་དེ་ལས་ཁྱད་དུ་འཕགས། །གང་གིས་བརྗོད་ཡས་ཞིང་གི་རྣམས། །རིན་ཆེན་གང་སྟེ་ཐུབ་<line/>
གསོལ་ཀྱང༌། །འདི་ཡི་ཚུལ་ནི་མ་ཤེས་ན། །སངས་རྒྱས་བྱང་ཆུབ་དེ་ལ་རིང༌། །དེ་ནས་བྱང་ཆུབ་སེམས་དཔའ་དཔལ་དང་ལྡན་པས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་<line/>
བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ནམ་མཁའ་དྲི་མ་མེད་པ་ལ། །ཉི་མའི་འོད་ཟེར་མཐའ་ཡས་པས། །དཔྱིད་ཀྱི་ཟླ་བ་ཐ་མ་ལ། །ཕྱོགས་<line/>
</page>
<page index="129" id="65B">བཅུ་དག་ཏུ་རབ་ཏུ་སྣང༌། །དེ་ཚེ་སྨིག་རྒྱུ་ཅི་འདྲ་བ། །དེ་དག་བགྲང་བར་མི་ནུས་ཏེ། །མིག་ཅན་རྣམས་ཀྱང་དེ་ལ་རྨོངས། །ལོང་བ་རྣམས་ཀྱི་སྤྱོད་ཡུལ་མིན། །དེ་བཞིན་སེམས་ཅན་གཙོ་<line/>
པོ་ཡི༑ ༑ཡོན་ཏན་མཐའ་དང་དབུས་མེད་པ། །བསྐལ་པ་བསམ་གྱིས་མི་ཁྱབ་པར། །སུས་ཀྱང་ཤེས་པར་མི་ནུས་སོ། །དེ་དག་གང་ནས་བླངས་པ་མེད། །དེ་བཞིན་སུས་ཀྱང་<line/>
བྱས་པ་མེད། །དེ་ནི་ཅི་ལས་སྐྱེས་པ་མེད། །རྣམ་པར་བསྒོམས་ན་ཡོད་པ་མིན། །འོང་པ་མེད་པའི་ཆོས་རྣམས་ལ། །འགྲོ་བ་དེ་བཞིན་མི་དམིགས་ཏེ། །དེ་ཕྱིར་<line/>
དེ་དག་རྒྱུ་ཡང་མེད། །དེ་བཞིན་འཇིག་པའང་ཡོད་པ་མིན། །འཇིག་པ་མེད་པའི་ཆོས་རྣམས་ཀྱི། །རང་བཞིན་གང་གིས་ཤེས་པ་ནི། །གང་ལ་སྐྱེ་བ་མེད་པ་ཡི། །ཡང་དག་སངས་རྒྱས་<line/>
མཐོང་བ་ཡིན། །སྐྱེས་པ་མེད་པའི་ཆོས་རྣམས་ཀྱི། །རང་བཞིན་དངོས་པོ་མི་དམིགས་ཏེ། །དེ་འདྲའི་དོན་དུ་ཤེས་པས་ནི། །དམིགས་པ་མེད་པ་ཤེས་པ་ཡིན། །འདི་ལ་ཤེས་བྱེད་<line/>
གང་ཡང་མེད། །ཆོས་རྣམས་ཐམས་ཅད་མཚན་ཉིད་མེད། །ཆོས་ཉིད་འདི་ནི་ཤེས་གྱུར་ན། །ཡོངས་སུ་ཤེས་པ་གང་ཡང་མེད། །སྐྱེ་བ་དག་ནི་བརྗོད་པ་སྟེ། །དེ་ཕྱིར་ཞིང་རྣམས་རབ་<line/>
ཏུ་བརྗོད། །ཞིང་གི་རང་བཞིན་ཤེས་གྱུར་ན། །འཁྲུག་པ་མེད་པ་རབ་ཏུ་ཤེས། །གང་ཚེ་འཇིག་རྟེན་ཞིང་ཡིན་པར། །ཚུལ་བཞིན་དུ་ནི་རྟོགས་བྱེད་ན། །དེ་ཚེ་ཐམས་ཅད་དོན་བསྟན་པ།།<line/>
</page>
<page index="130" id="66A">༄༅། །བྱང་ཆུབ་སེམས་དཔས་རབ་ཏུ་ཤེས། །དེ་ནས་བྱང་ཆུབ་སེམས་དཔའ་དགའ་བ་དང་ལྡན་པས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་<line/>
ཏེ༑ དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གནས་འདི་ཤིན་ཏུ་རྒྱ་ཆེ་སྟེ། །ཆོས་ཀྱི་དབྱིངས་ཀྱིས་ཀླས་པ་ཡིན། །རྟག་ཏུ་ཀུན་ཏུ་སོང་བ་སྟེ། །ཡིད་དུ་འོང་ཞིང་གནས་ཀྱང་<line/>
མེད༑ ༑དེ་ལ་ཡང་དག་བརྟགས་བྱས་ཤིང༌། །རིམ་གྲོ་ཡོད་པར་དད་བྱེད་ན། །སྡུག་བསྔལ་ནམ་ཡང་མི་མཐོང་སྟེ། །ངན་སོང་རྣམས་ཀྱང་མི་མཐོང་ངོ༌། །ཚད་མེད་དེ་བཞིན་<line/>
གྲངས་མེད་པའི། །འཇིག་རྟེན་ཁམས་སུ་སུ་འགྲོ་བས། །གང་རྣམས་འདི་ན་སྣང་བ་ཡི། །སངས་རྒྱས་བྱིན་རླབས་ཐོས་པར་འགྱུར། །དྲང་སྲོང་ཆེན་པོའི་བྱིན་གྱི་རླབས། །<line/>
གང་གིས་ཐོས་པར་གྱུར་ནས་ཀྱང༌། །འདི་འདྲ་སངས་རྒྱས་ཆོས་སོ་ཞེས། །རྟོག་མེད་བླ་མེད་བྱང་ཆུབ་བོ། །གང་རྣམས་འདས་པའི་སངས་རྒྱས་ཀྱིས། །ཆོས་ཉིད་ལ་ནི་ཡིད་<line/>
ཆེས་པ༑ ༑དེ་ཀུན་འཇིག་རྟེན་སྒྲོན་མ་སྟེ། །རྐང་གཉིས་ལྡན་པའི་དམ་པར་འགྱུར། །སངས་རྒྱས་རྣམ་པར་འཕྲུལ་བ་འདི། །ལ་ལ་ཞིག་གིས་ཐོས་གྱུར་ཅིང༌། །ཐོས་ནས་<line/>
དད་པར་བྱེད་གྱུར་ན། །དེ་དག་མི་ཡི་དམ་པར་འགྱུར། །བརྟན་པ་གང་རྣམས་ད་ལྟར་ཡང༌། །སངས་རྒྱས་ཆོས་ལ་དད་བྱེད་པ། །དེ་དག་དོན་གཟིགས་མི་འཇིགས་པའི། །དེ་<line/>
</page>
<page index="131" id="66B">བཞིན་གཤེགས་པར་འགྱུར་བ་ཡིན། །བསྐལ་པ་བསམ་གྱིས་མི་ཁྱབ་པར། །འདི་འདྲ་ཐོས་པ་ཤིན་ཏུ་དཀོན། །སྨོན་ལམ་དབང་ནི་མ་གཏོགས་པར། །བློ་གྲོས་འདི་འདྲར་འགྱུར་<line/>
བ་མིན༑ ༑སངས་རྒྱས་དམ་ཆོས་འདི་ལས་ཀྱང༌། །ལེགས་པར་བཤད་པ་བཟུང་བྱས་ཤིང༌། །གཞན་ལ་སྟོན་པར་སུ་བྱེད་པ། །དེ་དག་བསམ་གྱིས་མི་ཁྱབ་འགྱུར། །དེ་ལ་བརྩོན་<line/>
འགྲུས་བསྐྱེད་བྱས་ཤིང༌། །ཡིད་ལ་གོ་ཆ་བགོ་བྱས་ཏེ། །གང་ལས་སངས་རྒྱས་བརྗོད་པ་ཡི། །ཤེས་པ་འདི་འདྲ་མཉན་པར་བྱ། །དེ་ནས་བྱང་ཆུབ་སེམས་དཔའ་ཁྲེལ་དང་ལྡན་<line/>
པས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གང་ཞིག་ཐོས་ནས་འདི་འདྲ་བའི། །དགའ་བ་ཡངས་<line/>
པ་སྐྱེ་བ་དང༌། །ཐེ་ཚོམ་རྣམ་པར་གཅད་པ་ནི། །འཇིག་རྟེན་ན་ནི་ངོ་མཚར་ཆེ། །འདི་ལྟར་ཐམས་ཅད་གཟིགས་པའི་རྣམས། །ཉིད་ཀྱིས་འགྲོ་ལ་བཀའ་སྩལ་ན། །སངས་རྒྱས་མི་<line/>
མཁྱེན་གང་ཡང་མེད། །དེ་ལྟར་སངས་རྒྱས་བསམ་མི་ཁྱབ། །མི་ཤེས་པ་ཡི་རྒྱུ་ལས་ནི། །ཡེ་ཤེས་འཇུག་པར་མི་འགྱུར་ཏེ། །མུན་པའི་མཐུ་དང་སྣང་བ་གཉིས། །ལྷན་ཅིག་<line/>
འབྱུང་བར་མི་འགྱུར་བསྟན། །ཇི་ལྟར་གཟུགས་དང་གཟུགས་མེད་པ། །སྐལ་པ་མཉམ་པ་མེད་པར་བཤད། །དེ་ལྟར་ཤེས་དང་མི་ཤེས་པ། །འགྲོགས་པར་ཤིན་ཏུ་མི་འགྱུར་<line/>
</page>
<page index="132" id="67A">༄༅། །རོ༑ ༑འཁོར་དང་མྱ་ངན་འདས་པ་དག །ཇི་ལྟར་མེད་ལས་བརྟགས་པ་ལྟར། །དེ་བཞིན་ཤེས་དང་མི་ཤེས་པ། །མཚན་ཉིད་བཞིན་དུ་དམིགས་པ་མེད། །ཇི་ལྟར་<line/>
འཇིག་རྟེན་འཇིག་པ་དང༌། །འདུ་བར་འགྱུར་བ་རིང་བ་སྟེ། །ཕན་ཚུན་འགྲོགས་པར་མི་འགྱུར་བ། །ཤེས་དང་མི་ཤེས་དེ་བཞིན་ནོ། །ཇི་ལྟར་བྱང་ཆུབ་སེམས་དཔའ་ཡི། །ཐོག་<line/>
མའི་སེམས་དང་ཐ་མའི་སེམས། །ལྷན་ཅིག་མི་གནས་བྱུང་བ་ལྟར། །ཤེས་དང་མི་ཤེས་དེ་བཞིན་ནོ། །ཇི་ལྟར་ལུས་དང་རྣམ་ཤེས་པ། །གཞན་དང་གཞན་ལས་འབྱུང་<line/>
འགྱུར་བ། །དེ་བཞིན་ཤེས་དང་མི་ཤེས་གཉིས། །འགྲོགས་པར་འགྱུར་བ་ནམ་ཡང་མེད། །ཇི་ལྟར་དུག་ལ་ཕན་པའི་རྩི། །འཕྲལ་དུ་དུག་ནི་དུག་མིན་བྱེད། །དེ་ལྟར་ཤེས་<line/>
པ་མི་ཤེས་པས། །ཤིན་ཏུ་སེལ་བ་བྱེད་པར་བརྗོད། །སངས་རྒྱས་བླ་ན་གང་ཡང་མེད། །དེ་དང་འདྲ་བའང་ཡོད་པ་མིན། །དེ་ལས་གཞན་དུ་འགྱུར་བ་མེད། །དེ་བས་རྒྱལ་བ་<line/>
ཤིན་ཏུ་དཀོན། །དེ་ནས་བྱང་ཆུབ་སེམས་དཔའ་བརྩོན་འགྲུས་དང་ལྡན་པས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་དེ་སྨྲས་པ།<line/>
ཆོས་རྣམས་འདི་དག་འགལ་མེད་པར། །མཁྱེན་ནས་སངས་རྒྱས་ཐུགས་སུ་ཆུད། །དེས་ནི་མི་མཁྱེན་གང་ཡང་མེད། །ཡེ་ཤེས་ཀྱི་ཡང་ཕ་རོལ་ཕྱིན། །ཇི་ལྟར་གསེར་དང་ས་<line/>
</page>
<page index="133" id="67B">ལེ་སྦྲམ༑ ༑ངོ་བོ་ཉིད་ཀྱིས་འགལ་བ་མེད། །དེ་ལྟར་ཆོས་མིན་དེ་བཞིན་ཆོས། །དེ་དག་ཐམས་ཅད་མཚན་ཉིད་གཅིག །སེམས་ཅན་སེམས་ཅན་མ་ཡིན་པ། །ངོ་བོ་ཉིད་ཀྱིས་རང་བཞིན་<line/>
མེད༑ ༑གདགས་སུ་མེད་ལས་བྱུང་བ་ལྟར། །ཆོས་རྣམས་རང་བཞིན་དེ་བཞིན་ནོ། །མ་འོངས་དུས་ནི་ཇི་ལྟ་བུར། །འདས་པས་བརྗོད་པར་བྱ་བ་སྟེ། །དེ་ལ་མཚན་ཉིད་ཡོད་པ་མིན། །དེ་<line/>
བཞིན་ཆོས་ལ་མཚན་ཉིད་མེད། །འབྲེལ་བར་སྐྱེ་དང་འགག་པ་དང༌། །རང་བཞིན་མེད་དང་རང་བཞིན་དག །རྣམ་པ་ཐ་དད་གྱུར་པ་ལྟར། །སངས་རྒྱས་རང་བཞིན་དེ་བཞིན་ནོ། །མྱ་<line/>
ངན་འདས་པ་གཟུང་མེད་པ། །གཉིས་ཀྱི་དུས་ན་བརྗོད་པར་བྱས། །དེ་ལ་བྱེ་བྲག་གང་ཡང་མེད། །དེ་བཞིན་གཟུགས་ལ་རྣམ་རྟོག་པའོ། །ཇི་ལྟར་ཅི་ཞིག་བགྲང་བྱས་ཤིང༌། །བགྲང་<line/>
བར་བྱེད་ཅེས་བརྗོད་པ་ཡང༌། །དེ་ལ་ཐ་དད་གང་ཡང་མེད། །དེ་བཞིན་གཟུགས་ཀྱི་རང་བཞིན་ནོ། །ཇི་ལྟར་གཅིག་ནས་གཅིག་གི་བླར། །མང་པོའི་ཚུལ་དུ་བགྲང་བ་ཡིས། །དངོས་<line/>
པོ་གྲངས་མེད་འགྱུར་བ་ཡང༌། །བློ་ཡི་རྣམ་པ་ཐ་དད་བསྟན། །འཇིག་རྟེན་ཁམས་རྣམས་ལ་ལ་དག །བསམ་གྱིས་མི་ཁྱབ་ཚིག་གྱུར་ཀྱང༌། །ནམ་མཁའ་འཇིག་པར་འགྱུར་བ་མེད། །<line/>
རང་བྱུང་ཡེ་ཤེས་དེ་བཞིན་ནོ། །ཇི་ལྟར་འཇིག་རྟེན་ཕྱོགས་བཅུ་ཡི། །ནམ་མཁའ་སོ་སོར་བརྟགས་པ་ལྟར། །དེ་བཞིན་སངས་རྒྱས་རྣམས་མཐོང་སྟེ། །སངས་རྒྱས་རྣམས་ལ་རྟོག་མི་<line/>
</page>
<page index="134" id="68A">༄༅། །མངའ༑ ༑དེ་ནས་བྱང་ཆུབ་སེམས་དཔའ་སྟོབས་དང་ལྡན་པས་སངས་རྒྱས་ཀྱི་མཐུས་ཕྱོགས་བཅུ་རྣམ་པར་བལྟས་ཏེ། དེའི་ཚེ་ཚིགས་སུ་བཅད་དེ་སྨྲས་པ། ཇི་ལྟར་<line/>
དུས་རྣམས་གསུམ་པོ་ཡིས། །སེམས་ཅན་ཁམས་རྣམས་བརྗོད་པར་འགྱུར། །སེམས་ཅན་དེ་དག་ཐམས་ཅད་ཀྱང༌། །ཕུང་པོ་ལྔ་ལས་ཤིན་ཏུ་བརྗོད། །དེ་རྣམས་ལས་ཀྱི་ཕུང་ཆེན་<line/>
ཡིན༑ ༑ལས་ཀྱི་རྩ་བའང་སེམས་ཡིན་ཏེ། །སེམས་ནི་སྒྱུ་མ་བཞིན་དུ་བཤད། །སྒྱུ་མར་གྱུར་པ་འགྲོ་འདིའོ། །གང་ན་འཇིག་རྟེན་འདི་འབྱུང་ཞིང༌། །ཡང་ན་ལྡོག་པར་འགྱུར་བ་ཡི། །<line/>
འཇིག་རྟེན་འཇིག་རྟེན་མི་བྱེད་དེ། །གཞན་གྱི་རྒྱུས་ཀྱང་བྱས་པ་མིན། །འཇིག་རྟེན་འདི་ན་འབྱུང་བ་འབྱུང༌། །འཇིག་རྟེན་འདིར་ཡང་ལྡོག་པར་འགྱུར། །འབྱུང་ཞེས་བརྗོད་པར་མི་<line/>
བྱ་སྟེ༑ ༑དེ་ནི་འཇིག་རྟེན་ཞེས་པ་ཡིན། །གང་ལ་འཇིག་རྟེན་སྣང་བ་ཞེས། །འདུ་ཤེས་རྣམ་པར་བརྟགས་པ་ཡི། །འཇིག་རྟེན་ཞེས་བྱ་གང་ཞིག་ཡིན། །སྣང་བ་ཞེས་བྱའང་ཅི་<line/>
ཞིག་ཡིན། །དུས་གསུམ་དག་ཏུ་རྒྱུ་བ་ཡི། །ཕུང་པོ་འདི་ནི་འཇིག་རྟེན་ཡིན། །དེ་དག་འགོག་པ་སྣང་བ་ཞེས། །འགྲོ་བ་དག་ཏུ་འདུ་ཤེས་འགྱུར། །ཕུང་པོ་ཞེས་བྱ་འདི་ནི་ཅི།<line/>
ཕུང་པོའི་རང་བཞིན་ཇི་ལྟ་བུ། །ཕུང་པོ་རྣམས་ནི་མི་འཇིག་ཕྱིར། །དངོས་པོ་མེད་ཅེས་རབ་ཏུ་བརྗོད། །ཕུང་པོ་འདི་དག་རྣམ་བརྟགས་དོན། །དེ་དག་རང་བཞིན་སྟོང་པ་ཡིན་<line/>
</page>
<page index="135" id="68B">མི་འཇིག་དོན་ནི་སྟོང་པ་སྟེ། །དངོས་པོ་མེད་ཅེས་བྱ་བའོ། །འཇིག་རྟེན་ཇི་བཞིན་སངས་རྒྱས་ཏེ། །སངས་རྒྱས་ཆོས་ཀྱང་དེ་བཞིན་ནོ། །སངས་རྒྱས་ཆོས་དང་སངས་རྒྱས་རྣམས། །ངོ་<line/>
བོ་ཉིད་ཀྱིས་རང་བཞིན་མེད། །མ་ནོར་ཡང་དག་ཇི་བཞིན་པའི། །ཆོས་ཉིད་འདི་ནི་རྟོགས་གྱུར་ནས། །ཀུན་གཟིགས་ཐམས་ཅད་མཁྱེན་པ་ཡི། །སངས་རྒྱས་ཀུན་ནས་རབ་ཏུ་སྣང༌། །<line/>
དེ་ནས་བྱང་ཆུབ་སེམས་དཔའ་རིག་པ་དང་ལྡན་པས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ནས་དེའི་ཚེ་ཚིགས་སུ་བཅད་དེ་སྨྲས་པ། རང་བཞིན་དངོས་པོ་མེད་པ་<line/>
ཡི༑ ༑འཇིག་རྟེན་ཁམས་རྣམས་ཐམས་ཅད་ཀྱི། །ས་ཡི་ཁམས་རྣམས་ཇི་བཞིན་ཏེ། །སངས་རྒྱས་རྣམ་འཕྲུལ་ངོ་མཚར་ཆེ། །དེ་ཡི་རང་བཞིན་འདི་ཡིན་ལ། །བརྗོད་ཅིང་བསྔགས་<line/>
པ་མཐའ་ཡས་ཏེ། །འདས་པའི་འཇིག་རྟེན་ཁམས་རྣམས་སུ། །སུས་ཀྱང་བརྗོད་པ་མ་ཡིན་ནོ། །གཞན་དུ་སེམས་ཅན་ལས་ཀྱིས་ན། །ཤིན་ཏུ་བསྟན་པར་བརྗོད་པ་སྟེ། །སེམས་<line/>
ཅན་རྣམས་ནི་མ་གཏོགས་པར། །ལས་ཞེས་བྱ་བ་ཅི་མི་དམིགས། །དེ་བཞིན་སྟོང་པའི་ལས་ཀྱིས་ཀྱང༌། །བརྗོད་པ་རྣམས་ནི་ཚད་མེད་པར། །སེམས་ཅན་ཀུན་གྱི་ལས་སུ་གྱུར།<line/>
དེ་ལ་འོངས་པ་གང་ཡང་མེད། །ཇི་ལྟར་ཁ་དོག་དབྱིབས་ཀྱི་རྣམས། །ལས་ཀྱི་རྒྱུ་ནི་བསམ་མི་ཁྱབ། །སྣང་ཡང་དེ་དག་དེ་ན་མེད། །རྣམ་པར་རིག་པའི་དངོས་ཉིད་འདྲ། །དེ་བཞིན་<line/>
</page>
<page index="136" id="69A">༄༅། །སེམས་ཅན་གཙོ་བོ་ཡི། །སྐུ་ནི་བསམ་གྱིས་མི་ཁྱབ་པ། །བརྗོད་པ་རྣམས་ཀྱང་ཚད་མེད་པར། །ཞིང་རྣམས་ཀུན་ན་རབ་ཏུ་སྣང༌། །སྐུས་ནི་རྫོགས་པའི་སངས་<line/>
རྒྱས་མིན། །སངས་རྒྱས་རྣམས་ལ་སྐུ་མི་མངའ། །དཔའ་བོ་ཆེན་པོ་ཆོས་སྐུ་སྟེ། །ཆོས་ཀུན་རྟོགས་པར་ཐུགས་སུ་ཆུད། །གང་གིས་རང་བྱུང་རྣམས་ཀྱི་སྐུ། །ཡང་དག་ཇི་བཞིན་<line/>
མཐོང་བ་ནི། །སངས་རྒྱས་ཆོས་ནི་རྣམ་ཀུན་དང༌། །ཆོས་རྣམས་ལ་ཡང་རྨོངས་པ་མེད། །འདས་པར་གྱུར་པའི་ཆོས་རྣམས་ཀུན། །མྱ་ངན་འདས་པར་ཤེས་གྱུར་ན། །དེ་དག་ཤིན་ཏུ་མི་<line/>
གནས་པའི། །རྫོགས་པའི་སངས་རྒྱས་མཐོང་བ་ཡིན། །ཡང་དག་སངས་རྒྱས་སུས་མཐོང་ཞིང༌། །དྲན་པ་ཤིན་ཏུ་བསྒོམས་བྱས་ཏེ། །མཚན་མེད་ཐ་དད་མེད་པ་རྣམས། །དེ་དག་<line/>
ཆོས་ཀྱི་རྒྱལ་པོའི་སྲས། །དེ་ནས་བྱང་ཆུབ་སེམས་དཔའ་བློ་དང་ལྡན་པས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་དེ་སྨྲས་པ། ཇི་ལྟར་<line/>
རི་མོའི་ལས་རྣམས་ལ། །ཚོན་རྣམས་སྣ་ཚོགས་ཀུན་འདུ་བ། །ཀུན་ཀྱང་འབྱུང་བ་ཆེན་པོར་མཉམ། །སེམས་ཀྱིས་ཡོངས་སུ་བརྟགས་པ་ཡིན། །ཁམས་ལ་ཚོན་རྩི་དེ་དག་<line/>
མེད་༑ཚོན་རྩི་ལ་ཡང་ཁམས་མེད་དེ། །ཁམས་རྣམས་མ་གཏོགས་གཞན་ན་ཡང༌། །ཚོན་ཅེས་བྱ་བ་གང་ཡང་མེད། །སེམས་ལ་རི་མོ་དེ་མེད་དེ། །རི་མོ་ལའང་སེམས་མེད་<line/>
</page>
<page index="137" id="69B">དོ༑ ༑སེམས་དེ་མ་གཏོགས་གཞན་དུ་ཡང༌། །རི་མོ་གང་ཡང་མི་དམིགས་སོ། །སེམས་དེ་རྟག་པ་མ་ཡིན་པ། །བསམ་གྱིས་མི་ཁྱབ་ཚད་མེད་ཅིང༌། །ཕན་ཚུན་ཤེས་པ་མེད་པ་ཡི། །གཟུགས་<line/>
རྣམས་ཐམས་ཅད་སྟོན་པར་བྱེད། །ཇི་ལྟར་རི་མོ་མཁན་གྱི་རྣམས། །སེམས་ནི་གང་གིས་རི་མོ་དེ། །བྲིས་པའི་སེམས་ཀྱང་མི་ཤེས་པ། །དེ་བཞིན་ཆོས་ཀྱི་རང་བཞིན་ནོ། །སེམས་ནི་རི་མོ་<line/>
མཁན་དང་འདྲ། །སེམས་ནི་ཕུང་པོ་བྱེད་པ་སྟེ། །འཇིག་རྟེན་ཁམས་ན་ཇི་སྙེད་པའི། །འཇིག་རྟེན་འདི་དག་སེམས་ཀྱིས་བྲིས། །སེམས་དང་འདྲ་བ་སངས་རྒྱས་ཏེ། །སངས་རྒྱས་ཇི་བཞིན་<line/>
འགྲོ་བའོ། །སེམས་དང་སངས་རྒྱས་དག་ལ་ཡང༌། །ངོ་བོ་ཉིད་ཀྱིས་ཟད་པ་མེད། །སེམས་ཀྱི་རྒྱུད་རྣམས་ཅི་འདྲ་བ། །དེ་དག་སངས་རྒྱས་རབ་ཏུ་མཁྱེན། །དེ་ཕྱིར་སངས་རྒྱས་རང་བཞིན་<line/>
གྱིས༑ ༑འགྲོ་བ་སྣ་ཚོགས་གྱུར་པར་སྣང༌། །ལུས་ཀྱི་རྣམས་ལ་སེམས་མེད་དེ། །སེམས་ལའང་ལུས་རྣམས་ཡོད་པ་མིན། །སངས་རྒྱས་མཛད་པའང་རབ་ཏུ་བྱེད། །དེ་ལྟར་སྤྱོད་པ་ངོ་མཚར་<line/>
ཆེ༑ ༑གང་ཞིག་དུས་གསུམ་ཐམས་ཅད་ཀྱི། །རྒྱལ་བ་ཐམས་ཅད་ཤེས་འདོད་ན། །སངས་རྒྱས་ཐམས་ཅད་སེམས་ཀྱི་དངོས། །ཆོས་ཀྱི་དབྱིངས་སུ་བལྟ་བར་གྱིས། །དེ་ནས་བྱང་ཆུབ་སེམས་<line/>
དཔའ་ཡེ་ཤེས་དང་ལྡན་པས་སངས་རྒྱས་ཀྱི་མཐུས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་དེ་སྨྲས་པ། གཟུང་དུ་མེད་ལ་འཛིན་ཅེས་བྱ། །སྣང་བ་མེད་པ་སྣང་བ་<line/>
</page>
<page index="138" id="70A">༄༅། །སྟེ༑ ༑མཉན་དུ་མེད་པར་ཉན་པར་བྱེད། །སེམས་མེད་པ་ཡི་སེམས་དང་ལྡན། །ཚད་མེད་པ་ལ་ཚད་མ་ཡིས། །གང་ཞིག་འཛིན་པར་མི་འདོད་པ། །དེ་<line/>
ནི་ཚད་མེད་ཚད་མ་ཡིས། །ནམ་ཡང་འཛིན་པར་མི་འགྱུར་རོ། །བརྗོད་དུ་མེད་པ་སྨྲ་བྱེད་པ། །བདག་ལ་ཤིན་ཏུ་སླུ་བ་སྟེ། །དེ་ཡི་དོན་ཀྱང་རྗོད་མི་བྱེད། །སྲོག་ཆགས་རྣམས་<line/>
ཀྱང་ཚིམ་མི་འགྱུར། །དེ་བཞིན་མཐའ་ཡས་བརྗོད་ལྡན་པའི། །བརྗོད་པ་གང་ཞིག་སྨྲ་འདོད་པ། །བསྐལ་པ་གྲངས་མེད་ཟད་བྱས་ཀྱང༌། །རང་བྱུང་རྣམས་ཀྱིས་བརྗོད་མི་ཟད། །ཡིད་<line/>
བཞིན་ནོར་བུ་དག་པ་ནི། །ཁ་དོག་ཀུན་ཏུ་རབ་ཏུ་སྣང༌། །དེ་ལ་ཁ་དོག་ཡོད་པ་མིན། །སངས་རྒྱས་ཡོན་ཏན་དེ་བཞིན་ནོ། །ཇི་ལྟར་ནམ་མཁའ་དྲི་མེད་ཅིང༌། །གཟུགས་མེད་བསྟན་<line/>
དུ་མེད་ཡིན་ཡང༌། །གཟུགས་རྣམས་ཐམས་ཅད་སྟོན་པར་བྱེད། །ནམ་མཁའ་སྣང་བ་གང་ཡང་མེད། །དེ་བཞིན་ཐམས་ཅད་གཟིགས་པ་རྣམས། །ཡོན་ཏན་ཀུན་དང་ལྡན་སྟོན་ཀྱང༌། །<line/>
དེ་ནི་སུས་ཀྱང་མཐོང་བ་མེད། །སེམས་ལའང་དེ་ནི་མི་གནས་སོ། །སངས་རྒྱས་སྒྲ་ནི་གྲགས་མོད་ཀྱི། །དེ་བཞིན་གཤེགས་པ་སྒྲ་མ་ཡིན། །སྒྲ་ནི་མ་གཏོགས་གཞན་དུ་ཡང༌། །སངས་<line/>
རྒྱས་ཤེས་པར་མི་རུང་ངོ༌། །ཇི་ལྟར་བདག་གིས་མཐོང་ཚུལ་དུ། །འདི་ནི་ཤེས་བྱའི་གནས་མ་ཡིན། །སངས་རྒྱས་བྱང་ཆུབ་བླང་དུ་མེད། །དེ་ལ་རྣམ་པར་རྟོག་པ་མེད། །སངས་རྒྱས་ཆོས་<line/>
</page>
<page index="139" id="70B">རྣམས་གང་དག་ཀྱང༌། །སུ་ལའང་སངས་རྒྱས་གསུངས་པ་མེད། །སེམས་ཅན་བསམ་པ་ཇི་བཞིན་དུ། །དེ་ལ་དེ་འདྲ་སྟོན་པ་མཛད། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་<line/>
ཞེས་བྱ་བ་ལས། རབ་མཚེ་མའི་གནས་སུ་བྱང་ཆུབ་སེམས་དཔའ་འདུས་པས་ཚིགས་སུ་བཅད་པ་བསྟན་པའི་ལེའུ་ཞེས་བྱ་བ་སྟེ། ཉི་ཤུ་ལྔ་པའོ།། །།བམ་པོ་ཉི་ཤུ་དྲུག་པ།<line/>
དེ་ནས་དེའི་ཚེ་བྱང་ཆུབ་སེམས་དཔའ་ཡོན་ཏན་དང་ལྡན་པས་སངས་རྒྱས་ཀྱི་མཐུས་བྱང་ཆུབ་སེམས་དཔའི་ཏིང་ངེ་འཛིན་ཤིན་ཏུ་རྣམ་པར་ཕྱེ་བའི་རྣམ་པར་འབྱེད་པ་ཞེས་བྱ་བ་ལ་མཉམ་<line/>
པར་བཞག་པར་གྱུར་ཏོ། །དེ་ལྟར་བྱང་ཆུབ་སེམས་དཔའ་ཡོན་ཏན་དང་ལྡན་པ་བྱང་ཆུབ་སེམས་དཔའི་ཏིང་ངེ་འཛིན་རྣམ་པར་ཕྱེ་བའི་རྣམ་པར་འབྱེད་པ་དེ་ལ་མཉམ་པར་བཞག་མ་ཐག་ཏུ་<line/>
དེའི་ཚེ་ཕྱོགས་བཅུ་རེ་རེར་ཡང་འཇིག་རྟེན་གྱི་ཁམས་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་ནས་དེ་བཞིན་གཤེགས་པའི་མཚན་ཡོན་ཏན་དང་ལྡན་པ་<line/>
ཞེས་བྱ་བ་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱིས་ཞལ་བསྟན་པ་མཐོང་སྟེ། སངས་རྒྱས་བཅོམ་ལྡན་འདས་དེ་དག་གིས་དེ་ལ་འདི་སྐད་ཅེས་བཀའ་སྩལ་ཏོ། །ཡོན་<line/>
ཏན་དང་ལྡན་པ། དེ་ལྟར་ཁྱོད་བྱང་ཆུབ་སེམས་དཔའི་ཏིང་ངེ་འཛིན་ཤིན་ཏུ་རྣམ་པར་ཕྱེ་བའི་རྣམ་པར་འབྱེད་པ་ལ་མཉམ་པར་བཞག་པ་ལེགས་སོ། །ལེགས་སོ། །རིགས་ཀྱི་བུ། ཁྱོད་<line/>
</page>
<page index="140" id="71A">༄༅། །ལ་ནི༑ དེ་བཞིན་གཤེགས་པ་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཐམས་ཅད་ཀྱང་མཚན་མཐུན་པ་ཤ་སྟག་གིས་འདི་ལྟར་<line/>
བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་ཀྱི་སྔོན་གྱི་སྨོན་ལམ་དང༌། སྔོན་གྱི་བྱིན་གྱི་རླབས་དང༌། བྱང་ཆུབ་སེམས་དཔའ་རྣམས་ཀྱི་དགེ་བའི་རྩ་བས་<line/>
ཤིན་ཏུ་བརྟན་པས་ན། འདི་ལྟར་ཆོས་བསྟན་པ་དང༌། སངས་རྒྱས་ཀྱི་ཡེ་ཤེས་རྣམ་པར་འཕེལ་བར་བྱ་བ་དང༌། འཇིག་རྟེན་གྱི་ཁམས་ལ་འཇུག་པར་བྱ་བ་དང༌། སེམས་<line/>
ཅན་གྱི་ཁམས་རྣམ་པར་སྒོམ་པ་དང༌། ཆགས་པ་མེད་པ་ལ་འཇུག་པར་བྱ་བ་དང༌། སྒྲིབ་པ་མེད་པའི་སྤྱོད་ཡུལ་དང༌། ཀུན་ནས་རབ་ཏུ་སྦྱོར་བ་དང༌། ཐམས་ཅད་མཁྱེན་པ་<line/>
རབ་ཏུ་སྒྲུབ་པ་དང༌། ཆོས་ཐམས་ཅད་ཁོང་དུ་ཆུད་པར་བྱ་བ་དང༌། དབང་པོ་ཐམས་ཅད་ཡོངས་སུ་ཤེས་པར་བྱ་བ་དང༌། ཆོས་བསྟན་པ་ཐམས་ཅད་ཡོངས་སུ་གཟུང་བར་བྱ་བ་<line/>
དང༌། འདི་ལྟར་བྱང་ཆུབ་སེམས་དཔའི་སྤྱོད་པ་བཅུ་བརྩམ་པ་རབ་ཏུ་ཐོབ་པར་བྱ་བའི་ཕྱིར་བྱིན་གྱིས་བརླབ་པ་མཛད་ཀྱི། རིགས་ཀྱི་བུ། ཁྱོད་ཀྱིས་སངས་རྒྱས་ཀྱི་མཐུ་དང༌།<line/>
སངས་རྒྱས་ཀྱི་བྱིན་གྱི་རླབས་ཀྱིས་ཆོས་འདི་བསྟན་པ་ལ་སློབ་པར་གྱིས་ཤིག། དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་ཡོན་ཏན་དང་<line/>
</page>
<page index="141" id="71B">ལྡན་པ་ལ་ཆགས་པ་མེད་པ་ཉིད་ཉེ་བར་སྒྲུབ་པ་མཛད་དོ། །བསྒྲིབས་པ་མེད་པ་ཉིད་ཉེ་བར་སྒྲུབ་པ་མཛད་དོ། །བྱིན་གྱི་རླབས་ཉིད་ཉེ་བར་སྒྲུབ་པ་མཛད་དོ། །སློབ་དཔོན་མེད་པ་ཉིད་<line/>
ཉེ་བར་སྒྲུབ་པ་མཛད་དོ། །རྨོངས་པ་མེད་པ་ཉིད་ཉེ་བར་སྒྲུབ་པ་མཛད་དོ། །ཐ་དད་པ་མེད་པ་ཉིད་ཉེ་བར་སྒྲུབ་པ་མཛད་དོ། །ཁ་ན་མ་ཐོ་བ་མེད་པ་ཉིད་ཉེ་བར་སྒྲུབ་པ་མཛད་དོ། །ཚད་མེད་<line/>
པ་ཉིད་ཉེ་བར་སྒྲུབ་པ་མཛད་དོ། །ཟིལ་གྱིས་མི་ནོན་པ་ཉིད་ཉེ་བར་སྒྲུབ་པ་མཛད་དོ། །ཞུམ་པ་མེད་པ་ཉིད་ཉེ་བར་སྒྲུབ་པ་མཛད་དོ། །དེ་ཅིའི་ཕྱིར་ཞེ་ན། ཏིང་ངེ་འཛིན་འདི་ཉིད་ཀྱི་ཆོས་<line/>
ཉིད་ཐོབ་པའི་ཕྱིར་རོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས་ཕྱག་གཡས་པ་བརྐྱང་སྟེ་བྱང་ཆུབ་སེམས་དཔའ་ཡོན་ཏན་དང་ལྡན་པའི་མགོ་ལ་བྱུག་པ་མཛད་དོ། །<line/>
སངས་རྒྱས་བཅོམ་ལྡན་འདས་དེ་དག་གིས་དེ་ལྟར་རེག་མ་ཐག་ཏུ་བྱང་ཆུབ་སེམས་དཔའ་ཡོན་ཏན་དང་ལྡན་པ་ཏིང་ངེ་འཛིན་དེ་ལས་ལངས་ཏེ་བྱང་ཆུབ་སེམས་དཔའ་རྣམས་ལ་<line/>
སྨྲས་པ༑ ཀྱེ་རྒྱལ་བའི་སྲས་དག །བྱང་ཆུབ་སེམས་དཔའི་ལས་ནི། བསམ་གྱིས་མི་ཁྱབ་སྟེ། དེ་ནི། འདི་ལྟར་ཆོས་ཀྱི་དབྱིངས་ཀྱིས་ཀླས་སོ། །ནམ་མཁའི་དབྱིངས་ཀྱི་མཐར་ཐུག་<line/>
གོ །ཀྱེ་རྒྱལ་བའི་སྲས་དག །དེ་ཅིའི་ཕྱིར་ཞེ་ན། དེ་ནི། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། འདས་པའི་སངས་རྒྱས་བཅོམ་ལྡན་འདས་རྣམས་ཀྱི་<line/>
</page>
<page index="142" id="72A">༄༅། །སྤྱོད་པ་ལའང་སློབ་བོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་སྤྱོད་པ་ལའང་སློབ་བོ། །ད་ལྟར་བྱུང་བའི་སངས་རྒྱས་བཅོམ་ལྡན་འདས་<line/>
རྣམས་ཀྱི་སྤྱོད་པ་ལའང་སློབ་བོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་རྣམས་ཀྱི་སྤྱོད་པ་གང་ལ་བསམ་སྟེ་དེ་སྐད་དུ་སྨྲས་པ་དེ་དག་གང་ཞེ་ན། ཀྱེ་རྒྱལ་བའི་སྲས་<line/>
དག །བཅུ་པོ་འདི་དག་ནི། བྱང་ཆུབ་སེམས་དཔའ་རྣམས་ཀྱི་སྤྱོད་པ་སངས་རྒྱས་བཅོམ་ལྡན་འདས་འདས་པ་དང༌། མ་བྱོན་པ་དང༌། ད་ལྟར་བྱུང་བ་རྣམས་ཀྱིས་གསུངས་<line/>
པ་དང༌། གསུང་བ་དང༌། གསུང་བར་འགྱུར་བ་སྟེ། བཅུ་གང་ཞེ་ན། འདི་ལྟ་སྟེ། དགའ་བར་བྱེད་པ་ཞེས་བྱ་བ་བྱང་ཆུབ་སེམས་དཔའ་སྤྱོད་པ་དང་པོ་དང༌། བདེ་བ་སྐྱེད་<line/>
པ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་གཉིས་པ་དང༌། མི་མཐུན་པ་མེད་པ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་གསུམ་པ་དང༌། མི་ཟད་པ་ཞེས་བྱ་བ་བྱང་<line/>
ཆུབ་སེམས་དཔའི་སྤྱོད་པ་བཞི་པ་དང༌། རྨོངས་པ་མེད་པ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་ལྔ་པ་དང༌། ལྟ་བ་བཟང་པོ་ཞེས་བྱ་བ་བྱང་ཆུབ་སེམས་དཔའི་སྤྱོད་<line/>
པ་དྲུག་པ་དང༌། གནས་མེད་པ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་བདུན་པ་དང༌། ཐུབ་པར་དཀའ་བ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་བརྒྱད་པ་དང༌། ཆོས་<line/>
</page>
<page index="143" id="72B">བཟང་པོ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་དགུ་པ་དང༌། བདེན་པ་དང་ལྡན་པ་ཞེས་བྱ་བ་བྱང་ཆུབ་སེམས་དཔའི་སྤྱོད་པ་བཅུ་པ་དག་སྟེ། ཀྱེ་རྒྱལ་བའི་སྲས་དག །བཅུ་པོ་དེ་<line/>
དག་ནི། བྱང་ཆུབ་སེམས་དཔའ་རྣམས་ཀྱི་སྤྱོད་པ་སངས་རྒྱས་བཅོམ་ལྡན་འདས་འདས་པ་དང༌། མ་བྱོན་པ་དང༌། ད་ལྟར་བྱུང་བ་རྣམས་ཀྱིས་གསུངས་པ་དང༌། གསུང་བ་དང༌།<line/>
གསུང་བར་འགྱུར་བའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའི་སྤྱོད་པ་དང་པོ་དགའ་བར་བྱེད་པ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་བཅོམ་ལྡན་འདས་རྣམས་ཀྱི་སྔོན་གྱི་སྤྱོད་པའི་རྗེས་སུ་སློབ་ཅིང༌། རྗེས་སུ་དྲན་པར་བྱ་བ་དང༌། ཡིད་ཞུམ་པ་མེད་པ་དང༌།<line/>
ཡིད་དང་བས་ཀུན་ཏུ་འཕེལ་བར་བྱ་བ་དང༌། ཡོངས་སུ་བཟུང་བ་དང༌། ཡང་དག་པར་བསྟན་པ་དང༌། རྗེས་སུ་རྒྱ་ཆེ་བར་བྱེད་ཅིང༌། སྡུག་བསྔལ་བའི་སེམས་ཅན་བདེ་བར་བྱ་<line/>
བའི་ཕྱིར་སེམས་ཅན་ཐམས་ཅད་ལ་བདོག་པ་ཐམས་ཅད་ཡོངས་སུ་གཏོང་བ་དང༌། འགྱོད་པ་མེད་པའི་སེམས་ཀྱི་སྦྱོར་བ་དང༌། རྣམ་པར་སྨིན་པ་ལ་ཡེ་རྔམ་པ་མེད་པ་དང༌།<line/>
གྲགས་པ་འདོད་པ་མེད་པ་དང༌། གཉེན་འདོད་པ་མེད་པ་དང༌། ཁེ་འདོད་པ་མེད་པ་དང༌། གཞན་རྗེས་སུ་སྲུང་བ་དང༌། ཕ་རོལ་ལ་ཕན་གདགས་པ་དང༌། སེམས་ཅན་ཐམས་ཅད་<line/>
</page>
<page index="144" id="73A">༄༅། །ལ་ཕན་གདགས་པའི་སེམས་ཀྱིས་སྦྱིན་པའི་བདག་པོ་སྦྱིན་པ་བྱེད་པ་ཡིན་ཏེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའི་སྤྱོད་པ་<line/>
དང་པོའོ། །སྤྱོད་པ་དེ་ལ་གནས་པའི་བྱང་ཆུབ་སེམས་དཔའ་ནི། སྐྱེ་བོ་མང་པོའི་ཡིད་དུ་འོང་བ་ཡིན་ཏེ། དེ་ནི། སེམས་ཅན་དབུལ་པོ་གང་དང་གང་ན་ཡོད་པ་དེ་དང་དེར་སྨོན་<line/>
ལམ་གྱི་དབང་གིས་རབ་ཏུ་སྐྱེས་ཏེ། སྐྱེས་ནས་ཀྱང་ཟད་མི་ཤེས་པའི་ལོངས་སྤྱོད་དང་ལྡན་ཞིང་ཤིན་ཏུ་ཕྱུག་པ་ཡིན་ཏེ། དེ་ལ་གལ་ཏེ་དུས་གཅིག་ཏུ་སློང་བའི་སྲོག་ཆགས་བྱེ་<line/>
བ་ཁྲག་ཁྲིག་བརྒྱ་སྟོང་གྲངས་མེད་པ་ཞིག་འོངས་ཏེ། འདི་སྐད་དུ། ཀྱེ་ཤེས་པར་གྱིས་ཤིག །བདག་ཅག་ཐམས་ཅད་ནི། བཀྲེས་པས་འཆིའོ། །གལ་ཏེ་བདག་ཅག་གིས་ཁྱོད་<line/>
ཀྱི་ཤ་ཟོས་ན་ནི། འཚོ་བར་འགྱུར་རོ། །ཞེས་ཚིག་ཏུ་སྨྲ་བར་གྱུར་ཀྱང་བྱང་ཆུབ་སེམས་དཔའ་ནི། སྦྱིན་པ་ཕུན་སུམ་ཚོགས་པ་རྣམ་པ་འདི་ལྟ་བུ་དང་ལྡན་ཏེ། སློང་བའི་སྲོག་<line/>
ཆགས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་དེ་སྙེད་ཅིག་ཉེ་བར་ལྷགས་ཀྱང་བྱང་ཆུབ་སེམས་དཔའ་ལ་དེའི་ཕྱིར་སེམས་བསྐྱེད་པ་གཅིག་ཀྱང་ཞུམ་པའི་བསམ་པར་མི་<line/>
འགྱུར་གྱི། སེམས་ཅན་དེ་དག་ཐམས་ཅད་ལ་སྙིང་རྗེ་ཆེན་པོ་རབ་ཏུ་སྐྱེས་ཏེ། གཞན་མང་པོ་ཞིག་འོངས་ཀྱང་དེ་བས་ཀྱང་ཆེས་དགའ་བ་དང༌། སྤྲོ་བ་འབྱུང་ཞིང་འདི་ལྟར་བདག་<line/>
</page>
<page index="145" id="73B">གིས་གསོལ་བ་མ་བཏབ་པར་སངས་རྒྱས་ཀྱི་ཆོས་ལ་ཡང་དག་པར་སྟོབས་པའི་དགེ་བའི་བཤེས་གཉེན་སྡུག་བསྔལ་ཞིང༌། སློང་བ་སྦྱིན་པའི་གནས་སུ་གྱུར་པ་འདི་ལྟ་བུ་དག་དང་འགྲོགས་<line/>
པར་གྱུར་པ་ནི། བདག་གིས་ཐོབ་པ་ལེགས་པར་ཐོབ་སྟེ། ཅི་ནས་ཀྱང་སེམས་ཅན་འགའི་ཡིད་ཀྱང་མི་ཉམས་པར་བྱ་བ་དེ་ལྟར་བདག་གིས་བྱའོ། །བདག་གིས་དགེ་བའི་རྩ་བ་ཅི་<line/>
བྱས་པ་དང༌། ཅི་བྱེད་པ་དང༌། དགེ་བའི་རྩ་བ་ཅི་བྱེད་པར་འགྱུར་བ་དེས་ཇི་ཙམ་གྱིས་སེམས་ཅན་དེ་དག་ཐམས་ཅད་འགྲངས་ཤིང་དུས་བྱེད་པར་འགྱུར་བ་དེ་ཙམ་དུ་ཆེ་བའི་ལུས་སུ་<line/>
གྱུར་ཅིག །སེམས་ཅན་དེ་དག་འགྲངས་ཤིང་ཚིམ་པར་མ་གྱུར་གྱི་བར་དུ་བཅད་ཅིང་སྐྱེ་བས་མི་ཟད་པ་དེ་ཙམ་གྱི་ལུས་སུ་གྱུར་ཅིག །དགེ་བའི་རྩ་བ་དེས་ཀྱང་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་ཏུ་ཡང་དག་པར་བསྒྲུབས་ཏེ། ཕུང་པོ་མ་ལུས་པའི་མྱ་ངན་ལས་འདས་པའི་ཁམས་སུ་མྱ་ངན་ལས་འདའ་བར་བྱའོ། །རྣམ་གྲངས་འདི་བཞིན་དུ་མ་འོངས་<line/>
པའི་དུས་ཀྱི་འཇིག་རྟེན་གྱི་ཁམས་ཐམས་ཅད་ཀྱི་སེམས་ཅན་དེ་དག་ཐམས་ཅད་ལས་འདི་འདྲ་བ་དང་ལྡན་པར་གྱུར་ཏེ། དེ་དག་ཐམས་ཅད་ཀྱང་བདག་གི་ཤ་ལ་ཟོས་ནས་བླ་ན་མེད་པ་<line/>
ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་བསྒྲུབས་ཏེ། སངས་རྒྱས་ཀྱི་ཆོས་ཐམས་ཅད་མཉམ་པའི་ཡེ་ཤེས་ཀྱིས་སངས་རྒྱས་ཀྱི་མཛད་པ་བྱས་ནས་ཕུང་པོའི་ལྷག་མ་མ་<line/>
</page>
<page index="146" id="74A">༄༅། །ལུས་པའི་མྱ་ངན་ལས་འདས་པའི་དབྱིངས་སུ་མྱ་ངན་ལས་འདའ་བར་གྱུར་ཅིག །བདག་ཉིད་ཀྱང་སེམས་ཅན་གྱི་བསམ་པ་ཡོངས་སུ་རྫོགས་པར་མ་<line/>
བྱས་ཀྱི་བར་དུ་བདག་ཏུ་འདུ་ཤེས་པའམ། སེམས་ཅན་དུ་འདུ་ཤེས་པའམ། སྲིད་པར་འདུ་ཤེས་པའམ། སྲོག་ཏུ་འདུ་ཤེས་པའམ། སོ་སོའི་སྐྱེ་བོར་འདུ་ཤེས་པའམ། གང་<line/>
ཟག་ཏུ་འདུ་ཤེས་པའམ། ཤེད་ཅན་དུ་འདུ་ཤེས་པའམ། ཤེད་བདག་ཏུ་འདུ་ཤེས་པའམ། བྱེད་པ་པོར་འདུ་ཤེས་པའམ། ཚོར་བ་པོར་འདུ་ཤེས་པའམ། གཞན་དུ་ཆོས་ཀྱི་<line/>
དབྱིངས་ཉེ་བར་གཟུང་བ་དང༌། སེམས་ཅན་གྱི་ཁམས་མཐའ་ཡས་པའི་ཆོས་ཉིད་ཉེ་བར་གཟུང་བ་དང༌། སྟོང་པའི་ཆོས་ཉིད་ཉེ་བར་གཟུང་བ་དང༌། འདོད་ཆགས་དང་བྲལ་བའི་ཆོས་<line/>
ཉིད་ཉེ་བར་གཟུང་བ་དང༌། མཚན་ཉིད་མེད་པའི་ཆོས་ཉིད་ཉེ་བར་གཟུང་བ་དང༌། དངོས་པོ་མེད་པའི་ཆོས་ཉིད་ཉེ་བར་གཟུང་བ་དང༌། གནས་མེད་པའི་ཆོས་ཉིད་ཉེ་བར་གཟུང་བ་<line/>
དང༌། གཞི་མེད་པའི་ཆོས་ཉིད་ཉེ་བར་གཟུང་བ་དང༌། མངོན་པར་འདུ་བྱ་བ་མེད་པའི་ཆོས་ཉིད་ཉེ་བར་གཟུང་བ་མ་གཏོགས་པར་མངོན་པར་འཚང་རྒྱ་བར་མ་གྱུར་ཅིག །ཅེས་ཏེ།<line/>
དེ་ནི། བདག་ཀྱང་ཡང་དག་པར་རྗེས་སུ་མི་མཐོང༌། བདག་གི་ལུས་ཀྱང་ཡང་དག་པར་རྗེས་སུ་མི་མཐོང༌། ལེན་ཏོ། །ཞེས་བྱ་བར་ཡང་ཡང་དག་པར་རྗེས་སུ་མི་མཐོང༌། ལེན་པ་<line/>
</page>
<page index="147" id="74B">ཡང་ཡང་དག་པར་རྗེས་སུ་མི་མཐོང༌། སྦྱིན་པའི་གནས་ཀྱང་ཡང་དག་པར་རྗེས་སུ་མ་མཐོང་སྟེ། དེ་ནི། ལས་ཀྱང་ཡང་དག་པར་རྗེས་སུ་མི་མཐོང༌། རྣམ་པར་སྨིན་པ་ཡང་ཡང་དག་<line/>
པར་རྗེས་སུ་མི་མཐོང༌། འབྲས་བུའང་ཡང་དག་པར་རྗེས་སུ་མི་མཐོང༌། འབྲས་བུ་ཆེན་པོའང་ཡང་དག་པར་རྗེས་སུ་མི་མཐོང༌། འབྲས་བུ་ཆུང་ངུ་ཡང་ཡང་དག་པར་རྗེས་སུ་མི་<line/>
མཐོང༌། དེ་འདས་པའི་དུས་ཀྱི་སེམས་ཅན་ཐམས་ཅད་ཀྱི་ལུས་ཞིག་པར་ཡིད་ལ་བྱེད་དོ། །མ་འོངས་པ་དང༌། ད་ལྟར་བྱུང་བའི་སེམས་ཅན་ཐམས་ཅད་ཀྱི་ལུས་འཇིག་པར་ཡིད་<line/>
ལ་བྱེད་དོ། །དེ་འདི་སྙམ་དུ་སེམས་ཏེ། ཀྱེ་མ། སེམས་ཅན་འདི་དག་རང་གི་ལུས་གྲངས་མེད་པ་ཞིག་ནི། འགགས་ཏེ། འགག་ཅིང་འགག་པར་འགྱུར་ཡང་སྙིང་པོ་མེད་པའི་<line/>
ལུས་ལས་སྙིང་པོ་མི་ལེན་པ་ནི། ངོ་མཚར་ཆེའོ། །དེ་ལྟ་ཡིན་གྱི། བདག་གིས་སེམས་ཅན་ཐམས་ཅད་བདེ་བས་རིམ་གྲོ་བྱ་བའི་ཕྱིར་དེ་བཞིན་གཤེགས་པའི་རྗེས་སུ་བསླབ་<line/>
པར་བྱའོ། །ཐམས་ཅད་མཁྱེན་པའི་ཡེ་ཤེས་ཀྱང་མངོན་པར་སངས་རྒྱས་ཏེ་ཆོས་ཐམས་ཅད་རྣམ་པར་སྦྱང་བའི་ཕྱིར་ཆོས་ཉིད་མི་འཇིག་པ་ཉེ་བར་བཟུང་སྟེ། དུས་གསུམ་མཉམ་<line/>
པ་ཉིད་དུ་མཐུན་པའི་ཚུལ་གྱིས་ཞི་བར་བྱ་བས་སེམས་ཅན་རྣམས་ལ་ཆོས་བསྟན་པར་བྱའོ། །སྙམ་དུ་སེམས་ཏེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའི་<line/>
</page>
<page index="148" id="75A">༄༅། །སྤྱོད་པ་དང་པོ་སྟེ། དགའ་བར་བྱེད་པ་ཞེས་བྱའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་རྣམས་ཀྱི་སྤྱོད་པ་གཉིས་པ་བདེ་བ་སྐྱེད་པ་ཞེས་<line/>
བྱ་བ་དེ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཚུལ་ཁྲིམས་དང་ལྡན་པ་ཡིན་ཏེ། དེ་ནི། མི་གནས་པ་ཡིན། གཟུགས་དང༌། སྒྲ་དང༌། དྲི་དང༌།<line/>
རོ་དང༌། རེག་ལ་མི་གནས་པ་སྟོན་པ་ཡིན། རིགས་ཀྱི་བུ་བདག་ཉིད་ཆེ་བ་ལ་མི་གནས་པ་ཡིན། རྒྱུད་ཀྱི་བདག་ཉིད་ཆེ་བ་ལ་མི་གནས་པ་ཡིན། ཟས་ཀྱི་བདག་ཉིད་ཆེ་བ་ལ་<line/>
མི་གནས་པ་ཡིན། གཟུགས་ཀྱི་བདག་ཉིད་ཆེ་བ་ལ་མི་གནས་པ་ཡིན། ལོངས་སྤྱོད་ཀྱི་བདག་ཉིད་ཆེ་བ་ལ་མི་གནས་པ་ཡིན་ཏེ། དེ་ལྟར་དེ་ནི། ཚུལ་ཁྲིམས་ལས་ཡོངས་<line/>
སུ་ཉམས་པ་མེད་ཅིང༌། འདི་ལྟར་ཀུན་ནས་འཁོར་བ་མེད་པ་དང༌། ཀུན་ཏུ་བཙལ་བ་མེད་པ་དང༌། ཡོངས་སུ་གདུང་བ་མེད་པ་དང༌། བར་ཆད་མེད་པ་དང༌། གཙེ་བ་མེད་པ་<line/>
དང༌། འཁྲུལ་པ་མེད་པར་བྱའོ། །སྣད་པ་མེད་པར་བྱའོ། །སངས་རྒྱས་ཀྱིས་བསྔགས་པའི་ཆོས་རྣམས་ཡོངས་སུ་གཟུང་ངོ༌། །སྙམ་དུ་སེམས་ཏེ། ཀྱེ་རྒྱལ་བའི་སྲས་དག །<line/>
བྱང་ཆུབ་སེམས་དཔའ་དེ་ལྟ་བུའི་ཚུལ་ཁྲིམས་དང་ལྡན་པའི་དྲུང་དུ་གལ་ཏེ་ཉིན་གཅིག་ཏུ་བདུད་བྱེ་བ་ཁྲག་ཁྲིག་བརྒྱ་སྟོང་ཞིག་འོངས་ཏེ། བདུད་རེ་རེ་ཞིང་ཡང་ལྷའི་བུ་མོ་<line/>
</page>
<page index="149" id="75B">བྱེ་བ་ཁྲག་ཁྲིག་བརྒྱ་སྟོང་འདོད་པའི་ཆོ་ག་ཐམས་ཅད་ལ་མཁས་པ། བདེ་བར་རིམ་གྲོར་བྱ་བ་ཐམས་ཅད་ཐོགས་པ། ལུས་ཀྱི་རྒྱན་གྱིས་ལུས་ཡོངས་སུ་རྒྱས་པ་བྱེ་བ་ཁྲག་ཁྲིག་<line/>
བརྒྱ་སྟོང་རེ་རེ་བསྙེན་ཀྱང་བྱང་ཆུབ་སེམས་དཔས་འདོད་པ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བར་དུ་གཅོད་པ་ཡིན་པར་ཤེས་ནས་སྟོན་པ་མངོན་དུ་གྱུར་པའི་<line/>
ཕྱིར་འདོད་པ་དང་ལྡན་པའི་སེམས་བསྐྱེད་པ་གཅིག་ཀྱང་མི་འབྱུང་སྟེ། བྱང་ཆུབ་སེམས་དཔའ་ནི། ཐམས་ཅད་མཁྱེན་པ་ཉིད་ཡིད་ལ་བྱ་བ་དང་མི་འབྲལ་ལོ། །འདོད་པའི་དོན་དུ་སེམས་<line/>
ཅན་འགའ་ལའང་སྡུག་བསྔལ་གྱི་རྒྱུར་འགྱུར་བ་མི་བྱེད་དེ། ཆུང་ངུ་ན་སྲོག་གི་དབང་པོ་འགགས་པར་གྱུར་ཀྱང་གཞན་ལ་མི་དགའ་བ་མི་སྐྱེད་དོ། །ཀྱེ་རྒྱལ་བའི་སྲས་དག །བྱང་<line/>
ཆུབ་སེམས་དཔའ་རྣམས་ནི། དེ་བཞིན་གཤེགས་པ་མཐོང་ནས་ཆུང་ངུ་ན་སེམས་ཀྱི་རྒྱུད་གཅིག་ཙམ་གྱིས་ཀྱང་འདོད་པ་ལ་མི་སྤྱོད་ན། གཉིས་ཀྱིས་གཉིས་སྦྱར་བ་ལྟ་སྨོས་<line/>
ཀྱང་ཅི་དགོས་ཏེ། འདི་ནི། གནས་མེད་དོ། །བྱང་ཆུབ་སེམས་དཔའ་ནི། འདི་ལྟར་སེམས་སྐྱེས་ཏེ། སེམས་ཅན་འདི་དག་ནི། ཡུན་རིང་པོ་ནས་དེ་ལྟར་གཞོལ་བ། དེ་ལྟར་འབབ་<line/>
པ༑ དེ་ལྟར་བབ་པ། དེ་ལྟར་མོས་པ། དེ་ལྟ་བུའི་སྤྱོད་ཡུལ་ཅན། དེ་ལྟར་ངེས་པ། དེ་ལྟར་བྱིང་བ། དེ་ལྟར་ནོན་པ། དེ་ལྟར་ཆགས་པ། དེ་ལྟར་ཞུགས་པ་ཡིན་གྱི། བདག་གིས་<line/>
</page>
<page index="150" id="76A">༄༅། །ནི༑ བདུད་འདི་དག་དང༌། བདུད་ཀྱི་བུ་མོ་འདི་དག་དང༌། སེམས་ཅན་ཐམས་ཅད་ཅི་ནས་ཀྱང་བླ་ན་མེད་པའི་ཚུལ་ཁྲིམས་ཡོངས་སུ་དག་པ་ལ་བཀོད་དེ། ཐམས་<line/>
ཅད་མཁྱེན་པ་ཉིད་ལ་ཕྱིར་མི་ལྡོག་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བར་བྱས་ཏེ། ཕུང་པོའི་ལྷག་མ་མ་ལུས་པའི་མྱ་ངན་ལས་<line/>
འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་བ་དེ་ལྟར་བྱའོ། །དེ་ཅིའི་ཕྱིར་ཞེ་ན། འདི་ལྟར་སངས་རྒྱས་ཐམས་ཅད་ཀྱི་རྗེས་སུ་བསླབ་སྟེ་མི་བྱ་བ་ཐམས་ཅད་<line/>
ཡོངས་སུ་སྤངས་པ་དང༌། ལུས་ཀྱིས་མི་ཤེས་པ་ཐམས་ཅད་ཡོངས་སུ་སྤངས་པ་མ་ཡིན་པ་དང༌། སེམས་ཀྱིས་ཀྱང་མ་ཡིན་པ་དེ་ནི། བདག་ཅག་གི་ལས་ཡིན་གྱི། ཀྱེ་རྒྱལ་བའི་<line/>
སྲས་དག །བདག་ཅག་གིས་སངས་རྒྱས་ཀྱི་ཆོས་ཐམས་ཅད་ཀྱི་རྗེས་སུ་སོང་བའི་ཡེ་ཤེས་ཀྱིས་སེམས་ཅན་ཐམས་ཅད་ཀྱི་ཕྱིན་ཅི་ལོག་རབ་ཏུ་སྤང་བའི་ཕྱིར་ཆོས་བསྟན་པར་<line/>
བྱའོ༑ ༑ཕྱིན་ཅི་ལོག་ནི། སེམས་ཅན་རྣམས་ལས་གཞན་ནའང་མེད་དེ། ཕྱིན་ཅི་ལོག་རྣམས་ལས་ཀྱང་སེམས་ཅན་རྣམས་གུད་ན་མེད་དོ། །ཕྱིན་ཅི་ལོག་ཏུའང་སེམས་ཅན་<line/>
འདུས་པ་མ་ཡིན། སེམས་ཅན་དུའང་ཕྱིན་ཅི་ལོག་འདུས་པ་མ་ཡིན་ནོ། །ཕྱིན་ཅི་ལོག་རྣམས་ཀྱང་སེམས་ཅན་མ་ཡིན། སེམས་ཅན་རྣམས་ཀྱང་ཕྱིན་ཅི་ལོག་མ་ཡིན་ནོ། །<line/>
</page>
<page index="151" id="76B">ཕྱིན་ཅི་ལོག་རྣམས་ནི། ནང་ནའང་མེད། ཕྱིན་ཅི་ལོག་རྣམས་ནི། ཕྱི་རོལ་ནའང་མེད་དོ། །སེམས་ཅན་རྣམས་ཀྱང་ནང་ན་ཡང་མེད། སེམས་ཅན་རྣམས་ནི། ཕྱི་རོལ་ན་ཡང་མེད་དེ།<line/>
ཆོས་དེ་དག་ཐམས་ཅད་ནི། གསོག །གསོབ། རྫུན་པ། བསླུ་བའི་ཆོས་ཅན་ཏེ། སྒྱུ་མ་ལྟ་བུ་བྱིས་པ་སླུ་བ་དང༌། ངན་པ། ཆུང་བ། སྙིང་པོ་མེད་པ། རྨི་ལམ་ལྟ་བུ། མིག་ཡོར་ལྟ་བུ་<line/>
སྟེ༑ དེ་དག་ཁོང་དུ་ཆུད་པར་བྱ་བའི་ཕྱིར་འདུ་བྱེད་རྗེས་སུ་རྟོགས་པའོ། །འདུ་བྱེད་རྗེས་སུ་རྟོགས་པའི་ཕྱིར་མྱ་ངན་ལས་འདས་པ་སྟེ། དེ་ནི། སངས་རྒྱས་ཀྱི་བྱང་ཆུབ་ཏུ་རྣམ་པར་<line/>
འཚང་རྒྱ་བར་བྱེད་དེ། རྒལ་བས་ནི། སྒྲོལ་བར་བྱེད། གྲོལ་བས་ནི། འགྲོལ་བར་བྱེད། ཞི་བས་ནི། ཞི་བར་བྱེད། དབུགས་ཕྱིན་པས་ནི། དབུགས་འབྱིན་པར་བྱེད། བཀྲུས་<line/>
པས་ནི༑ འཁྲུ་བར་བྱེད། དག་པས་ནི། དག་པར་བྱེད། མྱ་ངན་ལས་འདས་པས་ནི། མྱ་ངན་ལས་འདའ་བར་བྱེད། བདེ་བར་གྱུར་པས་ནི། བདེ་བར་བྱེད་པ་སྟེ། བདག་ཅག་<line/>
གིས་ནི༑ དེ་བཞིན་གཤེགས་པ་དང་སྐལ་པ་མི་མཐུན་པར་གནས་པར་མི་བྱ་སྟེ། བདག་ཅག་གིས་ནི། འཇིག་རྟེན་གྱི་སྤྱོད་པ་ཐམས་ཅད་སྤང་བར་བྱའོ། །བདག་ཅག་གིས་ནི།<line/>
སངས་རྒྱས་ཀྱི་ཆོས་ཐམས་ཅད་དང་ལྡན་པར་བྱའོ། །བདག་ཅག་གིས་ནི། བླ་ན་མེད་པའི་ཆོས་མཉམ་པ་ཉིད་ཀྱིས་གནས་པར་བྱའོ། །བདག་ཅག་གིས་ནི། སེམས་ཅན་<line/>
</page>
<page index="152" id="77A">༄༅། །ཐམས་ཅད་ལ་སེམས་མཉམ་པས་ཡང་དག་པར་འཇུག་པར་བྱའོ། །བདག་ཅག་གིས་ནི། ཡུལ་ཐམས་ཅད་ཡོངས་སུ་ཤེས་པ་དང་ལྡན་པར་<line/>
བྱའོ༑ ༑བདག་ཅག་གིས་ནི། ཡོངས་སུ་སྤྱོད་པ་ཁ་ན་མ་ཐོ་བ་མེད་པའི་བག་ཆགས་དང་ལྡན་པར་བྱའོ། །བདག་ཅག་གིས་ནི། རྟོགས་པ་ཐམས་ཅད་དང་ལྡན་པར་<line/>
བྱའོ༑ ༑བདག་ཅག་གིས་ནི། འབྱུང་བ་ཐམས་ཅད་ལ་མཁས་པ་དང་ལྡན་པར་བྱའོ། །བདག་ཅག་གིས་ནི། བླ་ན་མེད་པའི་ཡེ་ཤེས་ཀུན་ཏུ་མཐའ་ཡས་པ། བརྗོད་དུ་<line/>
མེད་པ༑ མི་གནས་པ། འཕོས་པ་མེད་པ། མཐའ་དང་དབུས་མེད་པ། མི་ཟད་པ། གཟུགས་མེད་པ། བསྟན་དུ་མེད་པ་ལ་རབ་ཏུ་མོས་པར་བྱའོ། །ཞེས་ཟེར་ཏེ། ཀྱེ་<line/>
རྒྱལ་བའི་སྲས་དག། འདི་ནི། བྱང་ཆུབ་སེམས་དཔའི་སྤྱོད་པ་གཉིས་པ་སྟེ། བདེ་བ་སྐྱེད་པ་ཞེས་བྱའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་གསུམ་པ་མི་མཐུན་པ་མེད་པ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཆོས་<line/>
ཉིད་ལ་བརྩོན་ཏེ་བཟོད་པ་དང་ལྡན་ཞིང་མངོན་པར་སྨྲ་བའི་ངང་ཚུལ་ཅན་ཡིན་ཏེ། དེ་ཡང་བདག་ལ་གནོད་པ་མ་ཡིན། ཕ་རོལ་ལ་གནོད་པ་མ་ཡིན། གཉིས་ཀ་ལ་<line/>
</page>
<page index="153" id="77B">གནོད་པ་མ་ཡིན། བདག་བསྡུ་བ་མ་ཡིན། གཞན་བསྡུ་བ་མ་ཡིན། གཉིས་ཀ་བསྡུ་བ་མ་ཡིན། བདག་ཡོངས་སུ་གཟུང་བ་མ་ཡིན། གཞན་ཡོངས་སུ་གཟུང་བ་<line/>
མ་ཡིན༑ གཉིས་ཀ་ཡོངས་སུ་གཟུང་བ་མ་ཡིན། ཡང་དག་པར་བླངས་པ་གྲགས་པའི་ཕྱིར་མ་ཡིན་གྱི། བྱང་ཆུབ་སེམས་དཔའ་ནི། སེམས་འདི་ལྟར་སྐྱེ་སྟེ། བདག་ཅག་<line/>
གིས་སེམས་ཅན་ཐམས་ཅད་ལ་མི་དགེ་བ་ཐམས་ཅད་སྤང་བའི་ཕྱིར་ཆོས་བསྟན་པར་བྱའོ། །འདོད་ཆགས་སྤང་བ་དང༌། ཞེ་སྡང་སྤང་བ་དང༌། གཏི་མུག་སྤང་བ་དང༌། ང་རྒྱལ་<line/>
སྤང་བ་དང༌། འཆབ་པ་སྤང་བ་དང༌། ཕྲག་དོག་སྤང་བ་དང༌། སེར་སྣ་སྤང་བ་དང༌། གཡོ་དང་སྒྱུ་སྤང་བ་དང༌། བཟོད་པ་དང་ངེས་པ་ལ་གཞག་པའི་ཕྱིར་བདག་ཅག་གིས་སེམས་<line/>
ཅན་ཐམས་ཅད་ལ་ཆོས་བསྟན་པར་བྱའོ། །ཞེས་ཏེ། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་ནི། དེ་ལྟ་བུར་བཟོད་ཅིང་ངེས་པ་དང་ལྡན་པ་ཡིན་པས། དེ་ལ་གལ་ཏེ་<line/>
སྲོག་ཆགས་བརྒྱ་སྟོང་བྱེ་བ་གྲངས་མེད་པ་ཞིག་འོངས་ལ། སྲོག་ཆགས་དེ་དག་རེ་རེ་ཞིང་ཡང་ཁ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པར་སྤྲུལ་ཏེ་དྲུང་དུ་ཕྱིན་ལ། ཁ་རེ་རེ་ནས་<line/>
ཀྱང་མི་སྙན་པར་བརྗོད་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པས། མི་སྙན་ཅིང་ཡིད་དུ་མི་འོང་བ་དང༌། མི་འདོད་པ་དང༌། མི་སྡུག་པ་དང༌། མི་དགའ་བ་དང༌། མི་ཚུལ་བ་<line/>
</page>
<page index="154" id="78A">༄༅། །དང༌། འཕགས་པ་མ་ཡིན་པ་དང༌། འཕགས་པ་མ་ཡིན་པས་བརྗོད་པ་དང༌། འཕགས་པ་མ་ཡིན་པས་བསྙེན་པ་དང༌། ཡོངས་སུ་སྤང་བར་བྱ་བ་<line/>
ཤ་སྟག་ཏུ་བརྗོད་དེ། ལག་པ་རེ་རེ་ཞིང་ཡང་འཐབ་ཆ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་ཐོགས་ཏེ། བྱང་ཆུབ་སེམས་དཔའི་ལུས་ལ་གནོད་པར་བྱས་ལ། ཉིན་གཅིག་<line/>
ཏུ་ཇི་ལྟ་བ་བཞིན་དུ་བསྐལ་པ་གྲངས་མེད་པར་ཡང་མཚམས་མེད་ཅིང་ངལ་མི་ཤེས། སྐྱོ་མི་ཤེས། རྒྱུན་མི་ཆད། གཏོང་བ་མེད། །སྡོད་པ་མེད། གཅུགས་སུ་མེད། དབུགས་<line/>
འབྱིན་པ་མེད། ཕྱིར་སྲི་བ་མེད་པར་བརྟགས་ཀྱང་ཀྱེ་རྒྱལ་བའི་སྲས་དག །དེ་ལྟ་བུའི་འཇིགས་པ་ཆེན་པོ། མི་ཟད་པ། མ་རུངས་པ། སྐྱི་གཡའ་བ། སྡུག་བསྔལ་བ། ཉམས་<line/>
སུ་འབབ་པ། ཚ་བ། རྩུབ་པས་ཕོག་སྟེ་སྲོག་ལ་བབ་པར་འཆི་མ་ཁད་ཀྱང་དེ་ལ་བྱང་ཆུབ་སེམས་དཔའ་འདི་སྙམ་དུ་སེམས་ཏེ། སྡུག་བསྔལ་གྱི་རྣམ་པ་འདི་ཙམ་དག་<line/>
གིས་ཕོག་པ་ལ་གལ་ཏེ་བདག་གིས་སེམས་འཁྲུག་པ་ཞིག་བྱས་སུ་ཟིན་ན། དེ་ནི། མ་དུལ་བ་དང༌། མི་བདེན་པ་དང༌། མི་མཁས་པ་དང༌། མ་ཞི་བ་དང༌། མ་བསྒོམས་<line/>
པ་དང༌། མ་བསྡམས་པ་དང༌། མ་ཁུག་པ་དང༌། བྱས་པ་མེད་པ་དང༌། མཉམ་པར་མ་བཞག་པ་དང༌། བདག་གི་ལུས་ལ་བརྟེན་པས་གཞན་གྱི་སེམས་མགུ་བར་བྱ་<line/>
</page>
<page index="155" id="78B">བར་མི་ནུས་ཀྱི་ཞེས་ཏེ། དེ་ལུས་དང་སེམས་ཀྱི་རང་བཞིན་ཤེས་ནས་ཐོག་མ་དང་ཐ་མ་མེད་པར་སྐྱེ་བ་དང༌། འཁོར་བའི་སྡུག་བསྔལ་རྗེས་སུ་དྲན་ནས་ཆོས་འདི་དག་ནི། ཚུལ་གྱིས་<line/>
དེ་བཞིན་ནོ། །ཞེས་ནས་ཕྱིར་ཞིང་སེམས་དང་བར་བྱེད། རབ་ཏུ་དང་བར་བྱེད། དགའ་བར་བྱེད། རབ་ཏུ་དགའ་བར་བྱེད། ཚིམ་པར་བྱེད། གཟེངས་མཐོ་བར་བྱེད། སྤྲོ་བར་བྱེད།<line/>
རབ་ཏུ་སྤྲོ་བར་བྱེད། འདུལ་བར་བྱེད། ཡོངས་སུ་འདོམས་པར་བྱེད་དེ། དེ་ལྟར་བདག་གིས་ཀྱང་སངས་རྒྱས་ཀྱི་ཆོས་ལ་བཞག་སྟེ། སེམས་ཅན་ཐམས་ཅད་ལའང་དོན་འདི་<line/>
བསྟན་པར་བྱའོ། །སྙམ་མོ། །དེ་ཅིའི་ཕྱིར་ཞེ་ན། འདི་ལྟར་ལུས་འདི་ནི། བདག་དང་བདག་གིས་སྟོང་པ་སྟེ། རང་བཞིན་གྱིས་སྟོང་པའོ། །སྟོང་པ་ཉིད་ལ་ནི། བདེ་བའམ། སྡུག་<line/>
བསྔལ་པའམ། གཉིས་སུ་བརྗོད་པ་མེད་པ་གང་ཡང་མེད་དོ། །གང་སྟོང་པ་དེ་ལ་ཅིའང་མེད་དེ། ཆོས་ཐམས་ཅད་ནི། ཅིའང་མ་ཡིན་པ་ཡིན་གྱི། དེ་དག་གིས་ཀྱང་ཡང་དག་<line/>
པར་ཤེས་པར་བྱས་ཏེ་སེམས་ཅན་ཐམས་ཅད་ལ་དངོས་པོར་འཛིན་པ་སྤང་བའི་ཕྱིར་ཆོས་བསྟན་པར་བྱ་དགོས་ཀྱི། དེ་ལྟར་བདག་གིས་འདི་དག་ལ་བྱམས་པའི་སེམས་དང༌།<line/>
ཕན་པའི་སེམས་དང༌། བདེ་བའི་སེམས་དང༌། སྙིང་རྗེ་བའི་སེམས་དང༌། སྙིང་བརྩེ་བའི་སེམས་དང༌། ཕན་པར་དགའ་བའི་སེམས་དང༌། ཡོངས་སུ་མི་གཏོང་བའི་སེམས་དང༌།<line/>
</page>
<page index="156" id="79A">༄༅། །འཚང་རྒྱ་བའི་སེམས་དང༌། བྱང་ཆུབ་པའི་སེམས་དང༌། མི་འཕྲོག་པའི་སེམས་དང༌། སངས་རྒྱས་ཀྱི་ཚུལ་གྱི་རྗེས་སུ་བསྙེགས་པའི་སེམས་ཀྱིས་<line/>
བཟོད་པར་བྱའོ། །སྙམ་མོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་གསུམ་པ་སྟེ། མི་མཐུན་<line/>
པ་མེད་པ་ཞེས་བྱའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྤྱོད་པ་བཞི་པ་མི་ཟད་པ་ཞེས་བྱ་བ་དེ་གང་ཞེ་ན། འདི་ལ་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་བརྩོན་འགྲུས་དང་ལྡན་པ་ཡིན་ཏེ། བརྩོན་འགྲུས་མཆོག་དང་ལྡན་པ་ཡིན། བརྩོན་འགྲུས་རབ་དང་ལྡན་པ་ཡིན། བརྩོན་འགྲུས་དམ་<line/>
པ་དང་ལྡན་པ་ཡིན། བརྩོན་འགྲུས་ཕུལ་དང་ལྡན་པ་ཡིན། བརྩོན་འགྲུས་འཕགས་པ་དང་ལྡན་པ་ཡིན། བརྩོན་འགྲུས་གྱ་ནོམ་པ་དང་ལྡན་པ་ཡིན། བརྩོན་འགྲུས་བླ་ན་<line/>
མེད་པ་དང་ལྡན་པ་ཡིན། བརྩོན་འགྲུས་མི་ཉམས་པ་དང་ལྡན་པ་ཡིན་ཏེ། དེ་ལ་འདོད་ཆགས་ཀྱི་རང་བཞིན་མེད། ཞེ་སྡང་གི་རང་བཞིན་མེད། གཏི་མུག་གི་རང་བཞིན་མེད།<line/>
ང་རྒྱལ་གྱི་རང་བཞིན་མེད་དོ། །འཆབ་པའི་རང་བཞིན་མེད། ཕྲག་དོག་གི་རང་བཞིན་མེད། འཇུངས་པའི་རང་བཞིན་མེད། སྒྱུའི་རང་བཞིན་མེད། ཁྲེལ་མེད་པའི་རང་བཞིན་<line/>
</page>
<page index="157" id="79B">མེད་དོ༑ ༑དེ་ནི། སེམས་ཅན་གང་ལ་ཡང་མཐོ་བ་ཙམ་པའི་ཕྱིར་བརྩོན་འགྲུས་མི་རྩོམ་སྟེ། གཞན་དུ་ན་ཉོན་མོངས་པ་ཐམས་ཅད་ཡོངས་སུ་སྤང་བའི་ཕྱིར་བརྩོན་འགྲུས་རྩོམ་མོ། །བག་<line/>
ལ་ཉལ་བ་ཐམས་ཅད་ཡང་དག་པར་གཞོམ་པའི་ཕྱིར་བརྩོན་འགྲུས་རྩོམ་མོ། །བག་ཆགས་ཐམས་ཅད་ཡོངས་སུ་བསལ་བའི་ཕྱིར་བརྩོན་འགྲུས་རྩོམ་མོ། །སེམས་ཅན་གྱི་ཁམས་<line/>
ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །འཆི་འཕོ་དང༌། སྐྱེ་བ་ཐམས་ཅད་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །ཉོན་མོངས་པ་ཐམས་ཅད་ཡོངས་<line/>
སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སེམས་ཅན་གྱི་བསམ་པ་ཐམས་ཅད་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སེམས་ཅན་ཐམས་ཅད་ཀྱི་སྤྱོད་ཡུལ་<line/>
ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སེམས་ཅན་ཐམས་ཅད་ཀྱི་དབང་པོ་དང་བརྩོན་འགྲུས་རྣམ་པ་ཐ་དད་པ་མཆོག་དང་ཐ་མའི་རྒྱུ་ཡོངས་སུ་ཤེས་པར་བྱ་བའི་<line/>
ཕྱིར་བརྩོན་འགྲུས་རྩོམ་མོ། །སེམས་ཅན་ཐམས་ཅད་ཀྱི་སེམས་དང༌། སྤྱོད་པ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །ཆོས་ཀྱི་དབྱིངས་ཐམས་ཅད་ལ་འཇུག་པ་ཡོངས་སུ་<line/>
ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སངས་རྒྱས་ཀྱི་ཆོས་ཐམས་ཅད་ཀྱི་རང་བཞིན་དང༌། ངོ་བོ་ཉིད་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སངས་<line/>
</page>
<page index="158" id="80A">༄༅། །རྒྱས་ཀྱི་ཆོས་ཐམས་ཅད་མཉམ་པ་ཉིད་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །དུས་གསུམ་ལ་མཁས་པ་མཉམ་པ་ཉིད་ཡོངས་སུ་<line/>
ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སངས་རྒྱས་ཀྱི་ཆོས་ཐམས་ཅད་ཤེས་པའི་སྣང་བ་མཉམ་པ་ཉིད་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །<line/>
སངས་རྒྱས་ཀྱི་ཆོས་ཐམས་ཅད་རྟོགས་པར་འགྱུར་བའི་ཡེ་ཤེས་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སངས་རྒྱས་ཀྱི་ཆོས་ཐམས་ཅད་ཚུལ་གཅིག་ཏུ་<line/>
མངོན་པར་འཚང་རྒྱ་བ་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ། །སངས་རྒྱས་ཀྱི་ཆོས་མཐའ་དང་དབུས་མེད་པ་ཐམས་ཅད་མངོན་པར་འཚང་རྒྱ་བ་ཡོངས་སུ་ཤེས་<line/>
པར་བྱ་བའི་ཕྱིར་བརྩོན་འགྲུས་རྩོམ་མོ། །སངས་རྒྱས་ཀྱི་ཆོས་ཐམས་ཅད་རྟོགས་པའི་ཡེ་ཤེས་ཆེན་པོ་ལ་མཁས་པ་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་མོ།།<line/>
སངས་རྒྱས་ཀྱི་ཆོས་ཐམས་ཅད་རབ་ཏུ་དབྱེ་བ་བསྟན་པ་དང༌། སྒྲུབ་པ་རབ་ཏུ་བསྟན་པའི་རྒྱུས་ཡོངས་སུ་ཤེས་པར་བྱ་བའི་ཕྱིར་བརྩོན་འགྲུས་རྩོམ་སྟེ། ཀྱེ་རྒྱལ་བའི་སྲས་<line/>
དག །བྱང་ཆུབ་སེམས་དཔའ་སེམས་དཔའ་ཆེན་པོ་ནི། དེ་ལྟ་བུའི་བརྩོན་འགྲུས་དང་ལྡན་པ་ཡིན་ནོ། །དེ་གལ་ཏེ་འཇིག་རྟེན་གྱི་ཁམས་གྲངས་མེད་པའི་སེམས་ཅན་རྣམས་<line/>
</page>
<page index="159" id="80B">ཀྱི་དོན་དུ་སེམས་ཅན་རེ་རེའི་ཕྱིར་ཡང་བསྐལ་པ་གྲངས་མེད་པར་མནར་མེད་པའི་སེམས་ཅན་དམྱལ་བ་ཆེན་པོར་སྡུག་བསྔལ་དུ་འདུག་པར་ཡང་སྤྲོ་ཞིང་མོས་ཏེ། སེམས་ཅན་<line/>
དེ་དག་ཀྱང་དེ་ཙམ་གྱི་བར་གྱིས་ཡོངས་སུ་མྱ་ངན་ལས་འདའ་བར་གྱུར་ལ། དེའི་དུས་སུ་སངས་རྒྱས་བཅོམ་ལྡན་འདས་གྲངས་མེད་པ་ཞིག་བྱུང་སྟེ། སངས་རྒྱས་བཅོམ་ལྡན་<line/>
འདས་དེ་དག་སུས་མཐོང་བ་དེ་དག་ཐམས་ཅད་ཀྱང་བདེ་བའི་ཡོ་བྱད་ཀུན་དང་ལྡན་པར་གྱུར་ཀྱང་བྱང་ཆུབ་སེམས་དཔའ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
མངོན་པར་རྫོགས་པར་འཚང་མི་རྒྱ་ཞིང༌། བྱང་ཆུབ་སེམས་དཔའ་དེ་ནི། འཇིག་རྟེན་གྱི་ཁམས་གྲངས་མེད་པར་གཏོགས་པའི་སེམས་ཅན་རྣམས་ཀྱི་ཕྱིར་སེམས་ཅན་རེ་རེའི་<line/>
དོན་དུ་ཡང་བསྐལ་པ་གྲངས་མེད་པར་སེམས་ཅན་དམྱལ་བ་ཆེན་པོ་ན་དེ་སྙེད་ཀྱི་སེམས་ཅན་ཡོངས་སུ་མྱ་ངན་ལས་འདས་ཀྱི་བར་དུ་འདུག་པར་སྤྲོ་སྟེ། དེ་ལ་ལ་ཞིག་གིས་<line/>
འདི་སྐད་དུ། རྒྱ་མཚོ་ཆེན་པོ་གྲངས་མེད་པ་སྐྲའི་རྩེ་མོས་གཞལ་ཏེ་འཇིག་རྟེན་གྱི་ཁམས་གྲངས་མེད་པ་རྡུལ་དུ་བླགས་ཏེ་བགྲང་བ་དེ་སྙེད་ཀྱི་སྡུག་བསྔལ་གྱི་ཚོར་བ་དང་སེམས་<line/>
སྐད་ཅིག་ཏུ་ཡང་མི་འབྲལ་བའི་སྡུག་བསྔལ་གྱི་རྣམ་པ་དེ་ལྟ་བུ་དང་མི་འབྲལ་བར་འགྱུར་རོ། །ཞེས་ཟེར་ན་ཡང༌། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་ནི། དེ་ལ་<line/>
</page>
<page index="160" id="81A">༄༅། །དེའི་ཕྱིར་སེམས་བསྐྱེད་པ་འགའ་ཙམ་ཡང་འགྱོད་པ་དང་ལྡན་པ་མི་འབྱུང་གི །དེ་ནི། འདི་སྙམ་སྟེ། དེ་ལྟར་བདག་གི་མཐུས་སེམས་ཅན་འདི་དག་<line/>
སྡུག་བསྔལ་གྱི་རྣམ་པ་དེ་ལྟ་བུ་ལས་ཡོངས་སུ་གྲོལ་བར་གྱུར་པ་ནི། བདག་གིས་ཐོབ་པ་ལེགས་པར་ཐོབ་པ། གལ་ཏེ་ཐབས་འདི་འདྲ་བས་འཇིག་རྟེན་གྱི་ཁམས་ཐམས་ཅད་<line/>
ཀྱི་སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བར་འགྱུར་ན་ཡང་བྱང་ཆུབ་སེམས་དཔས་སྦྱོར་བ་དེ་ལ་སྤྲོ་བར་བྱ་བ་ཡིན་ནོ། །ཞེས་ཏེ། དེ་བས་ཀྱང་ཆེས་དགའ་བ་<line/>
དང༌། སྤྲོ་བ་སྐྱེའོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་བཞི་པ་སྟེ། མི་ཟད་པ་ཞེས་བྱ་བའོ། །<line/>
ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་ལྔ་པ་རྨོངས་པ་མེད་པ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་<line/>
དག །འདི་ལ་བྱང་ཆུབ་སེམས་དཔའ་དྲན་པ་དང་ལྡན་པ་ཡིན་ཏེ། དྲན་པའི་དམ་པ་འཁྲུག་པ་མེད་པ། རྣམ་པར་འཁྲུག་པ་མེད་པ། བརྟན་པ། སྲ་བ། མི་ཤིགས་པ། ཟིལ་<line/>
གྱིས་མི་ནོན་པ། ཡོངས་སུ་དག་པ། ཆེ་བ། ཚད་མེད་པ། རྨོངས་པ་མེད་པ་དང་ལྡན་པ་ཡིན་ཏེ། དྲན་པ་དེས་འཇིག་རྟེན་པའི་སྤྱོད་པ་རྣམས་ཀྱང་ཡོངས་སུ་འཛིན་པ་ཡིན། འཇིག་<line/>
</page>
<page index="161" id="81B">རྟེན་ལས་འདས་པའི་ཚིག་ཀྱང་ཡོངས་སུ་འཛིན་པ་ཡིན། གཟུགས་དང་གཟུགས་མེད་པའི་ཚིག་ཀྱང་ཡོངས་སུ་འཛིན་པ་ཡིན། གཟུགས་ཀྱི་རང་བཞིན་ལ་བཏགས་པའི་ཚིག་ཀྱང་<line/>
ཡོངས་སུ་འཛིན་པ་ཡིན་ཏེ། ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་པར་ཤེས་པ་ལ་བཏགས་པའི་ཚིག་ཀྱང་ཡོངས་སུ་འཛིན་པ་ཡིན། རྣམ་པར་ཤེས་པའི་རང་བཞིན་<line/>
ཡོངས་སུ་ཤེས་པར་བྱ་བའི་ཕྱིར་ཚིག་ཀྱང་ཡོངས་སུ་འཛིན་པ་ཡིན་ཏེ། དེ་འཇིག་རྟེན་འདི་ནས་ཀྱང་རྨོངས་པ་མེད་པར་ཤི་འཕོའོ། །འཇིག་རྟེན་ཕ་རོལ་ཏུ་ཡང་རྨོངས་པ་མེད་པར་<line/>
སྐྱེ་སྟེ། མའི་མངལ་དུ་ཡང་རྨོངས་པ་མེད་པར་འགྲོ། མའི་མངལ་ནས་ཀྱང་རྨོངས་པ་མེད་པར་འབྱུང་སྟེ། བྱང་ཆུབ་སེམས་དཔའི་སེམས་བསྐྱེད་པ་རྨོངས་པ་མེད་པས་གནས་<line/>
སོ༑ ༑རྨོངས་པ་མེད་པར་དགེ་བའི་བཤེས་གཉེན་རྣམས་མགུ་བར་བྱེད་དོ། །རྨོངས་པ་མེད་པར་སངས་རྒྱས་ཀྱི་ཆོས་ལ་མོས་པར་བྱེད་དོ། །རྨོངས་པ་མེད་པར་བདུད་ཀྱི་ལས་<line/>
རྣམས་རབ་ཏུ་ཤེས་སོ། །རྨོངས་པ་མེད་པར་བདུད་ཀྱི་ལས་རྣམས་སྤོང་བར་བྱེད་དོ། །རྨོངས་པ་མེད་པར་བསྐལ་པ་བརྗོད་དུ་མེད་པར་བྱང་ཆུབ་སེམས་དཔའི་སྤྱོད་པ་ལ་<line/>
གནས་སོ། །དེ་དྲན་པ་ཡོངས་སུ་དག་པའི་ཡན་ལག་ཚད་མེད་པ་དང་ལྡན་པ་ཡིན་ཏེ། དེས་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་འམ། དགེ་བའི་<line/>
</page>
<page index="162" id="82A">༄༅། །བཤེས་གཉེན་རྣམས་ལས་བསྐལ་པ་གྲངས་མེད་པ་ན་ཆོས་ཐོས་པར་གྱུར་པ། ཟབ་མོ་ཟབ་མོར་སྣང་བའམ། ཡངས་པའི་ཆོས་རྒྱན་རྣམ་པར་ཕྱེ་<line/>
བའམ༑ ཆོས་སྣ་ཚོགས་ཚིག་དང་ཡི་གེ་སྣ་ཚོགས་ཀྱིས་བསྟན་པའམ། བྱང་ཆུབ་སེམས་དཔའི་རྒྱན་གྱི་ཆོས་སངས་རྒྱས་ཀྱི་བྱིན་གྱི་རླབས་སྣང་བ་ཅན་ནམ། བླ་ན་མེད་པའི་<line/>
སངས་རྒྱས་ཀྱི་ཆོས་ལྷག་པའི་བསམ་པ་དགེ་བ་དང༌། མོས་པས་རྣམ་པར་དག་པའམ། འཇིག་རྟེན་ཐམས་ཅད་ལ་མི་གནས་པའི་ཆོས་འཇིག་རྟེན་གྱིས་ཁོང་དུ་ཆུད་པ་དང་<line/>
མཐུན་པའམ། ཆོས་ཡངས་པ་རྒྱ་ཆེན་པོའི་ཆོས་སུ་བསྟན་པའམ། རབ་རིབ་དང་བྲལ་བའི་ཆོས་འཇིག་རྟེན་གྱིས་ཤེས་པར་བྱ་བའམ། འཇིག་རྟེན་ཐམས་ཅད་དང་ཐུན་མོང་<line/>
མ་ཡིན་པའི་ཆོས་བྱང་ཆུབ་སེམས་དཔའི་ཡེ་ཤེས་ཀྱི་རྗེས་སུ་སོང་བའམ། བླ་ན་མེད་པའི་ཆོས་ཐམས་ཅད་མཁྱེན་པའི་ཆོས་ཀྱིས་རྒྱ་ཆེར་རྣམ་པར་འཕྲུལ་བ་བསྟན་པ་དེ་ལྟ་<line/>
བུ་དག་ཐོས་ཀྱང་བསྐལ་པ་གྲངས་མེད་པས་བརྗེད་པར་མི་འགྱུར། ཉམས་པར་མི་འགྱུར། རྒྱུན་ཆད་པར་མི་འགྱུར་རོ། །དེ་ཅིའི་ཕྱིར་ཞེ་ན། དེ་ནི། བྱང་ཆུབ་སེམས་དཔའ་སེམས་<line/>
དཔའ་ཆེན་པོ་སྤྱད་པ་སྤྱོད་པའི་ཚེ་སེམས་ཅན་སུ་ལ་ཡང་དྲན་པ་རྣམ་པར་འཁྲུག་པར་མི་བྱེད། ཆོས་རིག་པ་ཐོགས་པར་མི་བྱེད། དགེ་བའི་རྩ་བའི་བློ་གྲོས་འཇིག་པར་མི་བྱེད།<line/>
</page>
<page index="163" id="82B">གཞན་གྱི་བློ་ལ་གནོད་པར་མི་བྱེད་དོ། །ཀྱེ་རྒྱལ་བའི་སྲས་དག །གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་འདི་ལྟ་བུའི་སྒྲ་ཆེན་པོ་མཐོ་བ་དག་དང་ཕྲད་པར་གྱུར་<line/>
ཏེ༑ དྲག་པོའི་སྒྲ་དང༌། མི་བཟད་པར་བོས་པའི་སྒྲ་དང༌། སྐྱི་གཡའ་བའི་སྒྲ་དང༌། ཡིད་དུ་འོང་བའི་སྒྲ་རྣ་བའི་སྤྱོད་ཡུལ་དུ་འོངས་པ་དང༌། ཡིད་དུ་མི་འོང་བའི་སྒྲ་རྣ་བའི་ཡུལ་དུ་<line/>
འོངས་པ་དང༌། སེམས་འཁྲུག་པར་བྱེད་པ་དང༌། རྣ་བའི་རྣམ་པར་ཤེས་པ་འཁྲུག་པར་བྱེད་པ་དང༌། དབང་པོ་དྲུག་འཕྲོག་པར་བྱེད་པ་དག་དང་འགྲོགས་པར་གྱུར་ཀྱང་སྒྲ་དེ་ལྟ་<line/>
བུ་དག་གིས་བྱང་ཆུབ་སེམས་དཔའི་སེམས་སྐད་ཅིག་ཀྱང་སེམས་རྣམ་པར་འཁྲུག་པར་མི་འགྱུར་ཏེ། དྲན་པ་རྣམ་པར་འཁྲུག་པར་མི་འགྱུར་རོ། །སྤྱོད་ཡུལ་རྣམ་པར་འཁྲུག་<line/>
བར་མི་འགྱུར་རོ། །མགོ་རྨོངས་པར་མི་འགྱུར་རོ། །འཁོར་བར་མི་འགྱུར་རོ། །བསླད་པར་མི་འགྱུར་རོ། །བྱང་ཆུབ་སེམས་དཔའ་དེ་ནི། འདི་ལྟར་སྒྲ་དེ་ལྟ་བུ་དག་ཡིད་དུ་འོང་ཞིང་<line/>
མཐུན་པར་བྱེད་པ་དང༌། ཡིད་དུ་མི་འོང་ཞིང་ཁོང་ཁྲོ་བར་བྱེད་པ་དང༌། འཇིག་རྟེན་གྱི་ཁམས་གྲངས་མེད་པར་གྲགས་པར་བྱེད་པ་དག་གིས་སེ་གོལ་གཏོགས་པ་ཙམ་དུའང་ཏིང་ངེ་<line/>
འཛིན་ལས་ལྡང་བར་མི་འགྱུར་རོ། །སྤྱོད་ཡུལ་ལས་ལྡང་བར་མི་འགྱུར་རོ། །ཆོས་ལ་འཇུག་པ་ལས་ལྡང་བར་མི་འགྱུར་རོ། །བྱང་ཆུབ་ཀྱི་སྤྱོད་པ་ལ་གཅིག་ཏུ་འདུས་པ་ལས་ལྡང་<line/>
</page>
<page index="164" id="83A">༄༅། །བར་མི་འགྱུར་རོ། །བྱང་ཆུབ་ཀྱི་སེམས་ཡོངས་སུ་སྒོམ་པ་ལས་ལྡང་བར་མི་འགྱུར་རོ། །སངས་རྒྱས་རྗེས་སུ་དྲན་པ་ལས་ལྡང་བར་མི་འགྱུར་རོ། །<line/>
ཆོས་ཡང་དག་པ་ཇི་ལྟ་བ་བཞིན་དུ་རྣམ་པར་བརྟགས་པ་ལས་ལྡང་བར་མི་འགྱུར་རོ། །སེམས་ཅན་ཡོངས་སུ་སྨིན་པར་བྱ་བའི་ཡེ་ཤེས་རྒྱུན་འཆད་པར་མི་འགྱུར་རོ། །སེམས་<line/>
ཅན་ཡོངས་སུ་དག་པར་བྱ་བའི་གནས་ཤེས་པ་རྒྱུན་ཆད་པར་མི་འགྱུར་རོ། །དོན་ངེས་པར་ཤེས་པ་རྒྱུན་འཆད་པར་མི་འགྱུར་རོ། །གང་གིས་ལས་ཀྱི་སྒྲིབ་པར་འགྱུར་བའི་<line/>
སྡིག་ཏོའི་ལས་གསོག་པར་མི་བྱེད་དོ། །གང་གིས་ཉོན་མོངས་པའི་སྒྲིབ་པར་འགྱུར་བའི་ཉོན་མོངས་པ་སྡུད་པར་མི་བྱེད་དོ། །གང་གིས་ཆོས་ཀྱི་སྒྲིབ་པར་འགྱུར་བའི་ཆོས་<line/>
ལ་རིམ་གྲོ་བྱེད་པར་མི་བྱེད་དོ། །གང་གིས་ཆོས་འཇིག་པར་འོང་བའི་སྒྲིབ་པར་འགྱུར་བ་དམ་པའི་ཆོས་ཡོངས་སུ་སྤོང་བར་མི་བྱེད་དོ། །དེ་ལ་དེ་ལྟ་བུའི་སྒྲ་འཇིག་རྟེན་གྱི་<line/>
ཁམས་གྲངས་མེད་པར་གྲགས་པ་མི་སྙན་པ་དང༌། སྙན་པ་བསྐལ་པ་གྲངས་མེད་པར་མི་སྡོད་པ། འཁྲུག་པར་བྱེད་པ། སེམས་འཁྲུག་པ། ལུས་འཁྲུག་པ། དབང་པོ་<line/>
འཁྲུག་པ། མོས་པར་བྱེད་པ། འཁོར་བར་བྱེད་པ། རྙོག་པར་བྱེད་པ། རྣམ་པར་རྙོག་པར་བྱེད་པ། ཀུན་ཏུ་རྙོག་པར་བྱེད་པས་དཀྲུགས་པར་བྱས་ཀྱང་དེ་ལ་བྱང་ཆུབ་སེམས་<line/>
</page>
<page index="165" id="83B">དཔའ་འདི་ལྟར་སེམས་སྐྱེ་སྟེ། བདག་གིས་ནི། འཕགས་པའི་ཆོས་ཡོངས་སུ་བསྒོམས་པས་ནང་དུ་མཉམ་པར་གཞག་པར་བྱའོ། །སྙམ་ནས་དེ་སྒྲ་ཐམས་ཅད་ཀྱི་སྐྱེ་བ་ལ་རབ་ཏུ་<line/>
རྟོག་གོ །གནས་པ་ལ་རབ་ཏུ་རྟོག་གོ །འགོག་པ་ལ་རབ་ཏུ་རྟོག་གོ །སྐྱེ་བའི་རང་བཞིན་ལ་འཇུག་གོ །འགོག་པའི་རང་བཞིན་ལ་འཇུག་གོ །གང་གིས་སྒྲ་དེ་དག་བརྗོད་པ་དེ་དག་<line/>
ཀྱང་དེ་ལྟ་བུའི་རང་བཞིན་ཉིད་དུ་ཤེས་ཏེ། སྒྲས་ཆགས་པར་མི་འགྱུར། སྒྲས་ཁོང་ཁྲོ་བར་མི་འགྱུར་ཞིང༌། དེའི་དྲན་པ་ཉམས་པར་མི་འགྱུར་རོ། །དེ་སྒྲ་དེ་དག་ཐམས་ཅད་ཀྱི་<line/>
མཚན་མ་འཛིན་ཅིང་མཚན་མ་བསྐྱེད་དེ། སྒྲས་བསྒོ་བ་ལ་མངོན་པར་ཆགས་པར་མི་འགྱུར་རོ། །སྒྲ་ལ་གནས་པར་མི་འགྱུར་རོ། །སྒྲ་ལ་མངོན་པར་ཆགས་པ་མི་སྐྱེད་དོ། །དེས་སྒྲ་<line/>
དེ་དག་བརྟགས་ན་མི་དམིགས་ཏེ། སྒྲ་དེ་དག་ཐམས་ཅད་ཀྱི་རང་བཞིན་རབ་ཏུ་ཤེས་སོ། །རང་བཞིན་དེ་ཡང་བྱས་པ་མེད་པར་ཁོང་དུ་ཆུད་དོ། །མངོན་པར་འདུ་བྱེད་པ་མེད་པའི་རྒྱས་<line/>
འདེབས་ཤིང་ཆོས་ཀྱི་དབྱིངས་ཀྱི་རང་བཞིན་གྱི་ཚུལ་དུ་ཆགས་པ་མེད་པའི་མཐར་ཡང་རབ་ཏུ་ཤེས་སོ། །འདི་ལྟར་བྱང་ཆུབ་སེམས་དཔའ་ཐམས་ཅད་མཁྱེན་པའི་མཐར་ཐུག་པ།<line/>
ཕྱིར་མི་ལྡོག་པ་མཐའ་ཡས་པ། བསམ་གཏན་གྱི་ཚུལ་ཐ་དད་པ་ཐམས་ཅད་ལ་རབ་ཏུ་ཞུགས་པ། ཏིང་ངེ་འཛིན་ཐམས་ཅད་ལ་རྒྱུད་གཅིག་གི་ཚུལ་དུ་ཞུགས་པ། ཆོས་ཐམས་ཅད་<line/>
</page>
<page index="166" id="84A">༄༅། །མཐའ་དང་དབུས་མེད་པར་རབ་ཏུ་ཆུད་པའི་ལུས་ཀྱི་ལས་དབེན་པ་དང་ལྡན་པ། ངག་གི་ལས་དབེན་པ་དང་ལྡན་པ། ཡིད་ཀྱི་ལས་དབེན་པ་དང་ལྡན་པས།<line/>
ཤེས་པ་རྟོགས་པའི་ཆོས་ཐམས་ཅད་ཀྱི་རང་བཞིན་མིང་དང་སྒྲ་མེད་པ་ཞེས་བྱ་བའི་ཏིང་ངེ་འཛིན་གྲངས་མེད་པའི་ཏིང་ངེ་འཛིན་གྱི་སྒོ་དང་ལྡན་པ་འཐོབ་སྟེ། སྙིང་རྗེ་ཆེན་པོ་ཡང་<line/>
ཡངས་ཤིང་ཚད་མེད་པར་བྱེད་དོ། །གལ་ཏེ་དེ་ལྟར་བྱང་ཆུབ་སེམས་དཔའི་ཏིང་ངེ་འཛིན་སྟོང་ཕྲག་གྲངས་མེད་པ་སེམས་ཀྱི་སྐད་ཅིག་གཅིག་གིས་ཐོབ་པར་བྱེད་ཀྱང་བྱང་ཆུབ་<line/>
སེམས་དཔའ་སེམས་ཏིང་ངེ་འཛིན་དང་ལྡན་པ་དེ་ལ་དེ་ལྟ་བུའི་རྣམ་པར་འཁྲུག་པས་དྲན་པ་རྣམ་པར་འཁྲུག་པར་མི་ནུས་ཀྱི། དེ་ཕྱིར་ཞིང་འདི་སྙམ་དུ་སེམས་སྐྱེའོ། །དེ་<line/>
ལྟར་བདག་གིས་སེམས་ཅན་དེ་དག་ཐམས་ཅད་བླ་ན་མེད་པའི་རྣམ་པར་དག་པ་ལ་རབ་ཏུ་བཀོད་དེ། ཐམས་ཅད་མཁྱེན་པ་ཉིད་ལས་ཕྱིར་མི་ལྡོག་པར་བྱས་ལ། ཕུང་པོ་མ་<line/>
ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའོ། །སྙམ་མོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་<line/>
ཀྱི་བྱང་ཆུབ་སེམས་དཔའི་སྤྱོད་པ་ལྔ་པ་སྟེ། རྨོངས་པ་མེད་པ་ཞེས་བྱའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་<line/>
</page>
<page index="167" id="84B">དཔའི་སྤྱོད་པ་དྲུག་པ་ལྟ་བ་བཟང་པོ་ཞེས་བྱ་བ་དེ་གང་ཞེ་ན། ཀྱེ་རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དམིགས་སུ་མེད་ཅིང་བསྟན་པ་མི་དམིགས།<line/>
ལུས་ཀྱི་ལས་དབེན་པ་དང༌། ངག་གི་ལས་དབེན་པ་དང༌། ཡིད་ཀྱི་ལས་དབེན་པ་ཐོབ་པ་ཡིན། མ་ཆགས་མ་བཅིངས་པའི་ལུས་ཀྱི་ལས་དང༌། མ་ཆགས་མ་བཅིངས་པའི་ངག་<line/>
གིས་ལས་དང༌། མ་ཆགས་མ་བཅིངས་པའི་ཡིད་ཀྱི་ལས་མ་ཆགས་མ་བཅིངས་པར་བསྟན་པ། གནས་པ་མེད་པ། མི་གནས་པ། སེམས་ཇི་ལྟ་བ་བཞིན་དུ་གནས་པ། སེམས་ཀྱི་<line/>
རང་བཞིན་ཚད་མེད་པའི་རྗེས་སུ་སོང་བ། ཆོས་ཐམས་ཅད་ཀྱི་རང་བཞིན་འབྱམས་ཀླས་པའི་རྗེས་སུ་སོང་བ། མཚན་ཉིད་མི་དམིགས་ཤིང་མཚན་ཉིད་བསྟན་དུ་མེད་པ། ཟབ་པ། གཏིང་<line/>
དཔག་པར་དཀའ་བ། དེ་བཞིན་ཉིད་ཀྱི་རང་བཞིན་གྱི་རྗེས་སུ་སོང་བ། རྣམ་པར་སྨིན་པ་དང་བྲལ་བའི་སྐྱོན་མེད་པ། མངོན་པར་སྒྲུབ་པ་ལ་མཁས་པ། འགོག་པ་དང་མཐུན་པར་གནས་པ།<line/>
མྱ་ངན་ལས་མ་འདས་པའི་དབྱིངས་ཀྱི་སྤྱོད་ཡུལ་ཅན། ཞི་བའི་རྒྱུད་རབ་ཏུ་ཐོབ་བ། དངོས་པོ་མེད་པའི་ཚུལ་གྱི་གཞིར་གྱུར་པ། ཚིག་གི་ལམ་ཆད་པ། འགྲོ་བ་ཐམས་ཅད་ལས་འཕགས་<line/>
པ༑ གནས་མེད་པའི་སྤྱོད་པ་རབ་ཏུ་ཐོབ་པ། བྱང་ཆུབ་ཀྱི་སེམས་བསྐྱེད་པའི་མཚན་མ་ལ་མཁས་པ། རྟོགས་པ་བཅིངས་པ་མེད་པ་ལ་གནས་པ། དེ་ཁོ་ན་ཉིད་ཀྱི་ཆོས་ཀྱི་གནས་ཀྱི་རྗེས་སུ་<line/>
</page>
<page index="168" id="85A">༄༅། །ཞུགས་པ། འཇིག་རྟེན་ཐམས་ཅད་ཀྱིས་མི་བརྗོད་པ། འཇིག་རྟེན་ལས་འདས་པའི་གནས་དང་ལྡན་པ་ཐོབ་པ་ཡིན་ཏེ། དེ་འདི་སྙམ་དུ་སེམས་སོ། །<line/>
ཀྱེ་སེམས་ཅན་འདི་དག་ཐམས་ཅད་ནི། རང་བཞིན་འདི་ལྟ་བུ་སྟེ། འདི་ལྟར་སེམས་ཅན་མེད་པའི་རང་བཞིན་ནོ། །ཀྱེ་ཆོས་འདི་དག་ཐམས་ཅད་ནི། རང་བཞིན་འདི་ལྟ་བུ་སྟེ།<line/>
འདི་ལྟར་འདུས་བྱས་པ་མེད་པའི་རང་བཞིན་ནོ། །ཀྱེ་ཞིང་འདི་དག་ཐམས་ཅད་ནི། འདི་ལྟ་བུའི་མཚན་ཉིད་དེ། འདི་ལྟར་མཚན་ཉིད་མེད་པའོ། །ཀྱེ་དུས་འདི་དག་ཐམས་ཅད་<line/>
ནི༑ འདི་ལྟ་བུར་བྱུང་བ་སྟེ། འདི་ལྟར་ཚིག་གི་ལམ་ལ་གཞོལ་ཞིང་ཆོས་ཀུན་གྱི་རྣམ་པར་ཚིག་གི་ལམ་ལ་ཤིན་ཏུ་གནས་ཀྱང་ཆོས་ཐམས་ཅད་ནི། ཚིག་གི་ལམ་ལ་མི་<line/>
གནས་པའོ། །ཞེས་དེ་དེ་ལྟར་ཆོས་ཐམས་ཅད་ཟབ་པའང་རབ་ཏུ་ཤེས་སོ། །འཇིག་རྟེན་ཐམས་ཅད་དབེན་པ་ལ་ཡང་རབ་ཏུ་འཇུག་གོ །དེ་དེ་ལྟར་སངས་རྒྱས་ཀྱི་ཆོས་མ་བསྐྱེད་<line/>
པ་ལ་ཡང་རབ་ཏུ་འཇུག་གོ །སངས་རྒྱས་ཀྱི་ཆོས་ཀྱང་འཇིག་རྟེན་གྱི་ཆོས་སུ་རབ་ཏུ་འཇུག་གོ །འཇིག་རྟེན་གྱི་ཆོས་ཀྱང་སངས་རྒྱས་ཀྱི་ཆོས་སུ་རབ་ཏུ་འཇུག་གོ །སངས་རྒྱས་<line/>
ཀྱི་ཆོས་དང་འཇིག་རྟེན་གྱི་ཆོས་འདྲེས་པར་མི་བྱེད་དོ། །འཇིག་རྟེན་གྱི་ཆོས་དང་སངས་རྒྱས་ཀྱི་ཆོས་ཐ་དད་པར་ཡང་མི་བྱེད་དོ། །འདི་ལྟར་དུས་གསུམ་ལ་གནས་པའི་ཆོས་ཀྱི་<line/>
</page>
<page index="169" id="85B">དབྱིངས་ཐ་དད་པ་མེད་པ་ལ་ཡང་རབ་ཏུ་འཇུག་གོ །བྱང་ཆུབ་སེམས་དཔའ་སེམས་དཔའ་ཆེན་པོ་ལས་ཀྱང་ཉམས་པར་མི་བྱེད་དེ། སེམས་ཅན་ཐམས་ཅད་ཡོངས་སུ་སྨིན་པར་<line/>
བྱ་བ་དང༌། གདུལ་བ་ལས་ཀྱང་མི་ལྡོག་སྟེ། སེམས་ཅན་ཐམས་ཅད་བསྐྱབ་པའི་ཕྱིར་སྙིང་རྗེ་ཆེན་པོ་ཡང་ཕྱིར་ཞིང་རབ་ཏུ་འཛིན་པར་བྱེད་དོ། །སེམས་ཅན་གྱི་ཁམས་བདག་<line/>
གིས་སྨིན་པར་མ་བྱས་པ་ནི། སུ་ཞིག་སྨིན་པར་བྱེད། སེམས་ཅན་གྱི་ཁམས་བདག་གིས་དུལ་བར་མ་བྱས་པ་ནི། སུ་ཞིག་དུལ་བར་བྱེད། སེམས་ཅན་གྱི་ཁམས་བདག་གིས་ཞི་<line/>
བར་མ་བྱས་པ་ནི། སུ་ཞིག་ཞི་བར་བྱེད། སེམས་ཅན་གྱི་ཁམས་བདག་གིས་ཤེས་པར་མ་བྱས་པ་ནི། སུ་ཞིག་ཤེས་པར་བྱེད། སེམས་ཅན་གྱི་ཁམས་བདག་གིས་དག་པར་མ་<line/>
བྱས་པ་ནི། སུ་ཞིག་དག་པར་བྱེད་དེ། དེ་ལྟར་བདག་གིས་དེ་ལྟ་བུར་ཟབ་པའི་ཆོས་ཡང་དག་པར་མཐོང་ལ། གཅིག་པུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
རྣམ་པར་འགྲོལ་བར་བྱ་བ་འདི་ནི། བདག་ལ་ཚུལ་དང་མི་འདྲ་བ་སྟེ། སེམས་ཅན་གྱི་ཁམས་འདིའང་མྱ་ངམ་ཆེན་པོའི་ལམ་དུ་ཞུགས་པ། ཉོན་མོངས་པས་ཀུན་ནས་<line/>
བཟུང་བས་ལྡོངས་པར་གྱུར་པ། ཚོར་བ་ཉམས་སུ་བབ་པ་མི་ཟད་པས་ནད་པར་གྱུར་པ། སྲེད་པས་བསྐོར་བའི་བཙོན་རར་ཞུགས་པ། སེམས་ཅན་དམྱལ་བ་དང༌། བྱོལ་སོང་གི་<line/>
</page>
<page index="170" id="86A">༄༅། །སྐྱེ་གནས་དང༌། གཤིན་རྗེའི་འཇིག་རྟེན་ནས་མ་གཡོས་པ། སྡུག་བསྔལ་གྱི་ཕུང་པོས་མི་སྐྱོ་བ། སྡོམ་པ་གསུམ་གྱིས་གཅུགས་སུ་མ་རུང་བ། མུན་<line/>
གང་གི་ནང་དུ་རབ་ཏུ་ཞུགས་པ། མ་རིག་པའི་མངལ་དུ་སྐྱེ་བ་དང་འཆི་བས་མནར་བ་འབྱུང་བ་མ་མཐོང་བར་མི་ཁོམ་པར་གྱུར་པ། མི་ཁོམ་པ་བརྒྱད་ཐོབ་པ། སེམས་ཀྱི་རབ་<line/>
རིབ་ཀྱིས་དྲི་མ་ཅན་དུ་གྱུར་པ། ཉོན་མོངས་པ་སྣ་ཚོགས་ཀྱི་ནད་ཀྱི་ཡན་ལག་གིས་བཏབ་པ། མྱ་ངམ་ཆེན་པོར་འཁྱམས་པ། ལྟ་བའི་མྱ་ངམ་གྱིས་བསྐོར་བའོ། །ཞེས་དེ་<line/>
ལྟར་བྱང་ཆུབ་སེམས་དཔའ་སེམས་ཅན་གྱི་ཁམས་ལ་རྟོག་པའི་ཚེ་སེམས་འདི་ལྟར་སྐྱེ་སྟེ། དེ་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཞུགས་ཏེ།<line/>
ཡེ་ཤེས་ཀྱི་སྣང་བ་བླ་ན་མེད་པ་ལ་ཞུགས་ནས་སེམས་ཅན་འདི་དག་ཡོངས་སུ་མ་སྨིན་ཅིང་རྣམ་པར་མ་དུལ་བར་བོར་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་<line/>
མངོན་པར་འཚང་རྒྱ་བ་ནི། དུས་མ་ཡིན་གྱི། བདག་གིས་ནི། བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་སེམས་ཅན་རྣམས་ཀྱང་བྱང་ཆུབ་སེམས་དཔའི་སྤྱོད་པ་ལ་<line/>
ཡོངས་སུ་སྨིན་པར་བྱའོ། །དུས་དེ་ལྟ་བུས་སེམས་ཅན་བྱང་ཆུབ་ཏུ་ཡོངས་སུ་མ་སྨིན་པ་རྣམས་ཡོངས་སུ་སྨིན་པར་བྱའོ། །མ་དུལ་བ་རྣམས་གདུལ་བར་བྱའོ། །སྙམ་མོ། །<line/>
</page>
<page index="171" id="86B">ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་དྲུག་པ་ལྟ་བ་བཟང་པོ་ཞེས་བྱ་བ་སྟེ། བྱང་ཆུབ་སེམས་དཔའ་རྣམས་<line/>
སྤྱོད་པ་དེ་དག་ལ་གནས་པས་ལྷ་དང༌། བདུད་དང༌། ཚངས་པར་བཅས་པའི་འཇིག་རྟེན་དང༌། དགེ་སྦྱོང་དང༌། བྲམ་ཟེའི་སྐྱེ་རྒུར་བཅས་པ་དང༌། ལྷ་དང༌། དྲི་ཟ་དང༌། མི་དང༌། ལྷ་མ་ཡིན་<line/>
དུ་བཅས་པའི་འཇིག་རྟེན་གྱིས་བལྟ་ན་མཛེས་ཤིང༌། བྱང་ཆུབ་སེམས་དཔའ་དེ་མཐོང་བས་ཀྱང་སེམས་ཅན་རྣམས་བླ་ན་མེད་པ་ཡང་དག་རྫོགས་པའི་བྱང་ཆུབ་ཏུ་དོན་ཡོད་པར་འགྱུར་རོ།།<line/>
ཐོས་པ་དང་བསྙེན་བཀུར་བས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དོན་ཡོད་པར་འགྱུར་རོ། །དམིགས་པ་གང་གིས་ཀྱང་རུང་སྟེ། བྱང་ཆུབ་སེམས་དཔའ་དེ་དང་འགྲོགས་<line/>
པ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དོན་ཡོད་པར་འགྱུར་རོ། །བམ་པོ་ཉི་ཤུ་བདུན་པ། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་བདུན་པ་གནས་མེད་པ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་གནས་མེད་པའི་<line/>
སེམས་ཀྱིས་འཇིག་རྟེན་གྱི་ཁམས་གྲངས་མེད་པ་ལ་འཇུག་པ་ཡིན། སེམས་བསྐྱེད་པ་རེ་རེས་ཞིང་གྲངས་མེད་པ་ཡོངས་སུ་སྦྱོང་སྟེ། ཞིང་ལ་གནས་མི་སྐྱེད་པ་ཡིན། སངས་རྒྱས་<line/>
</page>
<page index="172" id="87A">༄༅། །བཅོམ་ལྡན་འདས་གྲངས་མེད་པ་བལྟ་བའི་ཕྱིར་འགྲོ་ཞིང༌། མེ་ཏོག་གྲངས་མེད་པ་དང༌། སྤོས་གྲངས་མེད་པ་དང༌། ཕྲེང་བ་གྲངས་མེད་པ་དང༌། བྱུག་པ་<line/>
གྲངས་མེད་པ་དང༌། ཕྱེ་མ་གྲངས་མེད་པ་དང༌། ན་བཟའ་གྲངས་མེད་པ་དང༌། རིན་པོ་ཆེ་གྲངས་མེད་པ་དང༌། རྒྱལ་མཚན་གྲངས་མེད་པ་དང༌། བ་དན་གྲངས་མེད་པ་དང༌།<line/>
རྒྱན་གྲངས་མེད་པ་དང༌། མངོན་པར་འདུ་བྱ་བ་གྲངས་མེད་པ་དང༌། མངོན་པར་འདུ་བྱ་བ་མེད་པའི་མཐར་ཕྱིན་པ་དང༌། གྲངས་མེད་པའི་བསམ་པས་བསམ་དུ་མེད་པའི་<line/>
ཆོས་ལ་གནས་པར་བྱ་བའི་ཕྱིར་སངས་རྒྱས་བཅོམ་ལྡན་འདས་གྲངས་མེད་པ་ལ་བལྟ་བ་དང༌། ཕྱག་འཚལ་བ་དང༌། མཆོད་པ་དང༌། བསྙེན་བཀུར་བའི་དོན་དུ་འགྲོ་<line/>
ཞིང༌། སེམས་བསྐྱེད་པ་རེ་རེ་ལ་སངས་རྒྱས་བཅོམ་ལྡན་འདས་གྲངས་མེད་པ་མཐོང་ཡང་སངས་རྒྱས་དེ་དག་ལ་གནས་མི་སྐྱེད་པ་ཡིན། སངས་རྒྱས་ཀྱི་ཞིང་རྣམས་ལ་གནས་<line/>
མི་སྐྱེད་པ་ཡིན། མཚན་རྣམས་ལ་གནས་མི་སྐྱེད་པ་ཡིན། དཔེ་བྱད་བཟང་པོ་རྣམས་ལ་གནས་མི་སྐྱེད་པ་ཡིན། སངས་རྒྱས་ཀྱི་འོད་ལ་གནས་མི་སྐྱེད་པ་ཡིན། སངས་<line/>
རྒྱས་ཀྱི་ཆོས་བསྟན་པ་ལ་གནས་མི་སྐྱེད་པ་ཡིན། ཕྱོགས་ལ་གནས་མི་སྐྱེད་པ་ཡིན། ཕྱོགས་མཚམས་ལ་གནས་མི་སྐྱེད་པ་ཡིན། དེ་བཞིན་གཤེགས་པའི་འཁོར་<line/>
</page>
<page index="173" id="87B">གྱི་དཀྱིལ་འཁོར་ལ་གནས་མི་སྐྱེད་པ་ཡིན། བྱང་ཆུབ་སེམས་དཔའི་དགེ་འདུན་འདུས་པ་ལ་གནས་མི་སྐྱེད་པ་ཡིན། སངས་རྒྱས་ཀྱི་ཆོས་ཐམས་ཅད་ཉན་ཅིང་དགའ་བ་སྐྱེད་<line/>
དེ་བསམ་པ་ཡངས་པར་བྱེད་ལ། བྱང་ཆུབ་ཀྱི་སེམས་རབ་ཏུ་འཛིན་ཅིང༌། བྱང་ཆུབ་སེམས་དཔའི་སྤྱོད་པ་ལ་ཤིན་ཏུ་གནས་ཀྱང་སངས་རྒྱས་ཀྱི་ཆོས་ལ་གནས་མི་སྐྱེད་པ་ཡིན།<line/>
དེ་བཞིན་གཤེགས་པ་རེ་རེ་བསྙེན་བཀུར་པ་ལ་ཡང་བསྐལ་པ་བརྗོད་དུ་མེད་པ་ཟད་པར་བྱེད་ཅིང༌། སངས་རྒྱས་བརྗོད་དུ་མེད་པ་མཐོང་བས་བསྐལ་པ་གྲངས་མེད་པར་གནས་<line/>
ཀྱང་སངས་རྒྱས་བལྟ་བ་དང༌། དེ་བཞིན་གཤེགས་པ་མངོན་དུ་བྱ་བ་དང༌། ཆོས་མཉན་པས་ངོམས་མི་ཤེས་ཏེ། སངས་རྒྱས་བལྟ་བ་དང༌། དེ་བཞིན་གཤེགས་པའི་ཆོས་<line/>
མཉན་པ་ལ་གནས་མི་སྐྱེད་དོ། །བྱང་ཆུབ་སེམས་དཔའི་རྒྱན་དང༌། འཁོར་གྱི་དཀྱིལ་འཁོར་དང༌། དེ་བཞིན་གཤེགས་པ་ཁོང་དུ་ཆུད་པར་བྱེད་ཀྱང་གནས་མི་སྐྱེད། ཆགས་<line/>
པའི་སེམས་མི་སྐྱེད་དོ། །འཇིག་རྟེན་གྱི་ཁམས་ཀུན་ནས་ཉོན་མོངས་པ་ལ་ཞུགས་ཀྱང་ཁོང་ཁྲོ་བ་མི་སྐྱེད། མོས་པ་མེད་པའི་སེམས་མི་སྐྱེད་དོ། །དེ་ཅིའི་ཕྱིར་ཞེ་ན། འདི་ལྟར་བྱང་<line/>
ཆུབ་སེམས་དཔས་ནི། སངས་རྒྱས་ཀྱི་ཆོས་ཉིད་ཇི་ལྟ་བ་བཞིན་དུ་ཤིན་ཏུ་ཁོང་དུ་ཆུད་དེ། དེ་ལ་ནི། ཀུན་ནས་ཉོན་མོངས་པའང་མེད། རྣམ་པར་བྱང་བའང་མེད། མུན་པའང་<line/>
</page>
<page index="174" id="88A">༄༅། །མེད། སྣང་བའང་མེད། རྣམ་པར་ཕྱེ་བའང་མེད། རྣམ་པ་ཐ་དད་པའང་མེད། རྣམ་པར་རྟོགས་པའང་མེད་དོ། །གཞན་དུ་འགྱུར་བའང་མེད། བདེ་<line/>
བ་ཡང་མེད། མི་བདེ་བ་ཡང་མེད། ལམ་ཡང་མེད། ལམ་མ་ཡིན་པའང་མེད་དོ། །བྱང་ཆུབ་སེམས་དཔའ་དེ་ལྟར་ཆོས་ཀྱི་དབྱིངས་ལ་ཞུགས་པ་ནི། སེམས་ཅན་གྱི་ཁམས་<line/>
ལའང་འཇུག་སྟེ། དེ་དག་ཀྱང་ཡོངས་སུ་སྨིན་པར་བྱེད་ཅིང་རྣམ་པར་འདུལ་ལ། སེམས་ཅན་རྣམས་ལ་གནས་སྐྱེད་པའང་མེད་དོ། །ཆོས་རྣམས་ཀུན་ནས་ཐོབ་པར་བྱེད་<line/>
ཀྱང་ཆོས་ལ་གནས་མི་སྐྱེད་དོ། །བྱང་ཆུབ་ཀྱི་སེམས་ལ་ཞུགས་པའི་ཡིད་ཀྱིས་འཚང་རྒྱ་བར་བྱ་བ་ལ་ཡང་རྣམ་པར་སྤྱོད་དེ། འཚང་རྒྱ་བར་བྱ་བ་དེ་ལ་གནས་མི་སྐྱེད་དོ།།<line/>
ཚིག་གི་ལམ་ཡང་བརྗོད་དེ། ཚིག་གི་ལམ་ལ་གནས་པར་ཡང་མི་བྱེད་དོ། །སེམས་ཅན་གྱི་རྒྱུད་ལའང་འཇུག་སྟེ། སེམས་ཅན་གྱི་རྒྱུད་ལ་ཡང་གནས་པར་ཡང་མི་<line/>
བྱེད་དོ༑ ༑ཏིང་ངེ་འཛིན་ཀྱང་རབ་ཏུ་ཤེས་ཤིང༌། དེ་དག་ལའང་མཉམ་པར་གཞོག་སྟེ། ཏིང་ངེ་འཛིན་དེ་དག་ལ་གནས་ཀྱི་སེམས་ཀྱང་མི་སྐྱེད་དོ། །སངས་རྒྱས་ཀྱི་ཞིང་བརྗོད་<line/>
དུ་མེད་པར་འགྲོ་ཞིང་འཇུག་ལ། དེ་དག་ཏུ་ཕྱིན་ཏེ་མཐོང་ཞིང་གནས་ཀྱང་གནས་ཀྱི་སེམས་མི་སྐྱེད་དོ། །དེ་དག་ནས་འགྲོའང་ཆགས་པའི་སེམས་མི་སྐྱེད་དོ། །དེ་དག་སེམས་<line/>
</page>
<page index="175" id="88B">འདི་ལྟར་སྐྱེད་དོ། །ཀྱེ་སངས་རྒྱས་ཀྱི་ཆོས་དེ་ལྟར་གཟུང་བ་མེད། སངས་རྒྱས་ཀྱི་བྱང་ཆུབ་དེ་ལྟར་སྒྲིབ་པ་མེད། ཆོས་དང་འདུལ་བ་དེ་ལྟར་ལེགས་པར་བསྟན། སངས་རྒྱས་ཀྱི་བསྟན་<line/>
པ་དེ་ལྟར་ལེགས་པར་གནས། བྱང་ཆུབ་སེམས་དཔའི་སྤྱོད་པ་དེ་ལྟར་ལེགས་པར་འདུག །བྱང་ཆུབ་ཀྱི་སེམས་དེ་ལྟར་ལེགས་པར་གནས། བྱང་ཆུབ་སེམས་དཔའི་རྣམ་པར་<line/>
ཐར་པ་དེ་ལྟར་ཤིན་ཏུ་རྟོགས། བྱང་ཆུབ་སེམས་དཔའི་རང་བཞིན་དེ་ལྟར་ཆགས་པ་མེད། བྱང་ཆུབ་སེམས་དཔའི་ཚུལ་དེ་ལྟར་གནས་པ་མེད༑ བྱང་ཆུབ་སེམས་དཔའི་ལམ་<line/>
དེ་ལྟར་ཤིན་ཏུ་སྦྱངས། བྱང་ཆུབ་སེམས་དཔའི་ལུང་བསྟན་པ་དེ་ལྟར་བྱིན་གྱིས་བརླབས་ཀྱང་བྱིས་པ་སོ་སོའི་སྐྱེ་བོ་འདི་དག་ནི། ཤེས་པ་མེད་པ། མཐོང་བ་མེད་པ། ཐ་དད་པ་<line/>
མེད་པ༑ མོས་པ་མེད་པ། མི་མཁས་པ། གནས་ལ་སྤྱོད་པ། བསམ་པ་རྨུགས་པ། འཁོར་བའི་རྒྱུད་ཤིན་ཏུ་འབྱུང་བ་ལ་གཞོལ་བ། སངས་རྒྱས་ལྟ་བ་ལ་ལོག་པར་ཞུགས་<line/>
པ༑ འདྲེན་པའི་ས་ལས་ཉམས་པ། ལམ་ཤེས་པའི་དྲུང་ནས་གར་བ། ཁ་ལོ་སྒྱུར་བ་མི་ཚོལ་བ། སྟོབས་བཅུ་ལ་རིམ་གྲོ་མེད་པ། བྱང་ཆུབ་སེམས་དཔའ་ལ་དྲིན་དུ་མི་གཟོ་<line/>
བ༑ དམའ་བ་ལ་གནས་པ། དངོས་པོ་མེད་པས་འཇིགས་པ། རིགས་བས་སྤངས་པ། ཚུལ་བཞིན་མ་ཡིན་པ་ལ་ཞུགས་པ། མཉམ་པ་ཉིད་ལས་ལོག་པར་ལྷུང་བ། གཡང་<line/>
</page>
<page index="176" id="89A">༄༅། །ས་ཆེན་པོར་རབ་ཏུ་ལྷུང་བ། བདུད་ཀྱི་བསམ་པ་ལ་ཞུགས་པ། སངས་རྒྱས་ཀྱི་བསམ་པ་ལས་རིང་དུ་གྱུར་པ། སྲད་པ་ལ་མངོན་པར་ཆགས་པ་<line/>
ཤ་སྟག་གོ །ཞེས་དེ་ལྟར་བྱང་ཆུབ་སེམས་དཔའ་སེམས་ཅན་གྱི་ཁམས་ལ་འཇུག་ཅིང༌། སྙིང་རྗེ་ཆེན་པོ་དེ་བས་ཀྱང་ཆེར་བསྐྱེད་ནས་སྙིང་རྗེ་ཆེན་པོ་རྒྱ་ཆེར་བྱས་ཏེ་<line/>
གནས་མེད་པའི་དགེ་བའི་རྩ་བ་ཡང་དག་པར་བསགས་ནས་འདི་སྙམ་དུ་སེམས་སྐྱེད་དོ། །གལ་ཏེ་སེམས་ཅན་རེ་རེའི་ཕྱིར་ཡུལ་རེ་རེ་དང༌། ཕྱོགས་རེ་རེར་ཡང་བསྐལ་<line/>
པ་བརྗོད་དུ་མེད་པར་སེམས་ཅན་རེ་རེ་འདུལ་བའི་ཕྱིར་འདུག་ལ། སེམས་ཅན་གཅིག་ལ་ཇི་ལྟ་བ་དེ་བཞིན་དུ་སེམས་ཅན་གྱི་ཁམས་ཐམས་ཅད་ཀྱི་དོན་དུ་འདུག་ཀྱང་<line/>
བདག་གིས་དེའི་ཕྱིར་མི་དགའ་བ་མི་སྐྱེད་དེ། ཡུལ་དེ་དང་ཕྱོགས་དེ་ནས་ཀྱང་བདག་གུད་དུ་གཡོ་བར་མི་བྱའོ། །གུད་དུ་འགྲོ་བར་མི་བྱའོ། །སྐྲའི་རྩེ་མོ་ཙམ་ལ་ཆོས་<line/>
ཀྱི་དབྱིངས་ཐམས་ཅད་འདུས་པར་བྱས་ཏེ། སྐྲའི་རྩེ་མོའི་ཚུལ་དེ་ལྟ་བུས་སྐྲའི་རྩེ་མོར་ཆུད་པ་རེ་རེར་ཡང་སེམས་ཅན་གྱི་ཁམས་ཡོངས་སུ་སྨིན་པར་བྱ་བ་དང༌། གདུལ་<line/>
བའི་ཕྱིར་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་གནས་པར་བྱའོ། །སྐྲའི་རྩེ་མོ་གཅིག་ལ་ཇི་ལྟ་བདེ་བཞིན་དུ་ཆོས་ཀྱི་དབྱིངས་མཐའ་དང་དབུས་མེད་པ་ཐམས་<line/>
</page>
<page index="177" id="89B">ཅད་ལ་ཡང་དེ་ལྟར་ཏེ། སེ་གོལ་གཏོགས་པ་ཙམ་དུ་ཡང་གནས་ཀྱི་འདུ་ཤེས་མི་སྐྱེད་དོ། །གནས་པར་མི་བྱའོ། །གནས་ཀྱི་སེམས་མི་སྐྱེད་དོ། །སྐྲའི་རྩེ་མོ་ཙམ་རེ་རེ་ལ་ཡང་ལུས་<line/>
གནས་མེད་པ་དང༌། ཆོས་གནས་མེད་པ་དང༌། དྲན་པ་གནས་མེད་པ་དང༌། སྨོན་ལམ་གནས་མེད་པ་དང༌། ཏིང་ངེ་འཛིན་གནས་མེད་པ་དང༌། རྟོགས་པ་གནས་མེད་པ་དང༌། སྤྱོད་ཡུལ་<line/>
གནས་མེད་པ་དང༌། སེམས་ཅན་གྱི་ཁམས་འདུལ་བ་གནས་མེད་པ་དང༌། ཆོས་ཀྱི་དབྱིངས་ལ་འཇུག་པ་གནས་མེད་པས་ཕྱི་མའི་མཐའི་བསྐལ་བའི་མུར་ཐུག་པའི་བསྐལ་པར་བྱང་<line/>
ཆུབ་སེམས་དཔའི་སྤྱད་པ་སྤྱོད་དོ། །དེ་ཅིའི་ཕྱིར་ཞེ་ན། འདི་ནི། བྱང་ཆུབ་སེམས་དཔའ་འདི་ལྟར་སེམས་སྐྱེད་དེ། བདག་གིས་ཆོས་ཀྱི་དབྱིངས་ཐམས་ཅད་སྒྱུ་མ་ལྟ་བུར་ཤེས་པར་བྱའོ། །བདག་<line/>
གིས་སངས་རྒྱས་ཐམས་ཅད་བལྟར་མེད་པའི་ཚུལ་དུ་མིག་ཡོར་ལྟ་བུར་ཤེས་པར་བྱའོ། །བྱང་ཆུབ་སེམས་དཔའི་སྤྱོད་པ་གནས་མེད་པའི་ཕྱིར་རྨི་ལམ་ལྟ་བུར་ཤེས་པར་བྱའོ། །བདག་གིས་དེ་བཞིན་<line/>
གཤེགས་པ་རྣམས་ཀྱི་ཆོས་བསྟན་པ་བྲག་ཅ་ལྟ་བུར་ཤེས་པར་བྱའོ། །བདག་གིས་ལས་ཀྱི་རྣམ་པར་སྨིན་པའི་མཐུ་ལས་བྱུང་བས་འཇིག་རྟེན་ཐམས་ཅད་སྤྲུལ་པ་ལྟ་བུར་ཤེས་པར་བྱའོ། །བདག་གི་<line/>
སྤྱོད་པའི་མཐུ་ལས་བྱུང་བས་ལུས་ནི། ཡིད་ཀྱི་རྒྱུ་ལས་བྱུང་བར་ཤེས་པར་བྱའོ། །བདག་གིས་སྣ་ཚོགས་དང་འདྲེས་པའི་ཕྱིར་འགྲོ་བ་ཐམས་ཅད་ནི། སེམས་ལྟ་བུར་ཤེས་པར་བྱའོ། །རྣམ་པར་འགྱུར་བ་མེད་པས་<line/>
</page>
<page index="178" id="90A">༄༅། །བདག་གིས་ཆོས་ཐམས་ཅད་ནི། ཡང་དག་པའི་མཐའ་དང་མཉམ་པར་བསྟན་པར་བྱའོ། །བདག་གིས་ཕྱོགས་བཅུར་སེམས་བསྐྱེད་པས་རྒྱས་<line/>
པར་བཀང་སྟེ་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པའི་བྱང་ཆུབ་སེམས་དཔའི་སྤྱོད་པ་ལ་གནས་པར་བྱའོ། །བདག་གིས་སེམས་ཡངས་པར་བསྒྱུར་<line/>
བ་དང༌། དྲན་པ་གནས་མེད་པས། སངས་རྒྱས་ཀྱི་ཆོས་ཁོང་དུ་ཆུད་ཅིང་མཁས་པ་སེམས་ཀྱི་སྐད་ཅིག་གཅིག་གིས་ཐོབ་པར་བྱའོ། །ཞེས་དེ་ལྟར་བྱང་ཆུབ་སེམས་དཔའ་དེ་<line/>
བདག་དང་སངས་རྒྱས་ལ་བདག་མེད་པའི་ཚུལ་གྱིས་ཡང་དག་པར་ལྟ་ཞིང༌། སེམས་ཅན་ཆགས་པ་མེད་པའི་མཐར་ཕྱིན་པའི་ཚིག་གི་ལམ་གྱིས་ལ་སྨིན་པར་བྱེད་པའི་ཚེ་<line/>
དགའ་བ་མཐའ་ཡས་པ་འཐོབ་བོ། །སངས་རྒྱས་དང་རྫོགས་པའི་སངས་རྒྱས་ཀྱི་ཆོས་ལ་མོས་པ་ཚད་མེད་པའང་ཡང་དག་པར་རབ་ཏུ་འཐོབ་བོ། །སེམས་ཅན་ཐམས་ཅད་<line/>
ཡོངས་སུ་བསྐྱབ་པའི་དོན་དུ་བདག་གིས་སྐྱོ་བའི་སེམས་མི་སྐྱེད་དོ། །སེམས་ཅན་གྱི་ཁམས་ཡོངས་སུ་མ་སྨིན་ཅིང་མ་དུལ་གྱི་བར་དུ་སྐྱོ་བའི་སྨོན་ལམ་མི་སྐྱེད་དོ། །བདག་<line/>
གིས་འཇིག་རྟེན་གྱི་ཁམས་ཐམས་ཅད་ལས་རྣམ་པར་འདས་པར་འཇིག་རྟེན་གྱི་ཁམས་ཐམས་ཅད་དུ་རྒྱུ་བར་བྱས་ཏེ་སྨོན་ལམ་གང་ལ་སེམས་ཅན་གྱི་སྒྲ་ཡོད་པ་དང༌།<line/>
</page>
<page index="179" id="90B">སེམས་ཅན་གྱི་ལས་དང༌། སེམས་ཅན་ཉེ་བར་ལེན་པ་དང༌། སེམས་ཅན་རྣམ་པར་གཞག་པ་དང༌། སེམས་ཅན་གྱི་འདུ་ཤེས་དང་ལྡན་པ་དང༌། སེམས་ཅན་གྱི་གློང་དང༌། སེམས་<line/>
ཅན་གྱི་འདུ་བྱེད་དང༌། སེམས་ཅན་གྱི་ཡུལ་དང༌། སེམས་ཅན་གྱི་འཇུག་པ་དང༌། སེམས་ཅན་གྱི་ལྡོག་པ་ཡོད་པ་དེ་ལ་བདག་གིས་གནས་པར་བྱའོ། །སེམས་ཅན་ཐམས་ཅད་འདུལ་<line/>
བའི་དབང་དུ་སྨོན་ལམ་དེ་ལས་གཡོ་བར་ཡང་མི་བྱ་སྟེ། སེམས་བསྐྱེད་པ་གཅིག་གིས་ཀྱང་གནས་ཀྱི་འདུ་ཤེས་བསྐྱད་པར་མི་བྱའོ། །དེ་ཅིའི་ཕྱིར་ཞེ་ན། བདག་གིས་གནས་མེད་<line/>
པ་དང་མི་གནས་པར་བྱ་སྟེ། བདག་གི་དོན་ཡོངས་སུ་སྦྱང་བར་བྱའོ། །ཡོངས་སུ་རྫོགས་པར་བྱའོ། །ཞེས་བྱ་བ་འདི་ནི། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་<line/>
རྣམས་ཀྱི་བྱང་ཆུབ་སེམས་དཔའི་སྤྱོད་པ་བདུན་པ་སྟེ། གནས་མེད་པ་ཞེས་བྱའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་<line/>
དཔའི་སྤྱོད་པ་ཐུབ་པར་དཀའ་བ་ཞེས་བྱ་བ་བརྒྱད་པ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དགེ་བའི་རྩ་བ་ཐུབ་པར་<line/>
དཀའ་བ། གདུལ་བར་དཀའ་བ། རབ་ཏུ་འདུལ་བར་དཀའ་བ། ཕྱེད་པར་དཀའ་བ། ཟིལ་གྱིས་མི་ནོན་པ། བསམ་གྱིས་མི་ཁྱབ་པ། ཀུན་ཏུ་མཐའ་ཡས་པ། མི་འཕྲོག་པ། བདག་<line/>
</page>
<page index="180" id="91A">༄༅། །ཉིད་ཆེ་བ། རྒྱུད་ཀྱི་ཚུལ་གཅིག་ཏུ་གྱུར་པས་སངས་རྒྱས་ཐམས་ཅད་ཀྱི་ཞམ་རིང་ན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་སངས་རྒྱས་ཀྱི་ཆོས་ལ་ཤིན་ཏུ་<line/>
དད་པ་ཡིན། ཡངས་པར་དད་པ་ཡིན། དེ་བཞིན་གཤེགས་པའི་བྱང་ཆུབ་ལ་ཤིན་ཏུ་མོས་པ་ཡིན། བྱང་ཆུབ་སེམས་དཔའི་སྨོན་ལམ་གྱི་རྒྱུན་མི་འཆད་པ་ཡིན། བསྐལ་པ་<line/>
ཐམས་ཅད་དུ་མི་སྐྱོ་བའི་སེམས་དང་ལྡན་པ་ཡིན། སྡུག་བསྔལ་ཐམས་ཅད་ཀྱིས་སྒྱིད་ལུག་པར་འགྱུར་བ་མེད་པ་ཡིན། བདུད་ཐམས་ཅད་ཀྱིས་ཕྱིར་བརྒལ་དུ་མེད་པ་ཡིན།<line/>
སངས་རྒྱས་ཐམས་ཅད་ཀྱིས་ཤིན་ཏུ་བྱིན་གྱིས་བརླབས་བ་ཡིན། བྱང་ཆུབ་སེམས་དཔའི་དཀའ་ཐུབ་ཐམས་ཅད་ཀྱིས་རྣམ་པར་སྦྱངས་པ་ཡིན། བྱང་ཆུབ་སེམས་དཔའི་<line/>
བརྟུལ་ཞུགས་ཀྱིས་ཚད་མི་ཤེས་པ་ཡིན། ཐེག་པ་ཆེན་པོའི་སྨོན་ལམ་ལས་ཕྱིར་མི་ལྡོག་པ་ཡིན། དེ་ལ་བྱང་ཆུབ་སེམས་དཔའི་སྤྱོད་པ་སྒྲུབ་པར་དཀའ་བ་ལ་གནས་<line/>
ཏེ་སེམས་བསྐྱེད་པ་གཅིག་གིས་བསྐལ་པ་གྲངས་མེད་པར་འཁོར་ཡང་ཕྱིར་མི་ལྡོག་པ་ཡིན་ཏེ། བྱང་ཆུབ་སེམས་དཔའི་སྨོན་ལམ་ཆེན་པོའང་རྒྱུན་མི་གཅོད་དོ། །དེ་<line/>
མཐོང་བ་ཙམ་གྱིས་ཀྱང་སེམས་ཅན་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་བྱེད་དོ། །ཐོས་པ་དང་བསྙེན་བཀུར་བས་ཀྱང་སེམས་<line/>
</page>
<page index="181" id="91B">ཅན་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་བྱེད་དོ། །སེམས་ཅན་ཐམས་ཅད་སེམས་ཅན་མེད་པར་ཡང་ཤེས་ཏེ། སེམས་ཅན་གྱི་ཁམས་<line/>
ཡོངས་སུ་གཏོང་བ་མ་ཡིན་ནོ། །འདི་ལྟ་སྟེ། དཔེར་ན། མཉན་པ་ནི། ཕ་རོལ་ཏུ་འགྲོ་བའང་མ་ཡིན། ཚུ་རོལ་ཏུ་འགྲོ་བའང་མ་ཡིན། ཆུ་ཀླུང་གི་གཞུང་ལ་གནས་པའང་མ་ཡིན།<line/>
འགྲོ་བ་དང་འོང་བ་རྒྱུན་མི་འཆད་པའི་ཕྱིར་ཕ་རོལ་དང་ཕ་རོལ་མ་ཡིན་པར་སེམས་ཅན་རྣམས་ཀྱང་སྒྲོལ་ལོ། །དེ་བཞིན་དུ་བྱང་ཆུབ་སེམས་དཔའ་ཡང་འཁོར་བར་འགྲོ་བའང་<line/>
མ་ཡིན༑ མྱ་ངན་ལས་འདས་པར་འགྲོ་བའང་མ་ཡིན། འཁོར་བའི་རྒྱུད་ལ་གནས་པའང་མ་ཡིན། ཚུ་རོལ་གྱི་མུ་ནས་སེམས་ཅན་རྣམས་བསྐྱོད་དེ། ཕ་རོལ་གྱི་དོགས་[*NGOGS?] བདེ་<line/>
པ༑ འཇིགས་པ་མེད་པ། འཚེ་བ་མེད་པ། འཁྲུག་པ་མེད་པར་རབ་ཏུ་བཞག་ཀྱང་སེམས་ཅན་གྱི་ཁམས་བགྲངས་པའི་ཚུལ་གྱིས་མངོན་པར་ཆགས་པ་མེད་དོ། །སེམས་<line/>
ཅན་གཅིག་ལས་བསྐྱོད་ནས་མང་པོ་ལ་མངོན་པར་ཆགས་པར་ཡང་མི་བྱེད། མང་པོ་ལས་བསྐྱོད་ནས་སེམས་ཅན་གཅིག་ལ་མངོན་པར་ཆགས་པར་ཡང་མི་བྱེད། སེམས་<line/>
ཅན་གྱི་ཁམས་འཕེལ་བར་ཡང་མི་བྱེད། འབྲི་བར་ཡང་མི་བྱེད། སེམས་ཅན་གྱི་ཁམས་སྐྱེ་བར་ཡང་མི་བྱེད། འགོག་པར་ཡང་མི་བྱེད། ཟད་པར་ཡང་མི་བྱེད། གསོག་པར་<line/>
</page>
<page index="182" id="92A">༄༅། །ཡང་མི་བྱེད། རྣམ་པར་རྟོག་པར་ཡང་མི་བྱེད། རྣམ་པ་གཉིས་སུ་ཡང་མི་བྱེད་དོ། །དེ་ཅིའི་ཕྱིར་ཞེ་ན། འདི་ལྟར་བྱང་ཆུབ་སེམས་དཔའ་ནི། སེམས་ཅན་<line/>
གྱི་ཁམས་ལ་ཞུགས་ཤིང་ཁོང་དུ་ཆུད་པ་སྟེ། ཆོས་ཀྱི་དབྱིངས་ཇི་ལྟ་བར་སེམས་ཅན་གྱི་ཁམས་ཀྱང་དེ་བཞིན་ཏེ། སེམས་ཅན་གྱི་ཁམས་དང་ཆོས་ཀྱི་དབྱིངས་དེ་ལ་གཉིས་སུ་<line/>
མེད་དོ༑ ༑གཉིས་སུ་མེད་པའི་ཆོས་ལ་ནི། འབྲི་བའམ། འཕེལ་བའམ། འགགས་པའང་མེད་དེ། ཆོས་ཀྱི་རང་བཞིན་ནི། རང་བཞིན་གྱིས་མེད་པར་འགྱུར་བའམ། ལེན་པའམ།<line/>
གནས་པའམ། མངོན་པར་ཆགས་པའམ། གཉིས་སུ་འགྱུར་བ་མེད་དོ། །དེ་ཅིའི་ཕྱིར་ཞེ་ན། ཆོས་ཐམས་ཅད་ཆོས་ཀྱི་དབྱིངས་བསྟན་པའི་ཚུལ་དུ་གཉིས་སུ་མེད་པའི་ཕྱིར་རོ། །<line/>
དེ་ལྟར་ན། བྱང་ཆུབ་སེམས་དཔའ་ཆོས་ཀྱི་དབྱིངས་རབ་ཏུ་དབྱེ་བའི་མཁས་པ་ཁོང་དུ་ཆུད་པ་ཡིན་ཏེ། མཚན་ཉིད་རྣམ་པར་དག་པའི་ལུས་དང༌། དངོས་པོ་མེད་པ་ཡོངས་སུ།<line/>
ཤེས་པ་དང༌། ཆོས་ཀྱི་མཚན་ཉིད་དང༌། རང་བཞིན་ཡོངས་སུ་རྟོགས་པས་མཚན་ཉིད་མེད་པ་ལ་གནས་པ་ཡིན། དེ་ནི། སེམས་ཅན་རྣམ་པ་སྣ་ཚོགས་ཀྱང་ཤེས། སེམས་<line/>
ཅན་གྱི་གྲངས་ཀྱང་ཤེས་ཏེ། འཇིག་རྟེན་གྱི་ཁམས་རྣམས་ལའང་མངོན་པར་ཆགས་པ་མེད་དོ། །སངས་རྒྱས་ཀྱི་ཞིང་ཐམས་ཅད་དུ་ཡང་སྣང་ངོ༌། །སངས་རྒྱས་རྣམས་ལའང་<line/>
</page>
<page index="183" id="92B">འཇུག་ཅིང་ཁོང་དུ་ཆུད་པར་བྱེད་དེ། ལས་ལ་རྣམ་པར་རྟོག་པར་མི་བྱེད་དོ། །དོན་ཀྱང་ཤིན་ཏུ་རྟོགས་པ་ཡིན་ནོ། །དོན་གྱི་ཡི་གེ་ཡང་ཡོངས་སུ་བརྗོད་དོ། །ཆོས་འདོད་ཆགས་དང་བྲལ་བའི་མཐར་<line/>
ཕྱིན་པ་ཐམས་ཅད་ཀྱང་ཤེས་སོ། །རབ་ཏུ་ཤེས་སོ། །ཁོང་དུ་ཆུད་དོ། །བྱང་ཆུབ་སེམས་དཔའི་ལམ་དང་ཡང་མི་འབྲལ་ཏེ། བྱང་ཆུབ་སེམས་དཔའི་སྤྱོད་པ་ལས་ཀྱང་ཕྱིར་མི་ལྡོག་གོ།<line/>
ཆོས་ཀྱི་དབྱིངས་སུ་གཟུད་པ་ལ་དབང་བསྒྱུར་བར་ཞུགས་པས་ཟད་མི་ཤེས་པའི་སྤྱད་པ་དང་ལྡན་པ་ཡིན་ནོ། །འདི་ལྟ་སྟེ། དཔེར་ན། གཙུབ་མ་ལས་བྱུང་བའི་མེའི་རྒྱུ་ཚད་མེད་པས་མེའི་<line/>
དགོས་པ་ལས་མ་འགག་པ་ཡིན་ཏེ། དེ་བཞིན་དུ་བྱང་ཆུབ་སེམས་དཔའ་པ་འཇིག་རྟེན་ཐམས་ཅད་ན་སེམས་ཅན་གྱི་དོན་ལས་འགག་པ་མེད་པར་ཞུགས་པ་ཡིན་ཏེ། ཀུན་གྱི་མཐར་<line/>
བྱས་པའང་མ་ཡིན། ཀུན་གྱི་མཐའ་མེད་པར་བྱས་པའང་མ་ཡིན་ནོ། །ཉེ་བར་ལེན་པ་དང་བཅས་པའང་མ་ཡིན། ཉེ་བར་ལེན་པ་མེད་པ་ཡང་མ་ཡིན་ནོ། །གནས་པའང་མ་ཡིན་ནོ། །<line/>
མི་གནས་པ་ཡང་མ་ཡིན་ནོ། །འཇིག་རྟེན་གྱི་ཆོས་ཀྱི་རྗེས་སུ་སོང་བའང་མ་ཡིན། སངས་རྒྱས་ཀྱི་ཆོས་ལ་གཞོལ་བའང་མ་ཡིན་ནོ། །སོ་སོའི་སྐྱེ་བོ་ཡང་མ་ཡིན། འབྲས་བུ་ལ་གནས་<line/>
པའང་མ་ཡིན་ནོ། །དེ་ལྟར་བྱང་ཆུབ་སེམས་དཔའ་ཐུབ་པར་དཀའ་བའི་སེམས་དང་ལྡན་པ་སྤྱད་པ་ལ་སྤྱོད་དེ། དེ་ནི། ཉན་ཐོས་ཀྱི་ཐེག་པ་མི་སྟོན་ཏོ། །རང་སངས་རྒྱས་ཀྱི་ཐེག་པ་<line/>
</page>
<page index="184" id="93A">༄༅། །མི་སྟོན་ཏོ། །སངས་རྒྱས་ཀྱི་ཆོས་ཀྱང་སྟོན་པ་མེད་དོ། །འཇིག་རྟེན་དང༌། འཇིག་རྟེན་གྱི་ཆོས་ཉེ་བར་ལེན་པ་མེད་དོ། །སེམས་ཅན་དང༌། སེམས་ཅན་<line/>
འཇིག་རྟེན་པ་ཉེ་བར་ལེན་པ་མེད་དོ། །ཉོན་མོངས་པ་དང་རྣམ་པར་བྱང་བ་ཉེ་བར་ལེན་པ་མེད་དོ། །དེ་ཅིའི་ཕྱིར་ཞེ་ན། ཆོས་ཐམས་ཅད་ཀུན་ནས་ཉོན་མོངས་པ་མེད་པར་བྱང་<line/>
ཆུབ་སེམས་དཔའ་ཡོངས་སུ་ཤེས་སོ། །ཆོས་ཐམས་ཅད་ཉེ་བར་བླང་པ་མེད་པར་བྱང་ཆུབ་སེམས་དཔས་ཡོངས་སུ་ཤེས་སོ། །ཆོས་ཐམས་ཅད་ཞུགས་པ་མེད་པར་བྱང་ཆུབ་<line/>
སེམས་དཔས་ཡོངས་སུ་ཤེས་སོ། །ཆོས་ཐམས་ཅད་ལྡོག་པ་མེད་པར་བྱང་ཆུབ་སེམས་དཔས་ཡོངས་སུ་ཤེས་སོ། །དེ་དེ་ལྟར་ཞི་ཞིང་ཕྲ་བ་དང༌། ཟབ་པ་དང༌། བཟང་པོའི་ཆོས་<line/>
ལ་སྤྱོད་པའི་ཚེ་སྤྱོད་དོ། །ཞེས་བྱ་བར་མི་དམིགས་སོ། །སྤྱད་པར་བྱའོ། །ཞེས་བྱ་བར་མི་དམིགས་སོ། །ཁམས་ཀྱི་ཡུལ་དང༌། སྐྱེ་མཆེད་ཀྱི་ཡུལ་དང༌། ནང་གི་སྣང་བ་དང༌། ཕྱི་<line/>
རོལ་གྱི་སྣང་བ་དང༌། ཕྱི་ནང་གི་སྣང་བ་དང༌། སྨོན་ལམ་ཡོངས་སུ་སྒྲུབ་པ་དང༌། ཕ་རོལ་ཏུ་ཕྱིན་པ་རྣམས་དང༌། ཆོས་ཐམས་ཅད་དུ་ཡང་མི་དམིགས་སོ། །དེ་ཅིའི་ཕྱིར་ཞེ་ན།<line/>
འདི་ལྟར་ཆོས་ཀྱི་དབྱིངས་ཐམས་ཅད་ལ་ནི། གང་ཉན་ཐོས་ཀྱི་ཐེག་པ་ལ་ཞུགས་པའམ། རང་སངས་རྒྱས་ཀྱི་ཐེག་པ་ལ་ཞུགས་པའམ། བྱང་ཆུབ་སེམས་དཔའི་ཐེག་པ་ལ་<line/>
</page>
<page index="185" id="93B">ཞུགས་པའམ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཞུགས་པའམ། སོ་སོའི་སྐྱེ་བོའི་ཁམས་ལ་ཞུགས་པའམ། ཀུན་ནས་ཉོན་མོངས་པའི་ཁམས་ལ་ཞུགས་པའམ།<line/>
རྣམ་པར་བྱང་བའི་ཁམས་ལ་ཞུགས་པའམ། འཁོར་བའི་ཁམས་ལ་ཞུགས་པའམ། མྱ་ངན་ལས་འདས་པའི་ཁམས་ལ་ཞུགས་པའི་ཆོས་གང་ཡང་མེད་དོ། །དེ་ཅིའི་ཕྱིར་ཞེ་ན། འདི་<line/>
ལ་ཆོས་གཉིས་ཞེས་བྱ་བ་གང་ཡང་མེད་དེ། མི་གཉིས་པའང་མེད་དོ། །འདི་ལྟ་སྟེ། དཔེར་ན། ནམ་མཁའ་ནི། ཕྱོགས་བཅུར་མ་རྙེད། མི་རྙེད། རྙེད་པར་མི་འགྱུར་ཡང་ནམ་མཁར་<line/>
བགྲང་བའི་ཚུལ་ཡོད་དོ། །དེ་བཞིན་དུ་བྱང་ཆུབ་སེམས་དཔས་ཀྱང་ཆོས་གང་ཡང་དམིགས་པ་མེད་དེ། ཆོས་ཐམས་ཅད་མངོན་པར་འཚང་རྒྱའོ། །ཞེས་གྲངས་སུ་བགྲང་བ་ཡང་ཡོད་<line/>
དེ༑ དེ་ནི། ཡང་དག་པ་བདེན་པ་སྟེ། ལོག་པ་མ་ཡིན་ནོ། །དེ་ནི། བྱ་བ་དང་མི་འགལ་བའི་སྤྱོད་པའང་སྟོན་ཏེ། སྨོན་ལམ་ཡང་མི་གཏོང་ངོ༌། །སེམས་ཅན་གྱི་ཁམས་ཡོངས་སུ་སྨིན་<line/>
པ་དང་གདུལ་བའང་བྱེད་དོ། །ཆོས་ཀྱི་འཁོར་ལོ་ཡང་བསྐོར་རོ། །རྒྱུ་དང་འབྲས་བུ་ཡང་འཇིག་པར་མི་བྱེད་དོ། །ཆོས་ཉིད་དང་ཡང་འགལ་བར་མི་བྱེད་དོ། །འདས་པ་དང༌། མ་བྱོན་<line/>
པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་དང་ཡང་མཉམ་པར་འགྱུར་བ་ཡིན་ཏེ། དེ་བཞིན་གཤེགས་པའི་རིགས་ཀྱང་རྒྱུན་ཆད་པར་མི་བྱེད། ཆོས་ཀྱི་ཚུལ་<line/>
</page>
<page index="186" id="94A">༄༅། །དང་ཡང་འགལ་བར་མི་བྱེད། ཆོས་ཀྱི་རྒྱུད་ཀྱང་རབ་ཏུ་ཤེས་སོ། །ཆོས་ཀྱི་སྤོབས་པའང་འཇིག་པར་མི་བྱེད། ཆོས་ཐོས་པས་ཀྱང་རློམ་སེམས་མེད་དེ།<line/>
ཆོས་ཀྱི་འབྱུང་གནས་ཀྱང་རབ་ཏུ་ཐོབ། ཆོས་བརྗོད་པ་ཡང་རབ་ཏུ་བྱེད། མི་འཇིགས་པ་ལའང་རབ་ཏུ་གནས། སངས་རྒྱས་ཀྱི་སྤྱོད་པའང་མི་གཏོང་ངོ༌། །འཇིག་རྟེན་གྱི་ཚུལ་<line/>
ཡང་འགོག་པར་མི་བྱེད། འཇིག་རྟེན་མཉམ་པ་ཉིད་ཀྱང་རབ་ཏུ་སྟོན་ཏེ། འཇིག་རྟེན་གྱི་སྤྱོད་པ་རྣམས་ལའང་གནས་པ་མེད་དོ། །དེ་ལྟར་བྱང་ཆུབ་སེམས་དཔའ་ཐུབ་པར་དཀའ་<line/>
པའི་སེམས་དང་ལྡན་པ། བྱང་ཆུབ་སེམས་དཔའི་སྤྱད་པ་ལ་སྤྱོད་དེ། སེམས་ཅན་གྱི་ཁམས་ཀྱང་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་<line/>
རྟེན་ནས་གྱེན་དུ་བསྐྱོད་དེ། དེ་དག་བསྐྱེད་ནས་ཀྱང་ཡོངས་སུ་སྨིན་པར་བྱེད་དོ། །འདུལ་བར་བྱེད་དོ། །རབ་ཏུ་གཞོག་བར་བྱེད་དོ། །འདས་པ་དང༌། མ་བྱོན་པ་དང༌། ད་ལྟར་བྱུང་<line/>
བའི་སངས་རྒྱས་བཅོམ་ལྡན་འདས་རྣམས་ཀྱི་ལམ་གྱི་རྒྱུད་ལས་ཀྱང་མི་གཡོའོ། །འཇིག་རྟེན་གནས་པ་དྲིན་དུ་མི་གཟོ་བས་ཡོངས་སུ་གང་བ་དང༌། དགྲས་ཡོངས་སུ་གང་བ་དང༌།<line/>
ཀུན་ནས་ཉོན་མོངས་པས་ཡོངས་སུ་གང་བ་དང༌། མི་མཐུན་པས་ཡོངས་སུ་གང་བ་དང༌། ཡིད་གཞག་ཏུ་མི་རུང་བས་ཡོངས་སུ་གང་བ་དང༌། བྱིས་པས་ཡོངས་སུ་གང་བ་དང༌།<line/>
</page>
<page index="187" id="94B">མ་དད་པས་ཡོངས་སུ་གང་བ་དང༌། གཞན་གྱི་དྲིང་ལ་རྒྱུག་པས་ཡོངས་སུ་གང་བ་དང༌། ཤེས་རབ་ངན་པས་ཤིན་ཏུ་བྱུང་བ་དང༌། འཇིག་རྟེན་གནས་པ་སྲེད་པའི་བསམ་པ་དང༌། མ་<line/>
རིག་པས་ཀུན་ནས་ཉོན་མོངས་པར་གྱུར་པ་ན་བྱང་ཆུབ་སེམས་དཔའ་ནི། བྱང་ཆུབ་སེམས་དཔའི་སྤྱད་པ་སྤྱོད་དེ། དེ་འདི་སྙམ་དུ་སེམས་སོ། །འདི་ལྟར་བདག་གིས་འཇིག་རྟེན་གནས་<line/>
པ་དྲིན་དུ་གཟོ་བས་ཡོངས་སུ་གང་བ་དང༌། མཛའ་བོས་ཡོངས་སུ་གང་བ་དང༌། མཁས་པས་ཡོངས་སུ་གང་བར་བྱང་ཆུབ་སེམས་དཔའི་སྤྱོད་པ་སྤྱད་པ་ལྟ་ངོ་མཚར་དུའང་ཅི་ཆེ་སྟེ། དེ་ཇི་<line/>
ལྟ་ཞེ་ན། བདག་ནི། སེམས་ཅན་མཛའ་བའམ། མི་མཛའ་བ་གང་ལས་ཀྱང་ཆུང་དུ་ན་སྐྲའི་རྩེ་མོ་གཅིག་ཙམ་མམ། ཆུང་དུ་ན་དགེ་བར་བྱ་བ་སྦྱིན་པ་ཙམ་ཡང་མི་འདོད་མི་ཚོལ་ཏེ། ཕྱི་<line/>
མའི་མཐའི་མུར་ཐུག་པའི་བསྐལ་པར་བྱང་ཆུབ་སེམས་དཔའི་སྤྱད་པ་སྤྱོད་ཀྱང་གཞན་དུ་ན་སེམས་ཅན་དེ་དག་ཡོངས་སུ་འགྲོལ་བ་དང༌། སེམས་ཅན་དེ་དག་ཡོངས་སུ་དག་པར་འགྱུར་<line/>
བ་དང༌། སེམས་ཅན་དེ་དག་འབྱུང་བར་འགྱུར་བ་མ་གཏོགས་པར་དེ་དག་ལས་སེམས་སྐད་ཅིག་ཙམ་དུ་བདེ་བར་འགྱུར་བའང་མི་ཚོལ་ལོ། །དེ་ཅིའི་ཕྱིར་ཞེ་ན། བདག་ནི། སེམས་ལ་ལེན་<line/>
པ་མེད་ཅིང་ཐམས་ཅད་ལ་འདོད་པ་མེད་པས། སེམས་ཅན་གྱི་གཙོ་བོར་འགྱུར་བར་བྱེད་པ་སྟེ། འདི་ལྟར་བདག་གིས་ཅི་ནས་ཀྱང་སེམས་ཅན་དེ་དག་བླ་ན་མེད་པ་ཡང་དག་པར་རྫོགས་<line/>
</page>
<page index="188" id="95A">༄༅། །པའི་བྱང་ཆུབ་ཀྱི་མཐས་གཏུགས་ཏེ། ཤིན་ཏུ་བདེ་བའི་ཕ་རོལ་ཏུ་ཕྱིན་པར་འགྱུར་བར་ནན་ཏན་དུ་བྱའོ། །སྙམ་མོ། །ཀྱེ་རྒྱལ་བའི་སྲས་དག། འདི་ནི། བྱང་<line/>
ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་བརྒྱད་པ་སྟེ། ཐུབ་པར་དཀའ་བ་ཞེས་བྱའོ། །ཀྱེ་རྒྱལ་བའི་སྲས་དག། བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་དགུ་པ་ཆོས་བཟང་པོ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ལྷ་དང་འཇིག་<line/>
རྟེན་དུ་བཅས་པ། བདུད་དང་བཅས་པ། ཚངས་པ་དང་བཅས་པ། དགེ་སྦྱོང་དང་བྲམ་ཟེར་བཅས་པའི་སྐྱེ་རྒུ་དང༌། ལྷ་དང༌། དྲི་ཟ་དང༌། མི་དང༌། ལྷ་མ་ཡིན་དུ་བཅས་པ་ན་ཆོས་ཀྱི་<line/>
མུ་སྟེགས་བཟང་པོར་གྱུར་པ་ཡིན་ཏེ། དེ་སངས་རྒྱས་ཀྱི་རིགས་མི་གཅད་པའི་ཕྱིར་དམ་པའི་ཆོས་ཡོངས་སུ་འཛིན་པར་བྱེད་པ་ཡིན། གཟུངས་ཀྱི་སྣང་བ་རྣམ་པར་དག་པ་ཐོབ་<line/>
པས་གཏམ་བྱ་བ་དང༌། ལུང་བསྟན་པ་ལ་སྤོབས་པ་ཡིན། ཆོས་དང་ལྡན་པའི་གཟུངས་ཐོབ་པས་དོན་ལ་སྤོབས་པ་ཡིན། ཆོས་ཇི་ལྟ་བ་བཞིན་གྱི་གཟུངས་ཆོས་ཡང་དག་པར་<line/>
སྐུལ་བ་ཐོབ་པས་ཆོས་ལ་སྤོབས་པ་ཡིན། ཚིག་དང་སྨྲ་བ་ཐམས་ཅད་ཀྱི་གཟུངས་རབ་ཏུ་ཐོབ་པས་ངེས་པའི་ཚིག་ལ་སྤོབས་པ་ཡིན། ཚིག་དང་ཡི་གེའི་དོན་ཀུན་ཏུ་མཐའ་ཡས་<line/>
</page>
<page index="189" id="95B">ཤིང་ཟད་མི་ཤེས་པ་ལ་ཐོགས་པ་མེད་པའི་སྒོའི་གཟུངས་ཐོབ་པས་སྤོབས་པ་ཐོགས་པ་མེད་པ་ཡིན། སངས་རྒྱས་དབང་བསྐུར་བའི་གཟུངས་ཀྱི་དབང་བསྐུར་བས་མངོན་པར་དགའ་བར་<line/>
བྱེད་པའི་སྤོབས་པ་དང་ལྡན་པ་ཡིན། གཞན་གྱི་དྲིང་ལ་མི་འཇོག་པའི་གཟུངས་ཀྱི་སྒོ་ཐོབ་པས་སྣང་བ་ཐོབ་པའི་སྤོབས་པ་དང་ལྡན་པ་ཡིན། སྤོབས་པ་ཐུན་མོང་པའི་ཚུལ་ལ་ཞུགས་པས་<line/>
ཐུན་མོང་གི་སྤོབས་པ་དང་ལྡན་པ་ཡིན་ཏེ། དོན་མང་པོ་དང༌། ཚིག་མང་པོ་དང༌། ཡི་གེ་མང་པོ་དེ་དང་དེ་དག་ལ་ངེས་པའི་ཚིག་གིས་གཟུངས་ཀྱི་སྒོར་ཚུད་པས་ངེས་པའི་སྤོབས་པ་དང་<line/>
ལྡན་པ་ཡིན། རྒྱུད་མཐའ་ཡས་པའི་གཟུངས་ཐོབ་པས་མཐའ་ཡས་པའི་སྤོབས་པ་དང་ལྡན་པ་ཡིན་ཏེ། དེས་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་དོན་དུ་བདག་<line/>
གི་ལུས་གསེར་གྱི་མདོག་ཏུ་མངོན་པར་སྤྲུལ་ནས་ཆོས་འབྱམས་ཀླས་པ་ཐམས་ཅད་དབྱངས་ཀྱི་དཀྱིལ་འཁོར་གྱི་སྒོ་ཐམས་ཅད་དུ་ཆུད་པས་སེམས་ཅན་དེ་དག་དེ་དག་འདུལ་བའི་དབང་<line/>
དུ་བསམ་པ་ཇི་ལྟ་བ་བཞིན་དུ་བརྗོད་པ་དང༌། དབང་པོ་འབྱམས་ཀླས་པ་མཐའ་ཡས་པ་རྣམས་ལ་ལྕེ་ཡངས་པའི་བྱིན་གྱི་རླབས་ཀྱིས་དབྱངས་ཀྱི་ཡན་ལག་རྣམ་པར་དག་པ་དང༌། དུས་དང་<line/>
འབྱོར་བའི་ཆོས་བསྟན་པ་དང་སྙིང་རྗེ་ཆེན་པོ་འགལ་བ་མེད་པས་ཤིན་ཏུ་བསྟན་པ་དང༌། ཚིག་གཅིག་གི་སྒྲ་བརྗོད་པས་འདུལ་བ་ཇི་ལྟ་བ་བཞིན་དུ་ཚིམ་པར་འགྱུར་ཞིང་མཐའ་ཡས་<line/>
</page>
<page index="190" id="96A">༄༅། །པར་སྣང་བར་སྟོན་པས་སངས་རྒྱས་ཀྱི་མཛད་པ་ལ་སྤྱོད་དོ། །དེ་ནི། གལ་ཏེ་སེམས་ཅན་རེ་རེ་ཞིང་ཆོག་རྣམ་པ་ཐ་དད་པའི་ཚིག་གི་ཆོ་ག་ལས་སྣ་ཚོགས་ཀྱིས་<line/>
མངོན་པར་འདུ་བྱས་པ། རྣམ་པར་སྨིན་པ་བརྗོད་ཀྱིས་མི་ལང་ཞིང་འབྱམས་ཀླས་པས་ཉེ་བར་གནས་པ་བྱེ་བ་ཁྲག་ཁྲིག་བརྒྱ་སྟོང་བསམ་གྱིས་མི་ཁྱབ་པ། གྲངས་མེད་པ། རྣམ་པར་<line/>
ཕྱེ་བ༑ རྣམ་པ་ཐ་དད་པ། བརྗོད་དུ་མེད་པ་དང་ལྡན་པ་དེ་ལྟ་བུའི་སེམས་ཅན་ཤ་སྟག་བྱང་ཆུབ་སེམས་དཔའི་འཁོར་དུ་གྱུར་ལ། འཁོར་གྱི་དཀྱིལ་འཁོར་ཡང་འཇིག་རྟེན་གྱི་<line/>
ཁམས་བརྗོད་དུ་མེད་པ་ཙམ་དུ་ཡངས་པ་ཞིག་ཡིན་ཏེ། འདུལ་བ་བརྗོད་དུ་མེད་པ་ཞིག་འདུས་ནས་སེམས་ཅན་རེ་རེ་ལ་ཡང་ཁའི་སྒོ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་<line/>
བརྗོད་དུ་མེད་པ་ཡོད་པར་གྱུར་ཏེ། སེམས་ཅན་གཅིག་ཇི་ལྟ་བར་སེམས་ཅན་དེ་དག་ཐམས་ཅད་ཀྱང་དེ་བཞིན་དུ་དེ་སྙེད་ཀྱི་ཁའི་སྒོ་དང་ལྡན་པ། སེམས་ཅན་དེ་དག་ཐམས་ཅད་<line/>
ཀྱིས་བྱང་ཆུབ་སེམས་དཔའ་ལ་སྐད་དུ་བརྗོད་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་རྣམ་པར་བརྟགས་པས་དུས་གཅིག་ཏུ་དབྱངས་གཅིག་ཏུ་འཕྱས་ཏེ་ཡོངས་སུ་དྲི་བར་བྱས་<line/>
ཀྱང་བྱང་ཆུབ་སེམས་དཔའ་ནི། དེ་ལྟ་བུའི་སེམས་ཅན་གཅིག་ནས་གཅིག་ཏུ་བརྒྱུད་པ་དང༌། དེ་ལྟ་བུའི་སྐད་གཅིག་ནས་གཅིག་ཏུ་བརྒྱུད་པ་དང༌། དེ་ལྟ་བུའི་བརྗོད་པ་སྣ་<line/>
</page>
<page index="191" id="96B">ཚོགས་ཀྱིས་ཡོངས་སུ་དྲིས་པ་ལའང་ཆོས་གཟུང་བ་ལ་ཐོགས་པ་མེད་པ་ཡིན། བརྗོད་པ་ཤེས་པར་བྱ་བའི་ཕྱིར་རྣམ་པར་རྟོག་པ་མེད་པ་ཡིན་ཏེ། དྲི་བས་ཐེ་ཚོམ་ཡོངས་སུ་དྲིས་པ་ལ་<line/>
ཐོགས་པ་མེད་དོ། །འཁོར་གྱི་དཀྱིལ་འཁོར་གཅིག་ཏུ་ཇི་ལྟ་བ་དེ་བཞིན་དུ་འཁོར་གྱི་དཀྱིལ་འཁོར་བརྗོད་དུ་མེད་པ་དེ་ཙམ་ཐམས་ཅད་དུ་ཡང་དེ་བཞིན་ཏེ། དེ་ལ་བྱང་ཆུབ་སེམས་དཔའ་<line/>
འདི་སྙམ་དུ་སེམས་སོ། །གལ་ཏེ་སྐྲའི་རྩེ་མོ་རེ་རེ་ལས་སེམས་བསྐྱེད་པར་རེ་རེ་ཞིང་འཁོར་གྱི་དཀྱིལ་འཁོར་བརྗོད་དུ་མེད་པ་ཞིག་བྱུང་ལ། སེམས་སྐད་ཅིག་རེ་རེ་ལ་རྟོག་པ་གཞན་<line/>
དང་གཞན་གྱིས་སྐད་གཞན་དང་གཞན་དུ་བརྗོད་པས་ཆོས་ཀྱི་དབྱིངས་ཐམས་ཅད་གང་བར་བྱེད་ཅིང༌། འཁོར་གྱི་དཀྱིལ་འཁོར་རྣམ་པ་དེ་ལྟ་བུ་ཤ་སྟག་ཅིག་སྐྲའི་རྩེ་མོ་ཐམས་<line/>
ཅད་ལས་བྱུང་སྟེ། དེ་ལྟར་བྱུང་བས་ཕྱི་མའི་མཐའི་བསྐལ་པའི་མུར་ཐུག་པར་བྱུང་ཡང༌། འཁོར་གྱི་དཀྱིལ་འཁོར་དེ་དག་བྱུང་བས་ཕྱི་མའི་མཐའི་བསྐལ་པའི་མུར་ཐུག་པ་ཟད་པར་<line/>
གྱུར་ཏེ༑ འཁོར་དེ་རྣམས་ནི། ཟད་མི་ཤེས་པར་བྱུང་ལ། སྐྱེ་བའི་རྒྱུན་མི་འཆད་པ་ཞིག་ཡོད་དུ་ཟིན་ན་ཡང༌། བསྟན་པར་བྱ་བའི་ས་དེ་ལ་བྱང་ཆུབ་སེམས་དཔའ་སེམས་སྐད་<line/>
ཅིག་པ་འགའ་ཙམ་དུ་ཡང་ཞུམ་པ་མི་སྐྱེའོ། །སྙོམས་པ་མི་སྐྱེའོ། །སྒྱིད་ལུག་དང་ཁོང་སྙོམ་མི་སྐྱེའོ། །ཐེ་ཚོམ་དང་ཡིད་གཉིས་མི་སྐྱེའོ། །བག་ཚ་བ་དང་འཇིགས་པ་མི་སྐྱེའོ་<line/>
</page>
<page index="192" id="97A">༄༅། །རྨོངས་པ་དང་འཁྲུལ་པ་མི་སྐྱེའོ། །བྱང་ཆུབ་སེམས་དཔའ་ཆོས་བཟང་པོ་ལ་གནས་པ་དེ་ནི། འདི་སྙམ་དུ་སེམས་ཏེ། བདག་གིས་སེམས་ཅན་འདི་དག་<line/>
དང༌། སེམས་ཅན་གཞན་རྣམས་དང༌། སེམས་ཅན་གྱི་ཁམས་ཐམས་ཅད་ཀྱང་ཚིག་གི་ལམ་གྱིས་ཡོངས་སུ་མགུ་བར་བྱས་ཏེ་ཆོས་བཤད་པའི་མཐར་ཐུག་པར་མི་བྱ། ཆོས་ལ་<line/>
རྣམ་པར་ཐོགས་པར་མི་བྱའོ། །ཞེས་ནས་དེས་བརྗོད་པ་དེ་དག་ཐམས་ཅད་ཀྱང་རབ་ཏུ་ཤེས་ཏེ། སེམས་ཅན་དེ་དག་ལ་བརྟག་མི་དགོས་པར་འབྱུང་བའི་ཚིག་དང༌། ཚིག་གི་ཆོ་<line/>
ག་རྣམ་པ་ཐ་དད་པ་བརྟག་མི་དགོས་པར་འབྱུང་བ་དང༌། ཚིག་གི་རྣམ་པར་གདགས་པ་བརྗོད་དུ་མེད་པའི་ཡང་བརྗོད་དུ་མེད་པར་འབྱུང་བས་ཆོས་སྟོན་པར་བྱེད་དོ། །དེ་བརྗོད་<line/>
པ་དེ་དག་ཐམས་ཅད་ཀྱང་འཛིན་ལ། སེམས་ཀྱི་སྐད་ཅིག་གཅིག་གིས་ཀྱང་ཚིག་ཐམས་ཅད་མཁྱེན་པ་ཉིད་དུ་དབང་བསྐུར་བ། ཆགས་པ་མེད་པའི་སྙིང་པོ་ཅན། ཆོས་ཐམས་<line/>
ཅད་ཀྱི་སྣང་བ་རབ་ཏུ་ཐོབ་པ། ཐམས་ཅད་མཁྱེན་པའི་ཡེ་ཤེས་ལ་གཞོལ་བ་གཅིག་གིས་སེམས་ཅན་ཐམས་ཅད་ཀྱང་གོ་བར་བྱེད་དོ། །དེ་ལྟར་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་བྱང་ཆུབ་སེམས་དཔའི་སྤྱོད་པ་ཆོས་བཟང་པོ་ལ་གནས་པ་ནི། མངོན་པར་ཆགས་པ་མེད་པའི་ཚུལ་གྱིས་བདག་རྣམ་པར་དག་པའང་རབ་ཏུ་འཐོབ་བོ། །སེམས་<line/>
</page>
<page index="193" id="97B">ཅན་མེད་པར་འབྱུང་བའི་ཚུལ་གྱིས་སེམས་ཅན་ཐམས་ཅད་ཀྱི་དོན་ཀྱང་ཡོངས་སུ་རྫོགས་པར་བྱེད་དོ། །དེ་ནི། དུས་གཅིག་ཏུ་སྟོང་གསུམ་པ་བཅུ་ནས་སྟོང་གསུམ་པ་བརྗོད་ཀྱིས་མི་ལང་<line/>
བའི་དོན་དུ་བྱིན་གྱིས་བརླབས་ཤིང༌། བདག་གིས་ལུས་གསེར་གྱི་མདོག་ཏུ་མངོན་པར་སྤྲུལ་ཏེ་དབྱངས་ཀྱི་དཀྱིལ་འཁོར་ཐམས་ཅད་ཤེས་པའི་སྒོར་ཆུད་པ། ཆོས་ཐམས་ཅད་དུ་<line/>
ཁྱབ་པས་མཐའ་དང་དབུས་མེད་པའི་ཆོས་ཀྱི་སྒོར་འཇུག་ཅིང་སངས་རྒྱས་ཀྱི་འཕྲིན་ལས་སྒྲུབ་སྟེ། འཇིག་རྟེན་ཐམས་ཅད་དུ་རྒྱུ་བ་འགག་པས་འགྲོ་བ་མེད་པའི་ལུས་རྣམས་དང༌། འགྲོ་<line/>
པ་ཐམས་ཅད་དུ་འབྱུང་བས་མཐའ་ཡས་པར་འགྲོ་བའི་ལུས་རྣམས་དང༌། མི་སྐྱེ་བ་དང་མཉམ་པའི་ཆོས་ལ་བརྩོན་པས་མ་སྐྱེས་པའི་ལུས་རྣམས་དང༌། འགོག་པར་བརྗོད་པ་ཐམས་<line/>
ཅད་དམིགས་པ་མེད་པས་འགག་པ་མེད་པའི་ལུས་རྣམས་དང༌། ཇི་ལྟ་བ་བཞིན་དུ་དམིགས་པས་བདེན་པ་མེད་པའི་ལུས་རྣམས་དང༌། འཇིག་རྟེན་གྱི་བདེན་པ་བཞིན་དུ་རྣམ་པར་<line/>
དམིགས་པས་མི་སླུ་བའི་ལུས་རྣམས་དང༌། འཆི་འཕོ་བ་དང་སྐྱེ་བ་ལས་འདས་པས་མི་འཕོ་བའི་ལུས་རྣམས་དང༌། ཆོས་ཀྱི་དབྱིངས་ཀྱི་རང་བཞིན་འཇིག་པར་མི་བྱེད་པས་མི་འཇིག་<line/>
བའི་ལུས་རྣམས་དང༌། དུས་གསུམ་གྱི་ཚིག་གི་ལམ་ལ་བརྩོན་པས་སྐད་ཅིག་གཅིག་གི་ལུས་རྣམས་དང༌། ཆོས་ཀྱི་མཚན་ཉིད་ཤིན་ཏུ་རྟོགས་པའི་མཐར་ཐུག་པས་མཚན་ཉིད་<line/>
</page>
<page index="194" id="98A">༄༅། །མེད་པའི་ལུས་རྣམས་དང༌། ལུས་རྣམ་པར་ཕྱེ་བ་འབྱམས་ཀླས་པ་བཅུ་པོ་དེ་དག་དང་ལྡན་པའི་བྱང་ཆུབ་སེམས་དཔའ་ནི། དགེ་བའི་རྩ་བ་ཐམས་ཅད་བསྐྱེད་<line/>
པ་ལ་སེམས་ཅན་ཐམས་ཅད་ཀྱི་གནས་ཡིན་ནོ། །དབུགས་ཆེན་པོ་ཕྱིན་པར་བྱ་བ་ལ་སེམས་ཅན་ཐམས་ཅད་ཀྱི་དཔུད་[*DPUNG?] གཉེན་ཡིན་ནོ། །གནས་ཆེན་པོ་ཐོབ་པར་བྱ་བ་ལ་སེམས་<line/>
ཅན་ཐམས་ཅད་ཀྱི་སྐྱབས་ཡིན་ནོ། །བླ་ན་མེད་པའི་འབྱུང་བ་མཐོང་བར་བྱ་བ་ལ་སེམས་ཅན་ཐམས་ཅད་ཀྱི་རྟེན་ཡིན་ནོ། །ཆོས་ཀྱི་ཚུལ་ལ་འཇུག་པར་བྱ་བ་ལ་སེམས་ཅན་ཐམས་<line/>
ཅད་ཀྱི་འདྲེན་པ་ཡིན་ནོ། །ལས་ཀྱི་རྣམ་པར་སྨིན་པ་རྣམ་པར་དམིགས་པར་བྱ་བ་ལ་སེམས་ཅན་ཐམས་ཅད་ཀྱི་མེ་མར་ཡིན་ནོ། །ཆོས་ཟབ་མོ་རབ་ཏུ་ཐོབ་པར་བྱ་བ་ལ་འཇིག་<line/>
རྟེན་ཐམས་ཅད་ཀྱི་སྣང་བ་ཡིན་ནོ། །ཆོས་ཐམས་ཅད་ཇི་ལྟ་བ་བཞིན་དུ་རྨོངས་པ་མེད་པར་ཁོང་དུ་ཆུད་པར་བྱ་བ་ལ་ཁམས་གསུམ་ཐམས་ཅད་ཀྱི་སྒྲོན་མ་ཡིན་ནོ། །སྣང་<line/>
བའི་ས་རབ་ཏུ་ཐོབ་པར་བྱ་བ་ལ་འཇིག་རྟེན་ཐམས་ཅད་ཀྱི་སྣང་བ་ཡིན་ནོ། །སངས་རྒྱས་ཀྱི་རྣམ་པར་འཕྲུལ་པ་ཡང་དག་པར་བསྟན་པར་བྱ་བ་ལ་འགྲོ་བ་ཐམས་ཅད་རབ་<line/>
ཏུ་དགའ་བ་ཡིན་ནོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་དགུ་པ་ཆོས་བཟང་པོ་ཞེས་<line/>
</page>
<page index="195" id="98B">བྱ་བ་སྟེ། དེ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སངས་རྒྱས་ཀྱི་ཆོས་ཐམས་ཅད་དུ་འཇུག་པར་བྱ་བ་ལ་འགྲོ་བ་ཐམས་ཅད་ཀྱི་མུ་སྟེགས་ཡིན་ནོ། །<line/>
ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་བྱང་ཆུབ་སེམས་དཔའི་སྤྱོད་པ་བཅུ་པ་བདེན་པ་དང་ལྡན་པ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་<line/>
དག །འདི་ལ་བྱང་ཆུབ་སེམས་དཔའ་བདེན་པའི་ཚིག་དམ་པ་དང་ལྡན་པས་བདེན་པའི་ཚིག་ཅན་ཡིན་ཏེ། དེ་ནི། གང་སྨྲས་པ་དེ་བྱེད། གང་བྱེད་པ་དེ་སྨྲའོ། །དེ་འདས་པའི་སངས་<line/>
རྒྱས་བཅོམ་ལྡན་འདས་རྣམས་ཀྱི་བདེན་པའི་གསུང་ལ་ཡང་སློབ་བོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་བདེན་པའི་གསུང་ལ་ཡང་སློབ་བོ། །ད་ལྟར་བྱུང་བའི་སངས་<line/>
རྒྱས་བཅོམ་ལྡན་འདས་ཀྱི་བདེན་པའི་གསུང་ལའང་སློབ་བོ། །འདས་པའི་སངས་རྒྱས་བཅོམ་ལྡན་འདས་རྣམས་ཀྱི་རིགས་ལའང་འཇུག་གོ ། མ་བྱོན་པའི་སངས་རྒྱས་བཅོམ་ལྡན་<line/>
འདས་བཅོམ་ལྡན་འདས་རྣམས་ཀྱི་རིགས་ལའང་འཇུག་གོ །ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་རིགས་ལའང་འཇུག་གོ །འདས་པའི་དེ་བཞིན་གཤེགས་<line/>
པ་ཐམས་ཅད་ཀྱི་དགེ་བའི་རྩ་བ་ཡང་འཐོབ་བོ། །མ་བྱོན་པའི་དེ་བཞིན་གཤེགས་པ་ཐམས་ཅད་ཀྱི་དགེ་བའི་རྩ་བ་ཡང་འཐོབ་བོ། །ད་ལྟར་བྱུང་བའི་དེ་བཞིན་གཤེགས་པ་ཐམས་<line/>
</page>
<page index="196" id="99A">༄༅། །ཅད་ཀྱི་དགེ་བའི་རྩ་བ་ཡང་འཐོབ་བོ། །དེ་ནི། སངས་རྒྱས་བཅོམ་ལྡན་འདས་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་དང་དགེ་བའི་རྩ་<line/>
བ་ལྷན་ཅིག་ཏུ་གྱུར་པ་སྟེ། དེ་བཞིན་གཤེགས་པའི་རྗེས་སུ་བསླབ་པའི་ཡེ་ཤེས་དང་ལྡན་པས་གཉིས་སུ་མེད་པར་སྨྲ་བ་ཡིན་ནོ། །དེ་སེམས་ཅན་རྣམས་ཀྱི་གནས་དང་གནས་<line/>
མ་ཡིན་པའི་ཤེས་པ་ལའང་རབ་ཏུ་འཇུག་གོ །དེ་སེམས་ཅན་རྣམས་ཀྱི་འདས་པ་དང༌། མ་འོངས་པ་དང༌། ད་ལྟར་བྱུང་བའི་ལས་རྣམ་པར་སྨིན་པ་ཤེས་པ་ལའང་རབ་ཏུ་འཇུག་<line/>
གོ །དབང་པོ་དང༌། བརྩོན་འགྲུས་རྣམ་པ་ཐ་དད་པ་རྫོགས་པ་དང༌། མ་རྫོགས་པ་དང༌། རབ་དང༌། ཐ་མ་ཤེས་པ་ལ་ཡང་རབ་ཏུ་འཇུག་གོ །ཁམས་ཐ་དད་པ་དང༌། ཁམས་དུ་མ་<line/>
ལ་ཡང་རབ་ཏུ་འཇུག་གོ །མོས་པ་ཐ་དད་པ་དང༌། མོས་པ་དུ་མ་ལ་ཡང་རབ་ཏུ་འཇུག་གོ །ཐམས་ཅད་དུ་འགྲོ་བའི་ལམ་གྱི་ཡེ་ཤེས་ལ་ཡང་རབ་ཏུ་འཇུག་གོ །བསམ་གཏན་<line/>
དང༌། རྣམ་པར་ཐར་པ་དང༌། ཏིང་ངེ་འཛིན་དང༌། སྙོམས་པར་འཇུག་པ་དང༌། ཀུན་ནས་ཉོན་མོངས་པ་དང༌། རྣམ་པར་བྱང་བ་རྣམ་པར་དགོད་པ་སེམས་ཅན་རྣམས་ཀྱི་དུས་དང་<line/>
དུས་མ་ཡིན་པའང་རབ་ཏུ་ཤེས་སོ། །འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་དུ་སྔོན་གྱི་གནས་རྗེས་སུ་དྲན་པའི་ཤེས་པ་ལ་ཡང་རབ་ཏུ་འཇུག་གོ །ལྷའི་མིག་<line/>
</page>
<page index="197" id="99B">ཆགས་པ་མེད་པ་ཡང་མངོན་པར་སྒྲུབ་བོ། །ཟག་པ་ཟད་པར་ཤེས་པའང་རབ་ཏུ་ཤེས་ཏེ། བྱང་ཆུབ་སེམས་དཔའི་སྤྱོད་པ་ཉེ་བར་བཟུང་བ་ཡང་རྒྱུན་མི་གཅོད་དོ། །དེ་ཅིའི་ཕྱིར་ཞེ་ན།<line/>
བྱང་ཆུབ་སེམས་དཔའ་ནི། འགྲོ་བ་ཐམས་ཅད་རྣམ་པར་དག་པར་བྱ་བ་དང༌། གདུལ་བའི་ཕྱིར་ཞུགས་པ་ཡིན་ཏེ། དེ་ཕྱིར་ཞིང་སེམས་འདི་སྙམ་དུ་སྐྱེའོ། །འདི་ལྟར་འཇིག་རྟེན་ན་<line/>
གནས་པ་ཡོངས་སུ་མ་གྲོལ་བར་བདག་རྣམ་པར་གྲོལ་བའི་ཚུལ་རབ་ཏུ་ཤེས་པར་བྱ་བ་དང༌། སེམས་ཅན་ཐམས་ཅད་ཡོངས་སུ་མ་བཀྲོལ་ཞིང་སྨོན་ལམ་རྗེས་སུ་མ་བསྲུངས་པར་བླ་ན་<line/>
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བར་བྱ་བ་འདི་ནི། བདག་ལ་མི་ཆའི། དེ་བས་ནི། ཅི་ནས་ཀྱང་སེམས་ཅན་འདི་དག་བླ་ན་མེད་པ་ཡང་དག་པར་<line/>
རྫོགས་པའི་བྱང་ཆུབ་ཀྱི་མཐས་གཏུགས་པར་འགྱུར་བ་དང༌། གང་འདི་ཕུང་པོའི་ལྷག་མ་མ་ལུས་པའི་མྱ་ངན་ལས་འདས་པའི་དབྱིངས་ཀྱི་མཐར་ཐུག་པར་གཞོལ་བར་འགྱུར་བ་དེ་<line/>
ལྟར་བྱའོ། །དེ་ཅིའི་ཕྱིར་ཞེ་ན། བདག་ཅག་ནི། སེམས་ཅན་ཐམས་ཅད་ཀྱིས་གསོལ་བ་མ་བཏབ་པའི་དགེ་བའི་བཤེས་གཉེན་ཏེ། སེམས་ཅན་ཐམས་ཅད་ཀྱིས་མ་བསྐུལ་བར་ཡང་<line/>
དག་པར་ཞུགས་པ། སེམས་ཅན་ཐམས་ཅད་ཀྱི་དགེ་བའི་རྩ་བ་ལ་ཐོག་མར་འགྲོ་བའོ། །བདག་ཅག་ནི། ཐམས་ཅད་མཁྱེན་པ་ཉིད་ལ་འཇུག་པའི་ཕྱིར་ཁ་ལོ་སྒྱུར་བ་སྟེ། བདག་<line/>
</page>
<page index="198" id="100A">༄༅། །ཅག་གིས་ནི། འགྲོ་བ་ཀུན་གྱིས་གོས་པ་མེད་པའི་ཕྱིར་མཆོག་ཏུ་གྱུར་པའོ། །བདག་ཅག་ནི། བླ་ན་མེད་པར་ཁ་ལོ་སྒྱུར་བའི་ས་ལ་དམ་པར་གྱུར་པའོ།།<line/>
བདག་ཅག་ནི། སེམས་ཅན་མེད་པའི་མཐའ་ལ་རབ་རིབ་མེད་པའོ། །བདག་ཅག་ནི། སྔོན་གྱི་སྨོན་ལམ་གྱིས་ཐོབ་པ་དང་ལྡན་པའོ། །བདག་ཅག་ནི། བྱང་ཆུབ་སེམས་དཔའི་ཡོན་<line/>
ཏན་གྱི་རྒྱན་ཐམས་ཅད་ཀྱིས་ཤིན་ཏུ་སྤྲུལ་པའོ། །བདག་ཅག་ནི། སངས་རྒྱས་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་ཀྱིས་ཡོངས་སུ་བཟུང་པའོ། །ཞེས་ཏེ། དེ་<line/>
སྔོན་གྱི་སྨོན་ལམ་ཡང་འཇིག་པར་མི་བྱེད་དོ། །བླ་ན་མེད་པའི་ཡེ་ཤེས་ཀྱི་རྒྱན་ལའང་རབ་ཏུ་འཇུག་གོ །སེམས་ཅན་ཐམས་ཅད་ཀྱི་དོན་ཀྱང་ཡོངས་སུ་རྫོགས་པར་བྱེད་དོ། །སྔོན་<line/>
གྱི་སྨོན་ལམ་ཇི་ལྟར་བཏབ་པ་ཡང་ཐོག་མ་དང༌། བར་མ་དང༌། ཐ་མའི་ཚུལ་གྱིས་ཡོངས་སུ་རྫོགས་པར་བྱས་ནས་འགྲོ་བ་ཐམས་ཅད་རྣམ་པར་དག་པར་བྱ་བའི་ཕྱིར་ཆོས་ཐམས་ཅད་<line/>
ཤེས་པའི་མངོན་པར་ཤེས་པ་ཡང་རབ་ཏུ་ཐོབ་པར་བྱེད་དོ། །སེམས་བསྐྱེད་པ་རེ་རེ་ཞིང་ཡང་ཕྱོགས་བཅུར་རྒྱས་པར་འགྲོ་སྟེ། སེམས་བསྐྱེད་པ་གཅིག་གིས་ཀྱང་སངས་རྒྱས་ཀྱི་<line/>
ཞིང་བརྗོད་དུ་མེད་པའི་ཡང་བརྗོད་དུ་མེད་པ་ལ་འཇུག་གོ །སེམས་བསྐྱེད་པ་རེ་རེས་ཀྱང་ཡང་དག་པར་རྫོགས་པའི་སངས་རྒྱས་བརྗོད་དུ་མེད་པའི་ཡང་བརྗོད་དུ་མེད་པ་མཐོང་སྟེ།<line/>
</page>
<page index="199" id="100B">དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་སངས་རྒྱས་ཀྱི་ཞིང་གི་རྒྱན་ཡོངས་སུ་དག་པ་ལ་ཡང་རབ་ཏུ་འཇུག་གོ །དེ་བཞིན་གཤེགས་པའི་<line/>
རྣམ་པར་འཕྲུལ་བ་ཡང་ཡོངས་སུ་སྟོན་ཏོ། །ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པར་ལུས་བྱིན་གྱིས་བརླབས་པ། འགྲོ་བ་ཐམས་ཅད་དུ་ཁྱབ་པ། ཚང་མེད་<line/>
པ༑ མི་གནས་པ་ཡང་རབ་ཏུ་ཤེས་ཏེ། བདག་གི་ལུས་དེ་དག་ལའང་ཞིང་ཐམས་ཅད་ཡོངས་སུ་འདུས་པར་ཀུན་ཏུ་སྟོན་ཅིང༌། དུས་གསུམ་གྱི་སེམས་ཅན་ཐམས་ཅད་དང༌། ཆོས་<line/>
ཐམས་ཅད་དང༌། སངས་རྒྱས་ཐམས་ཅད་ཀྱང་རབ་ཏུ་སྟོན་ཏེ། སེམས་ཅན་དེ་དག་གི་འདུ་ཤེས་ཀྱི་རྒྱུད་དང་མཐུ་ལ་ཡང་རབ་ཏུ་འཇུག་གོ། སེམས་ཅན་དེ་དག་གི་བསམ་པ་དང༌།<line/>
མོས་པ་དང༌། ལས་དང༌། རྣམ་པར་སྨིན་པ་རྣམ་པར་དག་པ་ཇི་ཙམ་པ་དེ་ཙམ་དུ་སེམས་ཅན་གདུལ་བའི་དོན་དུ་ལུས་བྱིན་གྱིས་རློབ་སྟེ། དེ་ཡང་འདི་ལྟར་བྱང་ཆུབ་སེམས་དཔའ་<line/>
ནི༑ སྒྱུ་མ་ལྟ་བུའི་ཆོས་ཐམས་ཅད་ཀྱིས་ཤིན་ཏུ་སྤྲུལ་པ་སྟེ། མིག་ཡོར་ལྟ་བུའི་སངས་རྒྱས་སྐྱེ་བར་བྱ་བ་ལ་ཕ་རོལ་ཏུ་ཕྱིན་པའོ། །འགྲོ་བ་ཐམས་ཅད་རྨི་ལམ་ལྟ་བུར་རྟོགས་པའི་<line/>
ཡིད་དང་ལྡན་པའོ། །དོན་དང་ཡི་གེའི་ཚོགས་ལ་མི་ཟད་པའི་མཛོད་དོ། །དྲན་པས་དབང་བསྒྱུར་བའི་ཆོས་ཐམས་ཅད་ལ་ངེས་པར་རྟོགས་པ་ཐོབ་པའོ། །ཤེས་རབ་ཆེ་བའི་ཏིང་<line/>
</page>
<page index="200" id="101A">༄༅། །ངེ་འཛིན་ཐམས་ཅད་ལ་ཡང་རབ་ཏུ་ཞུགས་པའོ། །གཉིས་སུ་མེད་པའི་ས་ལ་རྒྱུད་ཀྱི་ཚུལ་གཅིག་ཏུ་གྱུར་པའོ། །སེམས་ཅན་གྱི་ཁམས་གཉིས་ལ་གནས་པ་ལ་<line/>
སྙིང་རྗེ་ཆེན་པོར་གནས་པ་སྟེ། ཆོས་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་ནི། ཆོས་བཅུའི་མཐར་དབེན་པར་གྱུར་པ་སྟེ། ཆོས་ཀྱི་དབྱིངས་མིག་འཕྲུལ་ལྟ་བུ་ལ་རབ་ཏུ་<line/>
འཇུག་ཅིང་གནས་པའོ། །ཆགས་པ་མེད་པའི་སངས་རྒྱས་ཀྱི་རྣམ་པར་ཐར་པ་ཡོངས་སུ་རྫོགས་པའོ། །ཁྱུ་མཆོག་གི་མཐུ་ཕྱུང་བས་སེངྒེའི་སྒྲ་སྒྲོག་པའོ། །མི་འཇིགས་པ་རབ་<line/>
ཏུ་ཐོབ་པའོ། །ཐོགས་པ་མེད་པའི་ཆོས་ཀྱི་འཁོར་ལོ་བསྐོར་བའོ། །ཕྱིར་མི་ལྡོག་པར་འཇིག་རྟེན་གྱི་ཁམས་ཐམས་ཅད་དུ་རྗེས་སུ་སྤྱོད་པའི་ཡེ་ཤེས་དང༌། རྣམ་པར་ཐར་བ་དང་<line/>
ལྡན་པའི་ཡེ་ཤེས་རྒྱ་མཚོ་ལ་རབ་ཏུ་ཞུགས་པའོ། །སེམས་ཅན་ཐམས་ཅད་ཀྱི་འཁོར་བའི་འཁོར་ལོ་བཟློག་པའི་ཕྱིར་རབ་ཏུ་ཞུགས་པའོ། །འདས་པ་དང༌། མ་བྱོན་པ་དང༌། ད་<line/>
ལྟར་བྱུང་བའི་སངས་རྒྱས་ཐམས་ཅད་ཀྱི་ཆོས་ཀྱི་འཁོར་ལོའི་བྱིན་གྱི་རླབས་དང་ལྡན་པའོ། །སངས་རྒྱས་ཐམས་ཅད་ཀྱི་ཆོས་རྒྱ་མཚོའི་ཚུལ་གྱི་རྗེས་སུ་ཞུགས་ཤིང་གཏིང་<line/>
རྙེད་པའོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་སྤྱོད་པ་བཅུ་པ་སྟེ། བདེན་པ་དང་ལྡན་པ་ཞེས་བྱའོ། །དེ་ལ་གནས་<line/>
</page>
<page index="201" id="101B">པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བདེན་པས་ལྷ་དང༌། བདུད་དང༌། ཚངས་པར་བཅས་པའི་འཇིག་རྟེན་དང༌། དགེ་སྦྱོང་དང༌། བྲམ་ཟེའི་སྐྱེ་རྒུར་བཅས་པ་དང༌།<line/>
ལྷ་དང༌། དྲི་ཟ་དང༌། མི་དང་ལྷ་མ་ཡིན་དུ་བཅས་པའི་འཇིག་རྟེན་དང་ཕྲད་པར་འདོང་ངོ༌། །ཤེས་པར་བྱེད་དོ། །ཚིམ་པར་བྱེད་དོ། །ཡོངས་སུ་དག་པར་བྱེད་དོ། །དེ་ནས་དེའི་ཚེ་སངས་<line/>
རྒྱས་ཀྱི་མཐུས་ཕྱོགས་བཅུའི་འཇིག་རྟེན་གྱི་ཁམས་སངས་རྒྱས་ཀྱི་ཞིང་གི་རྡུལ་ཤིན་ཏུ་ཕྲ་བ་སྙེད་རྣམ་པ་དྲུག་ཏུ་གཡོས་པར་གྱུར་ཏེ། གཡོས་སོ། །རབ་ཏུ་གཡོས་སོ། །ཀུན་ཏུ་གཡོས་<line/>
སོ༑ ༑འགུལ་ཏོ། །རབ་ཏུ་འགུལ་ཏོ། །ཀུན་ཏུ་འགུལ་ཏོ། །ལྡེག་གོ །རབ་ཏུ་ལྡེག་གོ། ཀུན་ཏུ་ལྡེག་གོ །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ། །འུར་འུར། རབ་ཏུ་<line/>
འུར་འུར། ཀུན་ཏུ་འུར་འུར་རོ། །ཤིག་ཤིག །རབ་ཏུ་ཤིག་ཤིག ། ཀུན་ཏུ་ཤིག་ཤིག་གོ །སངས་རྒྱས་ཀྱི་མཐུས་ལྷ་རྫས་ཀྱི་མེ་ཏོག་གི་སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་<line/>
སྤོས་ཀྱི་སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་ཕྱེ་མའི་སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་ཕྲེང་བའི་སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་གོས་ཀྱི་<line/>
སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་རིན་པོ་ཆེའི་སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་རྒྱན་གྱི་སྤྲིན་གྱི་ཆར་ཡང་མངོན་པར་བབ་བོ། །ལྷ་རྫས་ཀྱི་རོལ་<line/>
</page>
<page index="202" id="102A">༄༅། །མོའི་སྒྲ་ཡང་མངོན་པར་བྱུང་ངོ༌། །ལྷ་རྫས་ཀྱི་སྣང་བའང་རབ་ཏུ་བྱུང་ངོ༌། །ལྷ་རྫས་ཀྱི་སྒྲའང་རབ་ཏུ་བྱུང་ངོ༌། །གླིང་བཞི་པ་འདིའི་ལྷའི་དབང་པོ་རབ་<line/>
མཚེ་མའི་གནས་ན་ཇི་ལྟ་བ་དེ་བཞིན་དུ་ཕྱོགས་བཅུ་ཐམས་ཅད་ཀྱང་རྒྱས་པར་བྱས་ཏེ། ཐམས་ཅད་ན་ཡང་སངས་རྒྱས་ཀྱི་མཐུས་ཆོས་འདི་ཉིད་བསྟན་པར་སྣང་ངོ༌། །ཕྱོགས་བཅུའི་<line/>
འཇིག་རྟེན་གྱི་ཁམས་སངས་རྒྱས་ཀྱི་ཞིང་བརྒྱ་སྟོང་གི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་ནས་བྱང་ཆུབ་སེམས་དཔའ་སངས་རྒྱས་ཀྱི་ཞིང་བརྒྱ་སྟོང་གི་རྡུལ་ཤིན་ཏུ་ཕྲ་བ་<line/>
སྙེད་འོངས་ཏེ་ཕྱོགས་བཅུ་རྒྱས་པར་བྱས་ནས་འདི་སྐད་ཅེས་སྨྲས་སོ། །ཀྱེ་རྒྱལ་བའི་སྲས། དེ་ལྟར་ཁྱོད་བྱང་ཆུབ་སེམས་དཔའ་རྣམས་ཀྱི་སྤྱོད་པའི་ཆོས་ཉིད་འདི་སྟོན་པ་ལེགས་<line/>
སོ༑ ༑ལེགས་སོ། །ཀྱེ་རྒྱལ་བའི་སྲས། བདག་ཅག་ཀུན་ཀྱང་མིང་ཡོན་ཏན་དང་ལྡན་བཞེས་བྱ་བ་དག་སྟེ། དེ་བཞིན་གཤེགས་པའི་མཚན་ཀུན་ཏུ་ཡོན་ཏན་ཞེས་བྱ་བ་དག་གི་<line/>
དྲུང་ནས་འཇིག་རྟེན་གྱི་ཁམས་ཡོན་ཏན་གྱི་རྒྱལ་མཚན་ཞེས་བྱ་བ་དག་ནས་ཕྱིན་ཏེ། ཐམས་ཅད་ན་ཡང་སངས་རྒྱས་ཀྱི་མཐུས་འཁོར་འདི་འདྲ་བ་དག་ན་ཚིག་འདི་དག་དང༌། ཡི་གེ་<line/>
འདི་དག་དང༌། བསྟན་པ་འདི་དག་དང༌། དོན་འདི་ཉིད་བརྗོད་པས་ལྷག་ཆད་མེད་པར་ཆོས་བསྟན་པ་འདི་སྟོན་ཏོ། །ཀྱེ་རྒྱལ་བའི་སྲས། དེ་ལྟར་བདག་ཅག་ཐམས་ཅད་ཀྱང་སངས་<line/>
</page>
<page index="203" id="102B">རྒྱས་ཀྱི་བྱིན་གྱི་རླབས་ཀྱིས་འཁོར་འདིར་ཕྱིན་ཏེ། ཇི་ལྟར་འཁོར་འདིར་བདག་ཅག་ཕྱིན་པ་དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པའི་འཇིག་རྟེན་གྱི་ཁམས་<line/>
ཐམས་ཅད་ཀྱི་རབ་མཚེ་མའི་གནས་ལྷ་རྒྱལ་པོ་རབ་མཚེ་མའི་ཁང་པ་ནོར་བུ་སྣ་ཚོགས་ཞེས་བྱ་བ་ཀུན་ཏུ་ཡང་བྱང་ཆུབ་སེམས་དཔའ་སངས་རྒྱས་ཀྱི་ཞིང་བརྒྱ་སྟོང་གི་རྡུལ་ཤིན་ཏུ་ཕྲ་བ་<line/>
སྙེད་ཕྱིན་བར་གྱུར་ཏོ། །བམ་པོ་ཉི་ཤུ་བརྒྱད་པ། དེ་ནས་བྱང་ཆུབ་སེམས་དཔའ་ཡོན་ཏན་དང་ལྡན་པས་ཕྱོགས་བཅུར་བལྟས་ཏེ། འཁོར་ཡོད་པ་ཐམས་ཅད་ལ་རྣམ་པར་བལྟས་ནས་<line/>
ཆོས་ཀྱི་དབྱིངས་ལ་རྣམ་པར་ལྟ་ཞིང༌། དེ་བཞིན་གཤེགས་པའི་རིགས་ཡང་དག་པར་གཟུང་བ་དང༌། བྱང་ཆུབ་སེམས་དཔའི་རིགས་ཡོངས་སུ་སྦྱང་བ་དང༌། སྨོན་ལམ་གྱི་རིགས་ཕྱིར་མི་<line/>
ལྡོག་པར་བྱ་བ་དང༌། སྤྱོད་པའི་རིགས་རྒྱུན་དུ་བསབ་པ་དང༌། དུས་གསུམ་གྱི་རྒྱུད་མཉམ་པར་བྱ་བ་དང༌། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་ཀྱི་<line/>
རིགས་ཡང་དག་པར་གཟུང་བ་དང༌། དགེ་བའི་རྩ་བ་ཇི་ལྟར་བསྐྱེད་པའི་རྒྱུད་བརྗོད་པ་དང༌། དུས་དང་ཇི་ལྟར་འབྱོར་པའི་ཡན་ལག་དང༌། དབང་པོ་དང༌། བསམ་པ་དང༌། མོས་པ་དང༌།<line/>
ཉོན་མོངས་པ་དང༌། བག་ཆགས་དང༌། སེམས་དང༌། སྤྱོད་པ་དང༌། རྣམ་པར་གཡོས་པའི་རྒྱུད་ཐམས་ཅད་ཡོངས་སུ་བརྟག་པ་དང༌། སངས་རྒྱས་དང༌། བྱང་ཆུབ་སེམས་དཔའི་རིགས་<line/>
</page>
<page index="204" id="103A">༄༅། །ཐམས་ཅད་སྣང་བར་བྱེད་ཅིང༌། སངས་རྒྱས་ཀྱི་བྱིན་གྱི་རླབས་ཀྱིས་དེའི་ཚེ་ཚིགས་སུ་བཅད་དེ་སྨྲས་པ། ནམ་མཁའི་ལམ་གྱི་རྒྱུད་གཤེགས་ཤིང༌། །སྒྲིབ་པ་<line/>
མེད་པར་གཟིགས་པ་རྡུལ་རྣམས་སྦྱངས་གྱུར་པ། །ཀུན་ཏུ་མཐའ་ཡས་སྤྱོད་ཡུལ་ཅན། །སྟོབས་བཅུ་མངའ་བ་དེ་ལ་ཕྱག་འཚལ་ལོ། །གང་ཡང་རྒྱལ་བ་མི་ཡི་མཆོག །ཆགས་<line/>
པ་མི་མངའ་ཡོན་ཏན་ཚད་མེད་མངའ་བ་སྟེ། །འདས་དུས་མཉམ་པས་མཉམ་གྱུར་པ། །རྡུལ་བསལ་དེ་དག་སྤྱོད་པ་འདི་ཡིན་ནོ། །ཕྱོགས་བཅུའི་འཇིག་རྟེན་ཁམས་དག་ན། །དོན་<line/>
གྱི་དམ་པ་གཟིགས་པ་བརྟན་པ་བཞུགས་པ་རྣམས། །མཐའ་ཡས་ཉེས་པ་ཀུན་བསལ་བ། །གནས་མེད་དེ་དག་སྤྱོད་པ་འདི་ཡིན་ནོ། །ཆོས་དབྱིངས་བསམ་གྱིས་མི་ཁྱབ་པར། །<line/>
སྐྱེས་བུ་སེངྒེ་གང་རྣམས་བྱོན་པར་མ་གྱུར་པ། །ཐུགས་རྗེ་ཆེ་བསྐྱེད་རྣམ་སྤྱོད་པ། །ཕན་མཛད་དེ་དག་སྤྱོད་པ་འདི་ཡིན་ནོ། །དུས་གསུམ་གཞལ་དུ་མེད་པ་ཡི། །རང་བྱུང་<line/>
གཏི་མུག་རྣམ་པར་བསལ་བ་ཇི་སྙེད་པ། །ཐམས་ཅད་ཆོས་ཉིད་མཉམ་པ་སྟེ། །སྟོབས་མངའ་དེ་དག་སྤྱོད་པ་འདི་ཡིན་ནོ། །གང་རྣམས་མཐའ་དབུས་མེད་པ་ཡི། །འཇིག་རྟེན་<line/>
ཁམས་ཀྱི་སྲིད་པའི་རྒྱུད་རྣམས་རབ་གཟིགས་ཤིང༌། །གཟིགས་ནས་རྟོག་པ་མི་མངའ་བ། །མི་གཡོ་དེ་དག་སྤྱོད་པ་འདི་ཡིན་ནོ། །གང་རྣམས་ཆོས་ཀྱི་དབྱིངས་མཁྱེན་ཅིང༌། །<line/>
</page>
<page index="205" id="103B">རྣམ་དག་དོན་གྱི་དམ་པ་གཟིགས་པ་བརྟན་པ་རྣམས། །གཏི་མུག་ཐ་བ་ང་རྒྱལ་སེལ་མཛད་པ། །ལེགས་མངའ་དེ་དག་སྤྱོད་པ་འདི་ཡིན་ནོ། །གང་རྣམས་སེམས་ཅན་ཀུན་མཁས་<line/>
ཤིང༌། །ཆོས་ཀྱི་དབྱིངས་ལ་ངོ་བོ་ཉིད་ཀྱིས་ཞུགས་གྱུར་པའི། །བདེ་གཤེགས་གཞན་དྲིང་མི་འཇོག་པ། །མཁའ་མཉམ་དེ་དག་སྤྱོད་པ་འདི་ཡིན་ནོ། །འཇིག་རྟེན་ཀུན་ཏུ་མཐའ་ཡས་<line/>
པ༑ ༑ནམ་མཁས་ཀླས་པ་ཡང་དག་ཐུགས་སུ་ཆུད་གྱུར་ཏེ། །ཟིལ་གྱིས་མི་ནོན་ཆོས་མངའ་བ། །ཐུབ་མཆོག་དེ་དག་སྤྱོད་པ་འདི་ཡིན་ནོ། །ལྡོག་པ་མེད་པ་དེ་དག་རྣམས། །མི་དམའི་<line/>
ཆོས་དང་ལྡན་པ་ཐུབ་པར་དཀའ་བ་དག། སྨོན་ལམ་སྟོབས་ཀྱི་མཐར་ཕྱིན་པ། །སྤྱོད་ལེགས་མངའ་བའི་སྤྱོད་འདི་མཉམ་པར་གྱིས། །མཐའ་དང་དབུས་ནི་མེད་པའི་སར། །རྗེས་<line/>
སུ་ཞུགས་ཤིང་ཐམས་ཅད་གཟིགས་པར་གྱུར་པ་རྣམས། །སྤྱོད་ཡུལ་ཟབ་མོ་མངའ་བ་ཡི། །སྨྲ་བའི་སེངྒེའི་སྤྱོད་པ་འདི་ཡིན་ནོ། །རབ་ཏུ་དབྱེ་བའི་ཚིག་རྒྱུས་ལ། །རྗེས་སུ་ཞུགས་<line/>
ཤིང་རྒོལ་བ་འདུལ་བར་མཛད་པ་ཡི། །ཆོས་རྣམས་རྟོགས་པ་མངའ་བ་རྣམས། །ཐུབ་ཆེན་དེ་དག་སྤྱོད་པ་འདི་ཡིན་ནོ། །འཇིག་རྟེན་བདེ་བ་སྐྱེད་མཛད་ཅིང༌། །སེམས་ཅན་ཉེས་མེད་<line/>
ཐུགས་དང་ལྡན་པ་རྣམས། །ཁ་ལོ་སྒྱུར་བ་མཉམ་མེད་པའི། །ཡོན་ཏན་ཚད་མེད་དེ་དག་སྤྱོད་འདི་ཡིན། །འཇིགས་པ་མེད་པ་སྟོབས་མཛད་ཅིང༌། །སེམས་ཅན་ཐམས་ཅད་རབ་<line/>
</page>
<page index="206" id="104A">༄༅། །ཏུ་ཚིམ་པར་མཛད་པ་རྣམས། །དང་ཞིང་རྙོག་པ་མེད་པ་ཡི། །དཔེ་མེད་དེ་དག་སྤྱོད་པ་འདི་ཡིན་ནོ། །དགེ་བའི་ཐུགས་དང་ལྡན་པ་རྣམས། །བསམ་པ་<line/>
རྣམ་པར་དག་ཅིང་སྤྲོས་པ་མེད་པ་ཡི། །དཔལ་གྱི་གཟི་བརྗིད་སྤུངས་རྒྱས་པ། །དཔའ་མཆོག་ལྡན་པ་དེ་དག་སྤྱོད་འདིའོ། །དོན་གྱི་ཕ་རོལ་ཕྱིན་པ་རྣམས། །ཡོན་ཏན་འབྱུང་གནས་<line/>
རྣམ་པར་དག་པའི་ཐུགས་མངའ་བ། །ཤིན་ཏུ་སེམས་པའི་བློ་ལྡན་རྣམས། །སྲིད་ནས་འཕགས་པ་དེ་དག་སྤྱོད་འདིའོ། །བདག་མེད་ཉམས་པ་མེད་པ་རྣམས། །རྔ་ཡི་དབྱངས་<line/>
རབ་མངའ་བ་ཞིང་དུ་གཞོལ་བ་དག །ཆོས་ཀྱི་ཚུལ་ལ་གནས་པ་རྣམས། །ཚིག་ལ་ཉམས་མེད་དེ་དག་སྤྱོད་འདིའོ། །སྦྱིན་པས་ཤིན་ཏུ་འཕགས་པ་རྣམས། །བསོད་ནམས་<line/>
མཚན་རབ་བརྒྱས་ཀྱང་རབ་ཏུ་བརྒྱན་པ་དག །འགྲོ་ལ་ཕན་པར་མཛད་པ་རྣམས། །བློ་རབ་དེ་དག་སྤྱོད་ཡུལ་འདི་ཡིན་ནོ། །ཡེ་ཤེས་ཤིན་ཏུ་ཟབ་པའི་སར། །རྗེས་སུ་ཞུགས་<line/>
ཤིང་བློ་གྲོས་ཤིན་ཏུ་བརྟན་པ་རྣམས། །མི་གཡོ་བརྟན་ཞིང་གནས་པ་དག །བརྟུལ་ཞུགས་བརྟན་པ་དེ་དག་སྤྱོད་འདིའོ། །ཆོས་ཀྱི་དབྱིངས་ལ་འཇུག་པ་ཡི། །རྗེས་སུ་འཇུག་<line/>
པའི་ཕ་རོལ་ཕྱིན་པར་གྱུར་པ་དག །རྣམ་པར་འཕྲུལ་ལ་བརྩོན་པ་རྣམས། །ཆོས་ཀྱི་ཉི་མ་དེ་དག་སྤྱོད་འདིའོ། །མི་མཉམ་མཉམ་པའི་བློ་མངའ་རྣམས། །མི་གཉིས་ཡོངས་སུ་<line/>
</page>
<page index="207" id="104B">སྒོམ་པའི་ཏིང་ངེ་འཛིན་ལྡན་པ། །བསམ་པ་ཤིན་ཏུ་རྟོགས་པ་དག །ཐམས་ཅད་གཟིགས་པ་དེ་དག་སྤྱོད་འདིའོ། །འཇིག་རྟེན་ཁམས་ལ་རབ་འཇུག་པ། །ཕྲ་དང་ཡངས་དང་རྒྱ་ཆེའི་<line/>
རྣམ་པ་ཐམས་ཅད་དུ། །སྤྱོད་ཡུལ་ཐོབ་པར་གྱུར་པ་རྣམས། །ཡེ་ཤེས་རི་བོ་དེ་དག་སྤྱོད་འདིའོ། །ཡོངས་སུ་དག་པའི་སེམས་ལྡན་པ། །ཁམས་རྣམས་གསུམ་པོ་ཀུན་ཏུ་ཆགས་པ་<line/>
མེད་པ་དག །ཚུལ་ཁྲིམས་བརྟུལ་ཞུགས་མཐར་ཕྱིན་པ། །རྣམ་དག་སེམས་ལྡན་དེ་དག་སྤྱོད་འདིའོ། །ནམ་མཁའི་དབྱིངས་ཀྱི་མཐས་གཏུགས་པའི། །ཡེ་ཤེས་འབྱམས་ཀླས་མངོན་<line/>
པར་བརྗོད་དུ་མེད་པ་ལ། །ཞུགས་ཏེ་བསླབ་པའི་བློ་ལྡན་པ། །ཡེ་ཤེས་སྟོབས་ཅན་དེ་དག་སྤྱོད་འདིའོ། །ཡེ་ཤེས་གསལ་བའི་ཕུང་པོ་ཡིས། །དུས་གསུམ་ཆོས་ཀྱི་དབྱིངས་རྣམས་<line/>
བཀང་སྟེ་སྒྲུབ་བྱེད་ཀྱང༌། །སྒྱིད་ལུག་ཡིད་དུ་མི་འགྱུར་བ། །སངས་རྒྱས་ཡུལ་ཞུགས་དེ་དག་སྤྱོད་ཡུལ་ལོ། །ཀུན་ཏུ་འགྲོ་བར་སོང་གྱུར་ཅིང༌། །སྟོབས་བཅུ་མངའ་བའི་ཆོས་རྣམས་<line/>
ཀུན་ཀྱང་ཤེས་པ་རྣམས། །ལུས་ཀྱི་ཆོས་ཀྱང་ཆགས་མེད་པ། །ཡོན་ཏན་དཔལ་ཅན་དེ་དག་སྤྱོད་འདིའོ། །སེམས་ཅན་མཐའ་དང་དབུས་མེད་པ། །ཕྱོགས་བཅུ་འཇིག་རྟེན་དག་ན་རྒྱུ་<line/>
བར་གྱུར་པ་རྣམས། །སེམས་ཅན་ཀུན་གྱི་བདག་ནི་སྐྱབས་ཡིན་པ། །འཇིགས་མེད་དེ་དག་སྤྱོད་པ་འདི་ཡིན་ནོ། །རྟག་པར་བརྩོན་འགྲུས་གནས་འཆའ་ཞིང༌། །ནམ་ཡང་སངས་<line/>
</page>
<page index="208" id="105A">༄༅། །རྒྱས་ཆོས་ལ་ཞུམ་པ་མེད་པ་རྣམས། །དེ་ནི་འཇིག་རྟེན་སྦྱངས་ཕྱིར་ཏེ། །ཀླུ་ཆེན་དེ་དག་སྤྱོད་པ་འདི་ཡིན་ནོ། །དབང་པོ་དག་གི་རྒྱུས་ཤེས་པ། །མོས་པའི་<line/>
ཚུལ་གྱི་ཕ་རོལ་ཕྱིན་པར་གྱུར་པ་རྣམས། །སྣ་ཚོགས་ཁམས་ཀྱང་རྟོགས་གྱུར་པ། །མཉམ་མེད་རྟོགས་གྱུར་དེ་དག་སྤྱོད་འདིའོ། །ཕྱོགས་རྣམས་བཅུ་པོར་ཚད་མེད་པའི། །<line/>
མཐའ་དང་དབུས་མེད་རིན་ཆེན་མང་པོས་འགེངས་བྱེད་ཀྱང༌། །ནམ་ཡང་སྐྱེ་བའི་ཡིད་མེད་པ། །དད་པར་བྱེད་པ་དེ་དག་སྤྱོད་འདིའོ། །འོད་ཟེར་དྲ་བ་མཐའ་ཡས་པ། །ཀུན་ཏུ་<line/>
འགྱེད་ཅིང་འཇིག་རྟེན་སྣང་བར་བྱེད་པ་རྣམས། །སྣང་བའི་ཆོས་རྣམས་རྟོགས་གྱུར་པ། །བློ་གྲོས་སྒོམ་པ་དེ་དག་སྤྱོད་འདིའོ། །གང་ཞིག་ཕྱོགས་བཅུའི་ཞིང་གི་རྣམས། །<line/>
ཁྲག་ཁྲིག་བསམ་གྱིས་མི་ཁྱབ་ཐམས་ཅད་སྐྱོད་བྱེད་ཀྱང༌། །འཇིགས་པར་འགྱུར་བར་མི་བྱེད་དེ། །འཇིག་རྟེན་ཕན་པ་སྐྱེད་ལ་རྟག་ཏུ་བརྩོན། །ཚིག་གི་ཚུལ་ལ་མཁས་<line/>
པ་རྣམས། །བརྗོད་པ་རྣམ་པར་དབྱེ་བའི་ཕ་རོལ་ཕྱིན་གྱུར་པ། །ཤེས་པ་རྨོངས་མེད་མཁས་པ་དག །མི་སྒུལ་སེམས་ལྡན་དེ་དག་སྤྱོད་འདིའོ། །སྤྱིའུ་ཚུགས་རྒྱུ་ལ་མཁས་<line/>
པ་དག །ཞིང་རྣམས་རྣམ་པར་དབྱེ་བའི་ཕ་རོལ་ཕྱིན་པ་རྣམས། །མི་ཟད་ས་ལ་ཞུགས་པ་དག །ཕམ་བྱེད་བློ་གྲོས་དེ་དག་སྤྱོད་འདིའོ། །ཡོན་ཏན་ཁྲག་ཁྲིག་ཚད་མེད་པ། །<line/>
</page>
<page index="209" id="105B">བྱང་ཆུབ་རབ་ལ་གཞོལ་ཞིང་སྤྱད་པ་སྤྱོད་པ་དག ། ཡོན་ཏན་ཐམས་ཅད་མཐར་ཕྱིན་པ། །ལེགས་པ་མི་ཟད་དེ་དག་སྤྱོད་འདིའོ། །འཇིག་རྟེན་འདས་པ་སྨྲ་བ་རྣམས། །སྨྲ་བའི་དམ་<line/>
པ་སྨྲ་བའི་སེངྒེར་གྱུར་པ་དག །འགྲོ་བ་དག་བྱའི་མཐར་ཕྱིན་པ། །རྣམ་དག་སེམས་ལྡན་དེ་དག་སྤྱོད་འདིའོ། །སངས་རྒྱས་རྣམས་ཀྱི་དབང་བསྐུར་བས། །ཆོས་ཀྱི་དམ་པ་རབ་ལ་མངོན་<line/>
པར་དབང་བསྐུར་ཞིང༌། །ཆོས་ཀྱི་ཚུལ་གྱི་རྗེས་སུ་སོང་བ་རྣམས། །ཡིད་ཡངས་ལྡན་པ་དེ་དག་སྤྱོད་འདིའོ། །འགྲོ་བའི་སྲིད་པ་ཀུན་སྲུང་ཞིང༌། །སེམས་ཅན་ཐམས་ཅད་རྣམ་པར་བསྒོམས་<line/>
པའི་ཡིད་ལྡན་པ། །ཤིན་ཏུ་རྟོགས་པའི་མཛོད་འཆང་རྣམས། །ཆོས་ཀྱི་རི་བོ་དེ་དག་སྤྱོད་འདི་ཡིན། །དབྱངས་ཀྱི་ཡན་ལག་གཅིག་གིས་ཀྱང༌། །འཁོར་རྣམས་བརྗོད་དུ་མེད་པ་ཤེས་<line/>
པར་བྱེད་པ་དག །དབྱངས་ཀྱི་ཚུལ་ལ་ཞུགས་པ་རྣམས། །ཆགས་མེད་མཐོང་བ་དེ་དག་སྤྱོད་འདིའོ། །གང་ཞིག་ཚིག་ལམ་རྗེས་སོང་ཞིང༌། །ཡེ་ཤེས་ཤིན་ཏུ་འཕགས་པས་རྣམ་པར་<line/>
མེ་རྟོག་པ། །རྣམ་པར་རྟོག་མེད་སྤྱོད་ཡུལ་ཅན། །རང་བཞིན་མེད་མཐོང་དེ་དག་སྤྱོད་འདིའོ། །ཆོས་ཀྱི་རྒྱ་མཚོར་གནས་འཆའ་ཞིང༌། །ཆོས་རྣམས་ཐམས་ཅད་རྒྱ་ཡིས་རབ་ཏུ་<line/>
འདེབས་བྱེད་པ། །མཚན་ཉིད་མེད་པའི་ཚུལ་ལྡན་རྣམས། །དཔལ་གྱི་ཚུལ་ཅན་དེ་དག་སྤྱོད་འདིའོ། །བདེ་བར་གཤེགས་པའི་ཞིང་གཅིག་ཏུ། །བསམ་གྱིས་མི་ཁྱབ་པ་ཡི་<line/>
</page>
<page index="210" id="106A">༄༅། །དུས་རྣམས་ཆུད་བྱེད་ཅིང༌། །བསྐལ་པ་གྲངས་མེད་འཛུད་བྱེད་པ། །སྐྱོ་མེད་བརྩོན་པ་དེ་དག་སྤྱོད་འདི་འོ། །ཐ་དད་མཚན་ཅན་མི་ཡི་དབང༌། །སྐྲ་ཡི་རྩེ་མོ་<line/>
གཅིག་ལ་སངས་རྒྱས་བརྗོད་ཡས་པ། །གང་གིས་དེ་དག་མཐོང་གྱུར་རྣམས། །སྤྱོད་པ་བཟང་ལྡན་དེ་དག་སྤྱོད་འདིའོ། །གང་གིས་སྐྲ་ཡི་ཆ་ཙམ་ལ། །བརྗོད་དུ་མེད་པའི་འདྲེན་<line/>
པ་རྣམས་ནི་མཐོང་གྱུར་ཅིང༌། །དེ་བཞིན་ཆོས་དབྱིངས་ཐམས་ཅད་དེ། །རྒྱལ་སྲས་དེ་དག་སྤྱོད་པ་འདི་ཡིན་ནོ། །བསྐལ་པ་བརྗོད་དུ་མེད་པ་རྣམས། །སེམས་བསྐྱེད་གཅིག་<line/>
གིས་རབ་ཏུ་ཤེས་པར་གྱུར་པ་རྣམས། །རིང་དང་ཐུང་བར་ངེས་མེད་པ། །རྣམ་ཐར་སྤྱོད་པ་དེ་དག་སྤྱོད་འདིའོ། །ལྟ་ཞིང་དོན་མེད་མི་འགྱུར་ལ། །སངས་རྒྱས་སྤྱོད་པ་དག་ལ་<line/>
དོན་ཡོད་ལས་ལྡན་རྣམས། །ཆགས་པ་མེད་པའི་ཡིད་ཅན་དག །རྒྱལ་བའི་དམ་པ་དེ་དག་སྤྱོད་འདི་ཡིན། །གང་གིས་སངས་རྒྱས་མཐོང་བའི་ཚེ། །བསྐལ་པ་ཁྲག་ཁྲིག་ནམ་<line/>
དུའང་ངོམས་པར་མི་འགྱུར་བར། །དགའ་བ་ཤིན་ཏུ་སྤྱོད་པ་རྣམས། །བལྟ་ན་དོན་ཡོད་དེ་དག་སྤྱོད་འདི་འོ། །སེམས་ཅན་ཁམས་ནི་མཐའ་ཡས་པ། །སེམས་ཤིང་བསྐལ་པ་<line/>
ཡང་པོ་ཟད་པར་བྱེད་པ་རྣམས། །སེམས་ཅན་མེད་པར་ཤེས་པ་དག །སེམས་ཅན་གཙོ་བོ་དེ་དག་སྤྱོད་འདི་འོ། །བསོད་ནམས་མང་པོ་བསགས་པ་རྣམས། །ཡེ་ཤེས་སྐྱོབ་པ་<line/>
</page>
<page index="211" id="106B">བསོད་ནམས་ཆེན་པོའི་སྙིང་པོ་ཅན། །བསོད་ནམས་མུ་སྟེགས་འགྲོ་བ་ཡི། །སེམས་ཅན་དམ་པའི་སྤྱོད་འདི་འོ། །ཆོས་དབྱིངས་ཀུན་ཏུ་མཐའ་ཡས་པ། །ནམ་མཁའི་རྣམ་པ་བཞིན་<line/>
དུ་དེ་དག་ཚད་མེད་པ། །ཚིག་གི་ལམ་ལ་གནས་པ་རྣམས། །སེངྒེའི་སྒྲ་སྒྲོག་དེ་དག་སྤྱོད་འདི་འོ། །གང་ཞིག་ཏིང་འཛིན་གཅིག་པུ་ལ། །ཏིང་ངེ་འཛིན་ནི་ཁྲག་ཁྲིག་བརྗོད་དུ་མེད་<line/>
པ་ཡི༑ ༑ཆོས་ཀྱི་གནས་སུ་ཞུགས་གྱུར་པ། །སྨྲ་བའི་ཟླ་བ་དེ་དག་སྤྱོད་འདི་འོ། །བཟོད་པའི་སྟོབས་ཀྱི་མཐར་ཕྱིན་པ། །དེ་དག་ཆོས་རྣམས་ཐམས་ཅད་ཞི་ལ་བཟོད་པ་ཡིན། །མི་སྒུལ་<line/>
སེམས་དང་ལྡན་པ་རྣམས། །མཐའ་ཡས་ཤེས་ཅན་དེ་དག་སྤྱོད་འདི་འོ། །འཇིག་རྟེན་ཁམས་ནི་གཅིག་ནས་ཀྱང༌། །དེ་དག་ལུས་ནི་གཡོ་ཞིང་འཕྲོ་བར་མི་བྱེད་པར། །འགྲོ་བ་ཀུན་<line/>
ཏུའང་སྣང་བ་རྣམས། །མཐའ་ཡས་ལུས་ཅན་དེ་དག་སྤྱོད་འདི་ཡིན། །གང་ཞིག་ཞིང་གི་ཚུལ་རྣམས་ཀུན། །རྗེས་སུ་འཇུག་པ་ཤིན་ཏུ་ཕྲ་བར་རབ་ཤེས་ཀྱང༌། །ཡོངས་སུ་རྒྱས་བྱའི་<line/>
བློ་མེད་པ། །མཐའ་ཡས་སེམས་དཔའ་དེ་དག་སྤྱོད་འདི་འོ། །གནས་དང་གནས་མིན་ཤེས་གྱུར་ཅིང༌། །སྟོབས་ལ་འཇུག་པ་དག་ཏུ་ཤིན་ཏུ་ཞུགས་པ་རྣམས། །སྟོབས་ཀྱི་དམ་པ་<line/>
འཛིན་པ་དག །སྟོབས་ཀྱི་སྟོབས་ཆེན་དེ་དག་སྤྱོད་འདི་འོ། །འདས་པ་དག་དང་མ་འོངས་དང༌། །ད་ལྟར་བྱུང་བའི་ལས་རྣམས་ཤིན་ཏུ་འབྱམས་ཀླས་ལ། །རྟག་ཏུ་ཤེས་པ་འཇུག་གྱུར་<line/>
</page>
<page index="212" id="107A">༄༅། །པ༑ ༑ཚུལ་ཤེས་དེ་དག་སྤྱོད་པ་འདི་ཡིན་ནོ། །འགྲོ་བའི་དུས་དང་དུས་མིན་པ། །ཇི་ལྟར་སེམས་ཅན་འདུལ་བར་འགྱུར་བ་དེ་བཞིན་ཤེས། །དུས་ལ་འབེབས་<line/>
པར་མཁས་པ་རྣམས། །ཤེས་པ་དེ་དག་སྤྱོད་པ་འདི་ཡིན་ནོ། །ཆོས་ལ་སྤྱོད་པ་ཀུན་སྲུང་ཞིང༌། །ལུས་དང་ངག་དང་ཡིད་ཀྱི་རྣམས་ཀྱང་སྲུང་བྱེད་པ། །བདུད་ཀྱི་ལམ་དུ་མ་<line/>
ཞུགས་པ། །ཤེས་པའི་བློ་ཅན་དེ་དག་སྤྱོད་འདི་འོ། །རྣམ་པར་གཞག་པའི་རྒྱུས་མཁས་པ། །ཆོས་རྣམས་ལ་ནི་ཇི་ལྟར་སྤོབས་པར་འཇུག་པ་རྣམས། །དེ་བཞིན་ཉིད་དང་<line/>
ཡུལ་མཉམ་པ། །བདེར་གཤེགས་སྤྱོད་པ་དེ་དག་སྤྱོད་འདི་ཡིན། །ཆགས་མེད་མཛོད་ལ་བརྩོན་པ་དག །གཟུངས་ཀྱི་སྒོ་མོའི་དཀྱིལ་འཁོར་རབ་ཏུ་ཤེས་པ་རྣམས། །ཆོས་ཀྱི་<line/>
དབྱིངས་ལ་འཇུག་པ་ཡི། །རྗེས་སུ་ཞུགས་པ་དེ་དག་སྤྱོད་འདི་ཡིན། །དུས་གསུམ་གཤེགས་པའི་རྒྱལ་བ་རྣམས། །ཇི་སྙེད་བཞུགས་པ་ཀུན་དང་གཅིག་སེམས་ཡིད་ལྡན་<line/>
པ༑ ༑རང་བཞིན་གཅིག་ཏུ་རྟོགས་པ་རྣམས། །ཆགས་མེད་རིགས་ཅན་དེ་དག་སྤྱོད་འདི་འོ། །བསྒྲིབས་མེད་ཡེ་ཤེས་ཚུལ་ཤེས་ཤིང༌། །བསྒྲིབས་མེད་ཡེ་ཤེས་ཕྱག་རྒྱ་དག་ལ་<line/>
ཞུགས་པ་རྣམས། །བསྒྲིབས་མེད་མིག་ཀྱང་བདོག་བྱེད་པ། །མིག་ཅན་དེ་དག་སྤྱོད་པ་འདི་ཡིན་ནོ། །གཉིས་སུ་མེད་ལ་སྤྱོད་པ་ཡི། །རྫུ་འཕྲུལ་རྣམ་པར་གཞོག་པའི་མགོན་<line/>
</page>
<page index="213" id="107B">པོ་ཐམས་ཅད་ཀུན། །རྣམ་པར་འཕྲུལ་པ་མཁྱེན་པ་རྣམས། །གཉིས་སུ་མེད་སྤྱོད་དེ་དག་སྤྱོད་འདི་འོ། །ཆོས་ཀྱི་སྤྲིན་ནི་མཐའ་ཡས་པའི། །ཆར་ཆེན་རབ་ཏུ་འབེབས་ཤིང་ཞིང་རྣམས་<line/>
ཡངས་པར་རྒྱུ། །དོན་རྣམས་ཐམས་ཅད་རྟོགས་གྱུར་པ། །ཆོས་སྤྲིན་དེ་དག་སྤྱོད་ཡུལ་འདི་ཡིན་ནོ། །དད་པ་ཕྱིར་ལྡོག་མི་འགྱུར་ཞིང༌། །རྩ་བ་ཤིན་ཏུ་ཚུགས་ཤིང་དད་པ་རྣམ་དག་<line/>
པ༑ ༑རྣམ་ཐར་ཤེས་པ་ཐམས་ཅད་ལ། །བསླབ་པ་རྣམས་ཀྱི་སྤྱོད་ཡིན་མཉན་པར་གྱིས། །འགྲོ་བ་འདི་དག་ཇི་སྙེད་པ། །མ་ལུས་ཐམས་ཅད་སེམས་བསྐྱེད་གཅིག་ཏུ་ཆུད་བྱས་ཏེ། །<line/>
སེམས་ཀྱི་རང་བཞིན་ཤེས་པ་རྣམས། །རང་བཞིན་མེད་པ་དེ་དག་སྤྱོད་འདི་ཡིན། །ཞིང་རྣམས་བསམ་གྱིས་མི་ཁྱབ་པ། །ཆོས་ཀྱི་དབྱིངས་རྣམས་ཀུན་ཏུ་གང་གིས་སྤྲུལ་བྱས་ཤིང༌། །<line/>
མཉམ་པ་མེད་པར་དེར་སྤྱོད་པ། །དཔེ་མེད་འགྲོ་ལྡན་དེ་དག་སྤྱོད་འདི་འོ། །སངས་རྒྱས་ཞིང་རྣམས་མཐའ་ཡས་ཏེ། །དེ་དག་ཀུན་ན་འཇིག་རྟེན་མགོན་པོ་གང་བཞུགས་པ། །དེ་<line/>
རྣམས་དང་ནི་མངོན་སུམ་དུ། །སངས་རྒྱས་ཞབས་ཀྱི་དྲུང་ན་འཁོད་གྱུར་པ། །དེ་དག་ལུས་ནི་གཅིག་པུར་ཡང༌། །ཏིང་ངེ་འཛིན་ལ་མཉམ་པར་གཞག་པ་རབ་ཏུ་སྟོན། །ལུས་ནི་སྟོང་<line/>
ཕྲག་མཐའ་ཡས་པ། །ཏིང་ངེ་འཛིན་ལས་ལྡང་ན་ཤིན་ཏུ་སྣང༌། །སྤྱོད་པ་ཟབ་དང་ལྡན་བྱས་ནས། །སྤྲོས་པ་མེད་པའི་སྤྱོད་པ་དག་ལ་རབ་སྤྱོད་པ། །དགའ་བའི་ཡིད་དང་ལྡན་པ་<line/>
</page>
<page index="214" id="108A">༄༅། །རྣམས༑ ༑སེམས་ཅན་ཀུན་ལ་དགའ་བར་བྱེད་པ་ཡིན། །དབང་པོ་ཐ་དད་ཚུལ་རྣམས་ལ། །བློ་གྲོས་གནས་ཤིང་ཤེས་པ་རབ་ཏུ་ཐོབ་པ་རྣམས། །དབང་པོ་<line/>
དག་ནི་མི་གནས་པ། །མ་དུལ་འདུལ་བ་འདི་དག་སྤྱོད་འདི་ཡིན། །ཐ་དད་ཆོས་ཀྱི་ཚུལ་རྣམས་ལ། །ཆོས་རྣམས་ཐམས་ཅད་ཀུན་ལ་དབང་བས་ཤེས་གྱུར་པ། །ཀུན་ཀྱང་སངས་<line/>
རྒྱས་མཛད་པ་ལ། །དམིགས་པའི་ཚོགས་ནི་རབ་ཏུ་སྤྱོད་པ་ཡིན། །ཤིན་ཏུ་ཡངས་པའི་ལྗགས་མངའ་བ། །དེ་དག་དབང་པོ་རྣམས་དང་ལེགས་པའི་སྤྱོད་ཐོས་ན། །སུ་ཡི་སེམས་<line/>
ཤིག་དད་མི་འགྱུར། །ནམ་མཁའ་ལྟ་བུ་དེ་དག་སྤྱོད་འདི་ཡིན། །ཀུན་ཏུ་མཐའ་ཡས་ཤེས་ལྡན་ཞིང༌། །ཆོས་རྣམས་ཀུན་ལ་ཀུན་ཏུ་མཐའ་ཡས་མིག་ཡོད་པ། །ཡེ་ཤེས་མཐའ་<line/>
ཡས་ཚུལ་ལྡན་པ། །མཐའ་ཡས་ཤེས་ཅན་དེ་དག་སྤྱོད་འདི་ཡིན། །ཟད་མི་ནུས་པ་ཟད་བྱེད་ཅིང༌། །བསོད་ནམས་འབྱམས་ཀླས་ཡོད་པས་བསོད་ནམས་མི་ཟད་པ། །འགྲོ་བ་དག་<line/>
པའི་མཐར་ཕྱིན་རྣམས། །འདྲ་མེད་དེ་དག་སྤྱོད་པ་འདི་ཡིན་ནོ། །ཚོགས་དང་ལྡན་ཞིང་འཇིག་རྟེན་དང༌། །དེ་དག་ཆོས་ཀྱི་ལམ་ལ་རབ་ཏུ་འཇུག་བྱས་ཀྱང༌། །དེ་དག་སེམས་<line/>
ཅན་འདུ་ཤེས་མེད། །སེམས་ཅན་བྱེ་བ་ཁྲག་ཁྲིག་རབ་ཏུ་འགྲེལ། །ཉོན་མོངས་མེད་པ་རྟོགས་ཤེས་ཤིང༌། །སྤྱོད་པ་མངོན་པར་ཤེས་པ་ཐམས་ཅད་མཐོང་བ་རྣམས། །བདེ་བའི་<line/>
</page>
<page index="215" id="108B">ལམ་རྣམས་སྟོན་བྱེད་པ། །མིག་ཅན་དེ་དག་ཚུལ་ནི་འདི་ཡིན་ནོ། །སངས་རྒྱས་ཡེ་ཤེས་སྤྱོད་པ་དང༌། །ཚད་མེད་ཡོན་ཏན་དམ་པ་ཐོབ་པར་གྱུར་པ་རྣམས། །མི་འཇིགས་པ་ནི་རྙེད་གྱུར་<line/>
པ༑ ༑ཤེས་ཅན་དེ་དག་ཚུལ་ནི་འདི་ཡིན་ནོ། །འཇུག་པ་ཀུན་ལ་རབ་ཞུགས་ཤིང༌། །ཞིང་ལ་འཇུག་དང་ཆོས་ཀྱི་དབང་ལ་ཞུགས་གྱུར་པ། །སེམས་ཅན་ཞུགས་ལ་གནས་བྱས་ནས། །<line/>
སེམས་ཅན་དམ་པ་སེམས་ཅན་འགྲོལ་བར་བྱེད། །ཕྱོགས་རྣམས་ཀུན་ཏུ་ཆོས་ཀྱི་རྔ། །བརྡུངས་ཤིང་འཇིག་རྟེན་འདི་དག་སྟོན་བྱེད་པའི། །ཆོས་རབ་སྦྱིན་པའི་བདག་པོ་རྣམས། །ཉམས་<line/>
མེད་རྟོགས་བྱེད་དེ་དག་སྤྱོད་འདི་ཡིན། །སྐྱིལ་མོ་ཀྲུང་འདུག་གཅིག་གིས་ཀྱང༌། །ཞིང་ཡངས་བརྗོད་དུ་མེད་པ་ཀུན་ཏུ་རྒྱས་བྱེད་ཀྱང༌། །སུ་ཡི་ལུས་ལ་གནོད་མེད་པ། །ཆོས་སྐུ་ལྡན་<line/>
པ་དེ་དག་སྤྱོད་འདི་ཡིན། །དོན་དང་ཡི་གེ་གཅིག་ལ་ཡང༌། །ཤིན་ཏུ་བསྟན་པ་བྱེ་བ་ཁྲག་ཁྲིག་རྗེས་སུ་འབྲེང༌། །དེ་དག་མཐའ་ནི་རྙེད་མི་ནུས། །མཉམ་མེད་ཤེས་ལྡན་དེ་དག་སྤྱོད་<line/>
འདི་ཡིན། །བསྒྲིབས་པ་མེད་པའི་ཚུལ་ཤེས་པ། །སངས་རྒྱས་རྣམ་ཐར་ཚུལ་ལ་ཤིན་ཏུ་བསླབ་པ་རྣམས། །འཇིགས་པ་མེད་པར་གྱུར་པ་དག །ཚད་མེད་དེ་དག་ཚུལ་ནི་འདི་ཡིན་ནོ། །<line/>
དེ་དག་ཕྱོགས་རྣམས་རྒྱ་མཚོ་དང༌། །ཞིང་རྣམས་རྒྱ་མཚོ་མཐའ་མ་དག་དང་དབུས་མེད་པར། །ཤེས་པ་རྒྱ་མཚོ་ལྡན་པ་ཡི། །ཆོས་རྣམས་རྒྱ་མཚོས་འཇིག་རྟེན་ཚིམ་པར་བྱེད། །གང་<line/>
</page>
<page index="216" id="109A">༄༅། །རྣམས་གཤེགས་ཤིང་སྐྱེ་འགྱུར་དང༌། །བྱང་ཆུབ་རྣམ་པར་འཚང་རྒྱ་འགྲོ་བ་ཀུན་དག་ཏུ། །ཆུ་ཞིག་མངོན་པར་སྣང་གྱུར་པ། །མཐའ་དབུས་མེད་པ་དེ་དག་<line/>
སྤྱོད་འདི་ཡིན། །མྱ་ངན་འདའ་བ་དུ་མ་ཡང༌། །ཞིང་རྣམས་བྱེ་བ་ཁྲག་ཁྲིག་དག་ན་མངོན་པར་སྣང༌། །འོན་ཀྱང་སྨྲ་བའི་སེངྒེ་རྣམས། །མྱ་ངན་མི་འདའ་སྨོན་ལམ་ཕྱིར་མི་ལྡོག་<line/>
ཆོས་རྣམས་ལྷུན་ནི་གཅིག་གྱུར་ཅིང༌། །སེམས་ཅན་ཀུན་དང་ལུས་ཀྱང་གཅིག་ཏུ་གྱུར་པ་རྣམས། །རྒྱལ་བ་དག་ལ་རྟོག་མེད་པས། །ལུས་གཅིག་གྱུར་པ་སྤྱོད་འདི་ཡིན། །<line/>
ཚིག་དང་དོན་རྣམས་ཐ་དད་པ། །འཇིག་རྟེན་ཁམས་རྣམས་མཐའ་དང་དབུས་ཡོད་མ་ཡིན་པར། །རང་བཞིན་གཅིག་ལ་མོས་པ་དག། དུས་གསུམ་ཤེས་པ་དེ་དག་སྤྱོད་འདི་<line/>
ཡིན༑ ༑སེམས་ཅན་དག་དང་རྒྱལ་བ་དང༌། །ཆོས་ཀྱི་ཚུལ་རྣམས་ཀུན་ལ་ཟད་པ་མེད་རྙེད་པ། །སངས་རྒྱས་བྱིན་ལ་མོས་པ་དག །རྒྱལ་བས་བྱིན་བརླབས་དེ་དག་སྤྱོད་འདི་<line/>
ཡིན༑ ༑ཆགས་པ་མེད་པའི་སྐུ་འདྲ་ཞིང༌། །ཆགས་པ་མེད་པའི་མིག་གི་ཕ་རོལ་ཕྱིན་པ་རྣམས། །ཆགས་མེད་རྣ་བ་མཁས་པ་དག །ཆགས་མེད་ཡིད་ཅན་དེ་དག་སྤྱོད་འདི་<line/>
ཡིན༑ ༑མངོན་ཤེས་ཐམས་ཅད་རྙེད་པ་དང༌། །ཡེ་ཤེས་མངོན་པར་ཤེས་པའི་རྗེས་སུ་སོང་བ་རྣམས། །ཤེས་པ་ཀུན་གྱི་དཔལ་ལྡན་པ། །ཤེས་པ་བཟང་ཅན་དེ་དག་སྤྱོད་<line/>
</page>
<page index="217" id="109B">འདི་ཡིན། །ཤིན་ཏུ་མཉམ་གཞག་སེམས་ལྡན་ཞིང༌། །ཡེ་ཤེས་མཐའ་ཡས་ཤས་རབ་ཤིན་ཏུ་ཆེ་བ་རྣམས། །ཀུན་ཏུ་སྤྱོད་ཡུལ་ལྡན་པ་དག །ཐམས་ཅད་གཟིགས་པ་དེ་དག་སྤྱོད་<line/>
འདི་ཡིན། །ཡོན་ཏན་ཀུན་གྱི་མཐར་ཕྱིན་པ། །སེམས་ཅན་ཡངས་པ་གཅིག་ནས་གཅིག་བརྒྱུད་སྒྲོལ་བ་རྣམས། །ཡིད་ནི་ཡོངས་སུ་ཉམས་མེད་པ། །རྟག་ཏུ་བརྩོན་པ་དེ་དག་སྤྱོད་<line/>
འདི་ཡིན། །ཀུན་མཁྱེན་ཐམས་ཅད་གཟིགས་པ་དག །སངས་རྒྱས་ཐམས་ཅད་དུས་གསུམ་གཤེགས་པ་མགོན་པོ་ཡི། །རིགས་དང་རྒྱུད་དུ་སྐྱེས་པ་རྣམས། །རྒྱལ་སྲས་དེ་དག་<line/>
སྤྱོད་པ་འདི་ཡིན་ནོ། །རྗེས་སུ་བསྟན་ལ་བརྩོན་བྱེད་པ། །ཕས་ཀྱི་རྒོལ་བའི་ལམ་ལ་འཇིགས་མེད་སྤྱོད་པ་དག །མཐའ་ཡས་བློ་ཡི་སྤྱོད་པ་དང༌། །སངས་རྒྱས་བྱང་ཆུབ་རྗེས་སུ་ཞུགས་<line/>
པ་རྣམས། །མཐའ་དབུས་མེད་པའི་ཞིང་གི་རྣམས། །ཐམས་ཅད་ཀུན་དུ་སྣང་བ་གཅིག་གིས་གསལ་བར་བྱེད། །ཐམས་ཅད་སྣང་བར་བྱེད་པ་རྣམས། །མུན་པ་སེལ་བའི་སྤྱོད་<line/>
པ་འདི་ཡིན་ནོ། །གང་དུ་རྒྱལ་བས་མཛད་འོས་པ། །དེར་ནི་སེམས་ཅན་ཁྲག་ཁྲིག་ཤིན་ཏུ་འདུས་བྱེད་ཅིང༌། །སངས་རྒྱས་སྐུ་དང་སངས་རྒྱས་ཞིང༌། །སངས་རྒྱས་རྒྱན་ཅན་ཁྲག་<line/>
ཁྲིག་སྣང་བར་བྱེད། །སྤྱོད་པ་དག་ནི་མཐའ་ཡས་ལ། །སུ་གནས་བརྟན་པ་དེ་དག་ཤེས་པར་ཇི་ལྟར་རུང༌། །སྤྱོད་པ་ཐམས་ཅད་ཤིན་ཏུ་སྟོན། །འགྲོ་བར་སྤྱོད་པ་ཐམས་ཅད་མཐར་<line/>
</page>
<page index="218" id="110A">༄༅། །ཐུག་བྱེད། །ཆོས་ཀྱི་དབྱིངས་དང་མཉམ་པ་ཡིན། །བདག་གི་ལུས་ནི་བརྗོད་དུ་མེད་པར་གྱུར་པ་ཡིས། །དེ་དག་ལེགས་པ་བརྗོད་བྱས་ཀྱང༌། །བསྐལ་པ་<line/>
ཁྲག་ཁྲིག་དག་གིས་མི་ཟད་དོ། །ཡོན་ཏན་ཀུན་ཏུ་མཐའ་ཡས་ཤིང༌། །ཡོན་ཏན་མཆོག་རྣམས་ཐམས་ཅད་མཐའ་ཡས་པའི། །ཡོན་ཏན་ཀུན་ནི་བརྗོད་ཡས་ཏེ། །ཐུབ་པས་<line/>
བསྐལ་པར་གསུངས་ཀྱང་ཟད་མི་འགྱུར། །རང་རྒྱལ་རྣམས་དང་ཉན་ཐོས་ལ། །གཞོལ་པར་གྱུར་པའི་འཇིག་རྟེན་གཞན་གྱི་རྣམས་ཀྱིས་ལྟ། །བསྐལ་པ་བརྗོད་ཡས་བརྗོད་བྱས་<line/>
ཀྱང༌། །ཟད་པར་མི་ནུས་དེ་ནི་སྨོན་ཅི་དགོས། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། ཡོན་ཏན་མེ་ཏོག་ཤིན་ཏུ་བསགས་པ་ཞེས་བྱ་བ་<line/>
བྱང་ཆུབ་སེམས་དཔའི་སྤྱོད་པ་བསྟན་པའི་ལེའུ་སྟེ། ཉི་ཤུ་དྲུག་པའོ།། །།དེ་ནས་བྱང་ཆུབ་སེམས་དཔའ་ཡོན་ཏན་དང་ལྡན་པས་ཡང་བྱང་ཆུབ་སེམས་དཔའ་དེ་<line/>
དག་ལ་སྨྲས་པ། ཀྱེ་རྒྱལ་བའི་སྲས་དག །བཅུ་པོ་འདི་དག་ནི། བྱང་ཆུབ་སེམས་དཔའ་རྣམས་ཀྱི་གཏེར་ཡིན་ཏེ། སངས་རྒྱས་བཅོམ་ལྡན་འདས་འདས་པ་དང༌། མ་བྱོན་པ་དང༌།<line/>
ད་ལྟར་བྱུང་བ་རྣམས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། དད་པའི་གཏེར་དང༌། ཚུལ་ཁྲིམས་ཀྱི་གཏེར་དང༌། ངོ་ཚ་ཤེས་པའི་<line/>
</page>
<page index="219" id="110B">གཏེར་དང༌། ཁྲེལ་ཡོད་པའི་གཏེར་དང༌། ཐོས་པའི་གཏེར་དང༌། གཏོང་བའི་གཏེར་དང༌། དམ་འཆའ་བའི་གཏེར་དང༌། རྟོགས་པའི་གཏེར་དང༌། བློ་གྲོས་ཀྱི་གཏེར་དང༌། བློའི་གཏེར་<line/>
ཏེ༑ ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་གཏེར་བཅུ་པོ་དེ་དག་ནི། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་<line/>
ལྡན་འདས་རྣམས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །ཀྱེ་རྒྱལ་བའི་སྲས་དག །དེ་ལ་དད་པའི་གཏེར་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་<line/>
སེམས་དཔའ་ཆོས་ཐམས་ཅད་སྟོང་པ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་མཚན་མ་མེད་པ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་སྨོན་པ་མེད་པ་ཞེས་བྱ་<line/>
བར་དད་པར་བྱེད་དོ། །ཆོས་ཐམས་ཅད་མ་བྱས་པ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་མ་བརྟགས་པ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་གནས་མེད་པ་<line/>
ཞེས་བྱ་བར་དད་པར་བྱེད་དོ། །ཆོས་ཐམས་ཅད་ཚད་མེད་པ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་བླ་ན་མེད་པ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་འདར་<line/>
མི་རུང་བ་ཞེས་བྱ་བར་དད་པར་བྱེད་དོ། །ཆོས་ཐམས་ཅད་འབྱུང་བ་མེད་པ་ཞེས་བྱ་བར་དད་པར་བྱེད་དོ། །དེ་ནི། ཆོས་དང་མཐུན་པའི་དད་པ་དང་ལྡན་པ་ཡིན་ཏེ། ཆོས་ཐམས་<line/>
</page>
<page index="220" id="111A">༄༅། །ཅད་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་འགྱུར་རོ། །སངས་རྒྱས་ཐམས་ཅད་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་འགྱུར་<line/>
རོ༑ ༑སེམས་ཅན་གྱི་ཁམས་ཐམས་ཅད་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་འགྱུར་རོ། །ཆོས་ཀྱི་དབྱིངས་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་<line/>
འགྱུར་རོ། །ནམ་མཁའི་དབྱིངས་བསམ་གྱིས་མི་ཁྱབ་བོ། །ཞེས་བྱ་བས་ཞམ་པར་མི་འགྱུར་རོ། །མྱ་ངན་ལས་འདའ་བའི་དབྱིངས་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་<line/>
མི་འགྱུར་རོ། །འདས་པའི་དུས་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་འགྱུར་རོ། །མ་འོངས་པའི་དུས་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་འགྱུར་<line/>
རོ༑ ༑དེ་ལྟར་བྱུང་བའི་དུས་བསམ་གྱིས་མི་ཁྱབ་བོ། །ཞེས་བྱ་བས་ཞུམ་པར་མི་འགྱུར་རོ། །བསྐལ་བ་ཐམས་ཅད་ལ་འཇུག་པ་བསམ་གྱིས་མི་ཁྱབ་པོ། །ཞེས་བྱ་བས་ཞུམ་པར་<line/>
མི་འགྱུར་རོ། །དེ་ཅིའི་ཕྱིར་ཞེ་ན། དེའི་དད་པ་ནི། སངས་རྒྱས་བཅོམ་ལྡན་འདས་རྣམས་ཀྱིས་ཇི་ལྟར་མཁྱེན་པ་བཞིན་དུ་གཅིག་ཏུ་ངེས་པར་གྱུར་བ་ཡིན་ཏེ། སངས་རྒྱས་ཀྱི་ཡེ་<line/>
ཤེས་ཀྱི་མཐའ་ཡང་ཟད་མི་ཤེས་སོ། །འཇིག་རྟེན་གྱི་ཁམས་རྣམས་ཀྱང་ཟད་མི་ཤེས་ཏེ། འཇིག་རྟེན་གྱི་ཁམས་རེ་རེར་ཡང་མཐའ་ཡས་པའི་སངས་རྒྱས་བཅོམ་ལྡན་འདས་<line/>
</page>
<page index="221" id="111B">རྣམས་བླ་ན་མེད་པ་ཡང་དག་པར་རྫོགས་བའི་བྱང་ཆུབ་ཏུ་མངོན་པར་སངས་རྒྱས་སོ། །མངོན་པར་འཚང་རྒྱའོ། །མངོན་པར་འཚང་རྒྱ་བར་འགྱུར་རོ། །ཡང་དག་པར་བྱུང་ངོ༌། །ཡང་དག་<line/>
པར་འབྱུང་ངོ༌། །ཡང་དག་པར་འབྱུང་བར་འགྱུར་རོ། །ཡོངས་སུ་མྱ་ངན་འདས་སོ། །ཡོངས་སུ་མྱ་ངན་ལས་འདའོ། །ཡོངས་སུ་མྱ་ངན་ལས་འདའ་བར་འགྱུར་ཏེ། སངས་རྒྱས་ཀྱི་ཡེ་<line/>
ཤེས་དེ་ནི། འབྲི་བའམ། འཕེལ་བའམ། སྐྱེ་བའམ། འགག་པའམ། འཕོ་བའམ། འགྲོ་བའམ། ཉེ་བར་བྱེད་པའམ། རིང་བར་བྱེད་པའམ། ཤེས་པར་བྱེད་པའམ། འབྱིན་<line/>
པར་བྱེད་པ་མ་ཡིན་ཏེ། དེ་ནི། སངས་རྒྱས་ཀྱི་ཡེ་ཤེས་ལ་ཡང་དག་པར་གནས་པས། ཟད་པ་མེད་ཅིང་མཐའ་ཡས་པའི་དད་པའི་གཏེར་དང་ལྡན་པ་ཡིན་ནོ། །ཀྱེ་རྒྱལ་བའི་སྲས་དག།<line/>
དད་པ་འདི་ནི། མཐའ་ཡས་པ། ཀུན་ཏུ་མཐའ་ཡས་པ། མི་ཟད་པ། ཕྱིར་མི་ལྡོག་པ། མྱུ་གུར་གྱུར་བ་མ་ཡིན་པ། ཐ་དད་པ་མ་ཡིན་པ། མ་འདྲེས་པ། རྩ་བ་བརྟན་པ། འཕགས་པ་<line/>
དང་མཐུན་པ། དེ་བཞིན་གཤེགས་པ་རིགས་ཀྱི་རྒྱུད་དུ་གྱུར་པ། སངས་རྒྱས་ཐམས་ཅད་ཀྱི་རིགས་ཡང་དག་པར་འཛིན་པ། བྱང་ཆུབ་སེམས་དཔའ་ཐམས་ཅད་ཀྱི་མོས་པ་ཡང་དག་པར་<line/>
སྐྱེད་པ༑ དེ་བཞིན་གཤེགས་པ་ཐམས་ཅད་ཀྱི་དགེ་བའི་རྩ་བའི་རྗེས་སུ་སོང་བ། ངེས་པར་རྟོགས་པ། སངས་རྒྱས་ཐམས་ཅད་ཀྱི་རིགས་ལ་མཁས་པར་གྱུར་པ་ཡིན་ཏེ། ཀྱེ་རྒྱལ་བའི་<line/>
</page>
<page index="222" id="112A">༄༅། །སྲས་དག། འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དད་པའི་གཏེར་ཏེ། དེ་ལ་གནས་པའི་བྱང་ཆུབ་སེམས་དཔའ་རྣམས་ནི། སངས་<line/>
རྒྱས་ཀྱི་ཆོས་ཐམས་ཅད་ཐོས་པར་གྱུར་ན། བདེན་པར་ཁོང་དུ་ཆུད་དེ། སེམས་ཅན་ཐམས་ཅད་ལ་རྣམ་པར་དབྱེ་བའི་ཕྱིར་ནན་ཏན་དུ་བྱེད་པར་འགྱུར་རོ། །ཀྱེ་རྒྱལ་བའི་སྲས་དག། དེ་ལ་<line/>
བྱང་ཆུབ་སེམས་དཔའ་རྣམས་ཀྱི་ཚུལ་ཁྲིམས་ཀྱི་གཏེར་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཐོག་མར་ཕུན་སུམ་ཚོགས་པའི་ཚུལ་ཁྲིམས་དང་ལྡན་<line/>
པ་ཡིན༑ བྱིན་གྱིས་མ་བརླབས་པའི་ཚུལ་ཁྲིམས་དང་ལྡན་པ་ཡིན། མི་གནས་པའི་ཚུལ་ཁྲིམས་དང་ལྡན་པ་ཡིན། ལྷག་པར་ལྟ་བ་མེད་པའི་ཚུལ་ཁྲིམས་དང་ལྡན་པ་ཡིན།<line/>
འགལ་བ་མེད་པའི་ཚུལ་ཁྲིམས་དང་ལྡན་པ་ཡིན། གཞན་ལ་མི་གནོད་པའི་ཚུལ་ཁྲིམས་དང་ལྡན་པ་ཡིན། མ་འདྲེས་པའི་ཚུལ་ཁྲིམས་དང་ལྡན་པ་ཡིན། ཉེ་བའི་ཉོན་མོངས་<line/>
པ་མེད་པའི་ཚུལ་ཁྲིམས་དང་ལྡན་པ་ཡིན། སྐྱོན་མེད་པའི་ཚུལ་ཁྲིམས་དང་ལྡན་པ་ཡིན། ཁ་ན་མ་ཐོ་བ་མེད་པའི་ཚུལ་ཁྲིམས་དང་ལྡན་པ་ཡིན། ཀྱེ་རྒྱལ་བའི་སྲས་དག །ཇི་<line/>
ལྟར་ན༑ བྱང་ཆུབ་སེམས་དཔའ་ཐོག་མར་ཕུན་སུམ་ཚོགས་པའི་ཚུལ་ཁྲིམས་དང་ལྡན་པ་ཡིན་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཐོག་མ་ཉིད་<line/>
</page>
<page index="223" id="112B">དུ་སེམས་ཅན་ཐམས་ཅད་ལ་ཕན་པ་དང་བདེ་བར་སེམས་པའོ། །ཀྱེ་རྒྱལ་བའི་སྲས་དག། ཇི་ལྟར་ན། བྱང་ཆུབ་སེམས་དཔའ་བྱིན་གྱིས་མ་བརླབས་པའི་ཚུལ་ཁྲིམས་དང་ལྡན་པ་<line/>
ཡིན་ཞེ་ན། མུ་སྟེགས་ཅན་གྱི་གནས་དང་མི་འདྲ་བའི་ཚུལ་ཁྲིམས་ཡིན་ཏེ། དེ་ནི། འདི་ལྟར་རང་བཞིན་གྱིས་དུས་གསུམ་མཉམ་པ་ཉིད་དུ་གོ་ཆ་བགོས་ཤིང་སྤྱོད་པའོ། །ཇི་ལྟར་<line/>
ན༑ བྱང་ཆུབ་སེམས་དཔའ་མི་གནས་པའི་ཚུལ་ཁྲིམས་དང་ལྡན་པ་ཡིན་ཞེ་ན། ཀྱེ་རྒྱལ་བའི་སྲས་དག །འདི་ལ་འདོད་པའི་ཁམས་ལ་མི་གནས་པའི་ཚུལ་ཁྲིམས་ཅན་ཡིན། གཟུགས་<line/>
ཀྱི་ཁམས་ལ་མི་གནས་པའི་ཚུལ་ཁྲིམས་ཅན་ཡིན། གཟུགས་མེད་པའི་ཁམས་ལ་མི་གནས་པའི་ཚུལ་ཁྲིམས་ཅན་ཡིན། དེ་ཅིའི་ཕྱིར་ཞེ་ན། འཁོར་དེ་དག་ལ་བག་གིར་བྱ་བ་<line/>
མེད་དེ༑ དེ་ལྟར་ན། བྱང་ཆུབ་སེམས་དཔའ་མི་གནས་པའི་ཚུལ་ཁྲིམས་དང་ལྡན་པ་ཡིན་ནོ། །ཀྱེ་རྒྱལ་བའི་སྲས་དག། ཇི་ལྟར་ན་བྱང་ཆུབ་སེམས་དཔའ་ལྷག་པར་ལྟ་བ་མེད་<line/>
བའི་ཚུལ་ཁྲིམས་དང་ལྡན་པ་ཡིན་ཞེ་ན། འདི་ལ་བྱང་ཆུབ་སེམས་དཔའ་འགྱོད་པ་མེད་པའི་རྒྱུ་དང་ལྡན་པ་ཡིན་ཏེ། དེ་ཅིའི་ཕྱིར་ཞེ་ན། དེ་ནི། འདི་ལྟར་མཚམས་མེད་པའི་ལས་<line/>
མངོན་པར་འདུ་མི་བྱེད་དེ། ཚུལ་ཁྲིམས་ལྷོད་པ་ལ་གཞོལ་བ་མ་ཡིན་ནོ། །དེ་ལྟར་ན། བྱང་ཆུབ་སེམས་དཔའ་ལྷག་པར་ལྟ་བ་མེད་པའི་ཚུལ་ཁྲིམས་དང་ལྡན་པ་ཡིན་ནོ། །ཇི་ལྟར་<line/>
</page>
<page index="224" id="113A">༄༅། །ན༑ བྱང་ཆུབ་སེམས་དཔའ་འགལ་བ་མེད་པའི་ཚུལ་ཁྲིམས་དང་ལྡན་པ་ཡིན་ཞེ་ན། འདི་ལ་བྱང་ཆུབ་སེམས་དཔའ་མ་བཅས་པ་ནི། འཆའ་བར་མི་བྱེད། བཅས་<line/>
བ་ནི༑ གཅོད་པར་མི་བྱེད་དེ། དེ་ནི། མྱ་ངན་ལས་འདས་པའི་མཐར་ཐུག་ཏུ་ཇི་ལྟར་མཐུན་པའི་ཆོས་དང་ལྡན་པ་ཡིན་ནོ། །གང་གིས་ཕ་རོལ་གྱི་སྡུག་བསྔལ་གྱི་རྒྱུར་འགྱུར་བ་<line/>
དང༑ ཕ་རོལ་འཁྲུག་པར་འགྱུར་བའི་ཚུལ་ཁྲིམས་དེ་ལྟ་བུ་དམ་བཅའ་བ་ལ་དམ་བཅས་ཤིང་མི་གནས་ཏེ། དེ་ནི། འདི་ལྟར་ཕ་རོལ་གྱི་སེམས་དད་པར་བྱ་བའི་ཕྱིར་ཚུལ་<line/>
ཁྲིམས་ཡང་དག་པར་ལེན་པར་བྱེད་དོ། །ཇི་ལྟར་ན། བྱང་ཆུབ་སེམས་དཔའ་གཞན་ལ་མི་གནོད་པའི་ཚུལ་ཁྲིམས་དང་ལྡན་པ་ཡིན་ཞེ་ན། འདི་ལ་བྱང་ཆུབ་སེམས་དཔའ་<line/>
སེམས་ཅན་ཐམས་ཅད་གཙེ་བའི་ཕྱིར་ཚུལ་ཁྲིམས་ཀྱི་རིག་སྔགས་དང༌། གསང་སྔགས་དང༌། སྨན་གྱི་སྦྱོར་བ་དེ་ལྟ་བུ་མི་སྒྲུབ་ཀྱི། དེ་ནི། སེམས་ཅན་ཐམས་ཅད་བསྐྱབ་<line/>
པའི་ཕྱིར་ཚུལ་ཁྲིམས་ཡང་དག་པར་བླངས་ཏེ་གནས་སོ། །ཇི་ལྟར་ན། བྱང་ཆུབ་སེམས་དཔའ་མ་འདྲེས་པའི་ཚུལ་ཁྲིམས་དང་ལྡན་པ་ཡིན་ཞེ་ན། འདི་ལ་བྱང་ཆུབ་སེམས་<line/>
དཔའ་ཆད་པར་ལྟ་བ་དང༌། རྟག་པར་ལྟ་བ་དང་འདྲེས་པའི་ཚུལ་ཁྲིམས་ཡང་དག་པར་ལེན་པར་མི་བྱེད་དེ། དེ་ནི། འདི་ལྟར་རྟེན་ཅིང་འབྲེལ་བར་འབྱུང་བ་ལ་བརྟེན་པའི་<line/>
</page>
<page index="225" id="113B">ཚུལ་ཁྲིམས་ཡང་དག་པར་ལེན་ཏོ། །ཇི་ལྟར་ན། བྱང་ཆུབ་སེམས་དཔའ་ཉེ་བའི་ཉོན་མོངས་པ་མེད་པའི་ཚུལ་ཁྲིམས་དང་ལྡན་པ་ཡིན་ཞེ་ན། ཡོན་ཏན་མེད་པ་བསྟན་པར་བྱ་བའི་ཕྱིར་<line/>
གཞན་གྱི་སེམས་ལ་ལྟ་ཞིང་རྟོག་པ་རྣམ་པ་སྣ་ཚོགས་སུ་འགྱུར་བ་མ་ཡིན་ནོ། །དེ་ནི། འདི་ལྟར་ཆོས་ཀྱིས་ངོམས་པ་དང་ལྡན་པ་ཡིན་ཏེ། འབྱུང་བའི་ལམ་ཚོལ་ཞིང་སྦྱོར་བའི་ཚུལ་<line/>
ཁྲིམས་ཡང་དག་པར་བླངས་ཏེ་གནས་སོ། །ཇི་ལྟར་ན། བྱང་ཆུབ་སེམས་དཔའ་སྐྱོན་མེད་པའི་ཚུལ་ཁྲིམས་དང་ལྡན་པ་ཡིན་ཞེ་ན། འདི་ལ་བྱང་ཆུབ་སེམས་དཔའ་ཚུལ་ཁྲིམས་དེས་<line/>
ལོག་པའི་ཚུལ་ཁྲིམས་ཉེ་བར་བཟུང་སྟེ་གང་གིས་ཕ་རོལ་པོ་དམའ་བའི་ཚུལ་ཅན་དུ་འགྱུར་བར་བདག་ལ་མི་བསྟོད། གཞན་ལ་མི་སྨོད་དོ། །དེ་ནི། འདི་ལྟར་གཡེང་བ་མེད་པ་ཉེ་བར་<line/>
བཟུང་སྟེ་ཚུལ་ཁྲིམས་ཡང་དག་པར་བླངས་ཤིང་གནས་སོ། །ཇི་ལྟར་ན། བྱང་ཆུབ་སེམས་དཔའ་ཁ་ན་མ་ཐོ་བ་མེད་པའི་ཚུལ་ཁྲིམས་དང་ལྡན་པ་ཡིན་ཞེ་ན། འདི་ལ་བྱང་ཆུབ་སེམས་<line/>
དཔའ་སྲོག་གཅོད་པ་ཡོངས་སུ་སྤངས་པ་ཡིན་ཏེ། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་དང༌། བརྫུན་དུ་སྨྲ་བ་དང༌། ཕྲ་མའི་ཚིག་དང༌། ངག་བརླང་བ་དང༌། ཚིག་<line/>
ཀྱལ་བ་དང༌། ཆགས་སེམས་དང༌། གནོད་སེམས་དང༌། ལོག་པར་ལྟ་བ་ཡོངས་སུ་སྤངས་པ་ཡིན་ཏེ། དགེ་བ་བཅུའི་ལས་ཀྱི་ལམ་ཡང་དག་པར་བླངས་ཏེ་གནས་སོ། །དེ་ལྟར་ན། བྱང་ཆུབ་<line/>
</page>
<page index="226" id="114A">༄༅། །སེམས་དཔའ་ཁ་ན་མ་ཐོ་བ་མེད་པའི་ཚུལ་ཁྲིམས་དང་ལྡན་པ་ཡིན། དེ་འདི་སྙམ་དུ་སེམས་སྐྱེད་དེ། གང་ཇི་སྙམ་དུ་སེམས་ཅན་རྣམས་ཚུལ་ཁྲིམས་ངན་པ་<line/>
ཅན་ལ་ཡི་དམ་འཆའ་ཞིང༌། སྤྱོད་པ་ཐམས་ཅད་ནི། ཕྱིན་ཅི་ལོག་གི་རྒྱུ་ལས་བྱུང་བ་སྟེ། དེ་ལྟར་སངས་རྒྱས་བཅོམ་ལྡན་འདས་རྣམས་ཀྱིས་ཐུགས་སུ་ཆུད་དེ་ཕྱིན་ཅི་ལོག་ཏུ་<line/>
གྱུར་པའི་སེམས་ཅན་རྣམས་ནི། ཚུལ་ཁྲིམས་ལོག་པ་ལ་སྤྱོད་ཀྱི། བདག་གིས་ནི། ཅི་ནས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་ཏེ། དེ་<line/>
བཞིན་ཉིད་ཀྱི་དོན་དུ་ཆོས་བསྟན་པར་འགྱུར་བ་དེ་ལྟར་བྱའོ། །སྙམ་མོ། །ཀྱེ་རྒྱལ་པའི་སྲས་དག། འདི་ནི། བྱང་ཆུབ་སེམས་དཔའ་རྣམས་ཀྱི་ཚུལ་ཁྲིམས་ཀྱི་གཏེར་ཏེ། གཉིས་<line/>
པའོ། །ཀྱེ་རྒྱལ་བའི་སྲས་དག། དེ་ལ་བྱང་ཆུབ་སེམས་དཔའ་རྣམས་ཀྱི་ངོ་ཚ་ཤེས་པའི་གཏེར་གང་ཞེ་ན། ཀྱེ་རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་སྔོན་གྱི་མཐའི་<line/>
སྤྱོད་པ་ཉེ་བར་བཟུང་སྟེ། གང་འདི་ཚེ་རབས་ཀྱི་འཁོར་བ་ཐོག་པ་མ་དང་ཐ་མ་མེད་པ་རྒྱས་པར་མ་དང་འགྲོགས་པ་དང༌། ཕ་དང་འགྲོགས་པ་དང༌། ཞང་པོ་དང་འགྲོགས་པ་དང༌། སྲིད་<line/>
མོ་དང་འགྲོགས་པ་དང༌། སྤུན་དང་འགྲོགས་པ་དང༌། བུ་དང་འགྲོགས་པ་དང༌། བུ་མོ་དང་འགྲོགས་པར་གྱུར་ཀྱང་གཅིག་ལ་གཅིག་འཚེ་བ་དང༌། གཅིག་ལ་གཅིག་ཀྱལ་ཀ་བྱེད་<line/>
</page>
<page index="227" id="114B">པ་དང༌། གཅིག་ལ་གཅིག་གནོད་པ་བྱེད་པ་དང༌། གཅིག་ལ་གཅིག་འཁྲིག་པ་དང༌། གཅིག་ལ་གཅིག་བསྔོ་བ་དང༌། གཅིག་ལ་གཅིག་འཇིག་པ་དང༌། གཅིག་ལ་གཅིག་འབོད་པ་དང༌།<line/>
གཅིག་ལ་གཅིག་ཟ་བ་དང༌། གཅིག་ལ་གཅིག་དབང་བ་དང༌། གཅིག་ལ་གཅིག་འཁོལ་བར་གྱུར་པ་དེ་ཡང་འདོད་ཆགས་ཀྱི་དབང་དང༌། ཞེ་སྡང་གི་དབང་དང༌། གཏི་མུག་གི་དབང་<line/>
དང༌། རྒྱགས་པའི་དབང་དང༌། ང་རྒྱལ་གྱི་དབང་དང༌། འཆབ་པའི་དབང་དང༌། གཉའ་དྲག་གི་དབང་དང༌། ཕྲག་དོག་གི་དབང་དང༌། འཇུངས་པའི་དབང་དང༌། གཡོའི་དབང་དང༌། སྒྱུའི་<line/>
དབང་དང༌། མི་དགའ་བའི་ལས་འདི་རྣམས་ཤིན་ཏུ་བླངས་པའི་ཕྱིར་སེམས་ཅན་དག་གཅིག་ལ་གཅིག་འདི་ལྟ་བུའི་རྣམ་པ་ངན་པ་དག་ཉམས་སུ་མྱོང་བར་གྱུར་ཏེ། ཐམས་ཅད་ཀྱང་མི་<line/>
ཤེས་པའི་དབང་གིས་གྱུར་པ་ནས་གཡོ་དང་སྒྱུའི་བར་གྱི་དབང་གིས་གྱུར་ཏེ། གཅིག་ལ་གཅིག་བག་མི་བྱེད། རིམ་གྲོ་མི་བྱེད། གཅིག་ལ་གཅིག་བཀུར་སྟི་མི་བྱེད། གཅིག་ལ་གཅིག་<line/>
ཕུད་དུད་མི་བྱེད། གཅིག་ལ་གཅིག་བཙམ་པ་མེད་པ་དང༌། གཅིག་ལ་གཅིག་མི་མཁས་པ་དང༌། གཅིག་ལ་གཅིག་གནོད་པ་དང༌། གཅིག་ལ་གཅིག་གསོད་པ་དང༌། གཅིག་ལ་<line/>
གཅིག་དགྲར་བྱེད་པར་གྱུར་ཏོ། །ཞེས་ངོ་ཚ་སྐྱེད་དོ། །ཇི་ལྟར་འདས་པའི་དུས་ན་བདག་དང༌། སེམས་ཅན་རྣམས་ཀྱི་རྣམ་པར་ངན་པ་འདི་ལྟ་བུའི་ཚུལ་བྱུང་བ་དེ་བཞིན་ད་ལྟར་<line/>
</page>
<page index="228" id="115A">༄༅། །བྱུང་བའི་དུས་ན་ཡང་བདག་དང༌། སེམས་ཅན་ཐམས་ཅད་ལ་རྣམ་པ་ངན་བ་དེ་ལྟ་བུ་དག་ཡོད་དོ། །ཇི་ལྟར་ད་ལྟར་བྱུང་བའི་དུས་ན་བདག་དང༌། སེམས་ཅན་<line/>
རྣམས་ལ་རྣམ་པར་ངན་པ་དེ་ལྟ་བུ་དག་ཡོད་པ་དེ་བཞིན་མ་འོངས་པའི་དུས་ན་ཡང་བདག་དང༌། སེམས་ཅན་ཐམས་ཅད་ལ་རྣམ་པ་ངན་པ་དེ་ལྟ་བུ་དག་འབྱང་བར་འགྱུར་ཏེ། དེ་ནི།<line/>
འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཐུགས་སུ་ཆུད་དོ། །དེ་ལྟར་བདག་གིས་ངོ་ཚ་མེད་ཅིང་མི་བཟོད་ལ། སངས་<line/>
རྒྱས་བཅོམ་ལྡན་འདས་འདས་བ་དང༌། མ་བྱོན་པ་དང༌། ད་ལྟར་བྱུང་བ་རྣམས་ཀྱིས་ཐུགས་སུ་ཆུད་བཞིན་དུ་རྣམ་པ་ངན་པ་འདི་ལྟ་བུ་ལ་གནས་པ་ནི། མི་རིགས་མི་ཆའི། །ད་ནི།<line/>
བདག་གིས་ཅི་ནས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་ནས་དེ་བཞིན་ཉིད་ཀྱི་དོན་དུ་སེམས་ཅན་རྣམས་ལ་ཆོས་བསྟན་པར་འགྱུར་བ་<line/>
དེ་ལྟར་བྱའོ། །ཀྱེ་རྒྱལ་བའི་སྲས་དག། འདི་ནི། བྱང་ཆུབ་སེམས་དཔའ་རྣམས་ཀྱི་ངོ་ཚ་ཤེས་པའི་གཏེར་ཏེ། གསུམ་པའོ། །ཀྱེ་རྒྱལ་བའི་སྲས་དག། དེ་ལ་བྱང་ཆུབ་སེམས་<line/>
དཔའ་རྣམས་ཀྱི་ཁྲེལ་ཡོད་པའི་གཏེར་གང་ཞེ་ན། ཀྱེ་རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་ནི། མཐའ་མེད་པར་ཚོལ་བས་ཁྲེལ་བར་འཛིན་པ་ཡིན་ཏེ། གཟུགས་<line/>
</page>
<page index="229" id="115B">བཙལ་བ་དང༌། སྒྲ་དང༌། དྲི་དང༌། རོ་དང༌། རེག་བྱ་བཙལ་བ་དང༌། བུ་དང་བུ་མོའི་དོན་དུ་བཙལ་བ་དང༌། ནོར་དང༌། བྲན་ཕོ་དང༌། བྲན་མོ་དང༌། གཡོག་ཡིད་དུ་འོང་བ་བཙལ་པའི་ཕྱིར་<line/>
བདག་གིས་ཀྱང་མི་ཚུལ་མི་ཆ་བའི་གཅམ་བུ་བྱ་བར་འགྱུར་རོ། །ཞེས་ཏེ། དེ་ནི། ཚོལ་བའི་དབང་དུ་ཆགས་པ་ཉེ་བར་མི་ལེན་ཏོ། །ཞེས་སྡང་ཉེ་བར་མི་ལེན་ཏོ། །གཏི་མུག་ཉེ་བར་མི་ལེན་<line/>
ཏོ༑ ༑དེ་བཞིན་དུ་ང་རྒྱལ་དང༌། འཆབ་པ་དང༌། ཕྲག་དོག་དང༌། འཇུངས་པ་དང༌། གཡོ་དང༌། སྒྱུ་དང༌། གནོད་པར་བྱ་བ་ཉེ་བར་མི་ལེན་ཏོ། །དེ་ནི། འདི་ལྟར་དྲན་པ་སྐྱེ་སྟེ། གང་ཅི་<line/>
ཡང་རུང་སྟེ། སེམས་ཅན་རྣམས་རྣམ་པ་ངན་པ་དེ་ལྟ་བུ་ཉེ་བར་འཛིན་པ་ཐམས་ཅད་ནི། མ་རིག་པའི་དབང་ནས་གཡོ་དང༌། སྒྱུ་དང༌། གནོད་པར་བྱེད་པའི་དབང་གི་བར་གྱིས་བྱུང་བ་<line/>
སྟེ༑ དེ་དག་གཅིག་ལ་གཅིག་བག་མི་བྱེད། རིམ་གྲོ་མི་བྱེད། བསྟི་སྟང་དུ་མི་བྱེད། ཕུ་དུད་དུ་མི་བྱེད་ཅིང༌། བཙམ་པ་མེད་དེ། གྲོགས་པོར་མི་ཤེས་ཤིང་གཅིག་ལ་གཅིག་ཉམ་ང་<line/>
བ་དང༌། གཅིག་ལ་གཅིག་གསོད་པ་དང༌། གཅིག་ལ་གཅིག་དགྲར་ལེན་པ་འདི་ལྟ་བུའི་རྣམ་པ་ངན་པ་དག་ཉེ་བར་ལེན་ཏོ། །མངོན་པར་དགའོ། །མངོན་པར་ཞེ་ན་ཏོ། །ཚོལ་ལོ།།<line/>
ཀུན་ཏུ་ཚོལ་ལོ། །ཀུན་ཏུ་བཙལ་ནས་མངོན་པར་སྨོན་ཏོ། །འཇལ་ལོ། །ཀུན་ཏུ་འཇལ་ལོ། །དེ་ལྟར་ཡང་མིག་ཉམས་པ་དེ་དག་ལམ་གང་དང་གང་ནས་མངལ་གྱི་དྲི་མས་གོས་<line/>
</page>
<page index="230" id="116A">༄༅། །ཏེ་བྱུང་བ་དེ་ཉིད་དུ་འཁྲིག་པའི་ཆོས་ལ་བརྟེན་ཏེ་མི་གཙང་བ་བྱུང་བ་ནི། ཀུན་གྱིས་ཀྱང་ཤེས་སོ། །དེ་བས་ན། དེ་ལྟར་བདག་བླ་ན་མེད་པ་ཡང་དག་<line/>
པར་རྫོགས་པའི་བྱང་ཆུབ་ཏུ་སྨོན་པ་ཁྲེལ་མེད་པའི་དབང་དུ་གྱུར་ནས་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་སྐུ་སླུ་བར་བྱེད་<line/>
པ་འདི་ནི། མི་རིགས་ཀྱི། ད་ནི། བདག་གིས་ཅི་ནས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་ནས་དེ་བཞིན་ཉིད་ཀྱི་དོན་དུ་ཆོས་བསྟན་པར་<line/>
འགྱུར་བ་དེ་ལྟར་བྱའོ། །སྙམ་མོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་རྣམས་ཀྱི་ཁྲེལ་ཡོད་པའི་གཏེར་ཏེ། བཞི་པའོ། །ཀྱེ་རྒྱལ་བའི་སྲས་དག །དེ་ལ་བྱང་<line/>
ཆུབ་སེམས་དཔའ་རྣམས་ཀྱི་ཐོས་པའི་གཏེར་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཐོས་པ་དང་ལྡན་པ་ཡིན་ཏེ། འདི་ཡོད་ན་འདི་འབྱུང་ངོ༌། །<line/>
འདི་མེད་ན་འདི་མི་འབྱུང་ངོ༌། །འདི་བྱུང་བས་འདི་སྐྱེའོ། །འདི་འགག་པས་འདི་འགག་གོ །འདི་དག་ནི། འཇིག་རྟེན་པའི་ཆོས་སོ། །འདི་དག་ནི། འཇིག་རྟེན་ལས་འདས་<line/>
པའི་ཆོས་སོ། །འདི་དག་ནི། འདུས་བྱས་ཀྱི་ཆོས་སོ། །འདི་དག་ནི། འདུས་མ་བྱས་ཀྱི་ཆོས་སོ། །འདི་དག་ནི། ལུང་བསྟན་པའི་ཆོས་སོ། །འདི་དག་ནི། ལུང་མ་བསྟན་པའི་<line/>
</page>
<page index="231" id="116B">ཆོས་སོ༑ ༑དེ་ལ་ཅི་ཡོད་པས་གང་འབྱུང་བར་འགྱུར་ཞེ་ན། མ་རིག་པ་ཡོད་པས་འདུ་བྱེད་རྣམས་འབྱུང་ངོ༌། །ཅི་མེད་པས་གང་མེད་པར་འགྱུར་ཞེ་ན། རྣམ་པར་ཤེས་པ་མེད་པས་མིང་<line/>
དང་གཟུགས་མེད་པར་འགྱུར་རོ། །ཅི་སྐྱེས་པས་གང་སྐྱེ་བར་འགྱུར་ཞེ་ན། སྲེད་པ་སྐྱེས་པས་སྡུག་བསྔལ་སྐྱེའོ། །ཅི་འགགས་པས་གང་འགག་པར་འགྱུར་ཞེ་ན། སྲིད་པ་འགགས་<line/>
པས་སྐྱེ་བ་འགག་གོ། དེ་ལ་འཇིག་རྟེན་པའི་ཆོས་རྣམས་གང་ཞེ་ན། གཟུགས་དང༌། ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་པར་ཤེས་པའོ། །དེ་ལ་འཇིག་རྟེན་ལས་<line/>
འདས་པའི་ཆོས་རྣམས་གང་ཞེ་ན། འདི་ལྟ་སྟེ། ཚུལ་ཁྲིམས་ཀྱི་ཕུང་པོ་དང༌། ཏིང་ངེ་འཛིན་གྱི་ཕུང་པོ་དང༌། ཤེས་རབ་ཀྱི་ཕུང་པོ་དང༌། རྣམ་པར་གྲོལ་བའི་ཕུང་པོ་དང༌། རྣམ་པར་<line/>
གྲོལ་བའི་ཡེ་ཤེས་མཐོང་བའི་ཕུང་པོ་སྟེ། འདི་དག་ནི། འཇིག་རྟེན་ལས་འདས་པའི་ཆོས་སོ། །འདུས་བྱས་ཀྱི་ཆོས་རྣམས་གང་ཞེ་ན། འདི་ལྟ་སྟེ། འདོད་པའི་ཁམས་དང༌། གཟུགས་<line/>
ཀྱི་ཁམས་དང༌། གཟུགས་མེད་པའི་ཁམས་དང༌། སེམས་ཅན་གྱི་ཁམས་ཏེ། འདི་དག་ནི། འདུས་བྱས་ཀྱི་ཆོས་སོ། །འདུས་མ་བྱས་ཀྱི་ཆོས་རྣམས་གང་ཞེ་ན། ནམ་མཁའ་དང༌། མྱ་<line/>
ངན་ལས་འདས་པ་དང༌། སོ་སོར་བརྟགས་ཏེ་འགོག་པ་དང༌། སོ་སོར་མ་བརྟགས་པར་འགོག་པ་དང༌། རྟེན་ཅིང་འབྲེལ་བར་འབྱུང་བ་དང༌། ཆོས་ཀྱི་གནས་ཉིད་དེ། འདི་དག་ནི་།<line/>
</page>
<page index="232" id="117A">༄༅། །འདུས་མ་བྱས་པའི་ཆོས་སོ། །ལུང་བསྟན་པའི་ཆོས་རྣམས་གང་ཞེ་ན། འཕགས་པའི་བདེན་པ་བཞི་དང༌། དགེ་སྦྱོང་གི་འབྲས་བུ་བཞི་དང༌། ཐ་དད་པ་ཡང་དག་<line/>
པར་ཤེས་པ་བཞི་དང༌། མི་འཇིགས་པ་བཞི་དང༌། དྲན་པ་ཉེ་བར་གཞག་པ་བཞི་དང༌། ཡང་དག་པར་སྤོང་བ་བཞི་དང༌། རྫུ་འཕྲུལ་གྱི་རྐང་པ་བཞི་དང༌། དབང་པོ་ལྔ་དང༌། སྟོབས་<line/>
ལྔ་དང༌། བྱང་ཆུབ་ཀྱི་ཡན་ལག་བདུན་དང༌། འཕགས་པའི་ལམ་ཡན་ལག་བརྒྱད་དེ། འདི་དག་ནི། ལུང་བསྟན་པའི་ཆོས་སོ། །ལུང་མ་བསྟན་པའི་ཆོས་རྣམས་གང་ཞེ་ན།<line/>
འཇིག་རྟེན་མཐའ་ཡོད་པ་དང༌། འཇིག་རྟེན་མཐའ་མེད་པ་དང༌། མཐའ་ཡོད་པའང་མ་ཡིན། མཐའ་མེད་པའང་མ་ཡིན་པ་ཞེས་བྱ་བ་འདི་ནི། ལུང་དུ་མ་བསྟན་པའོ། །འཇིག་<line/>
རྟེན་རྟག་པ་དང༌། འཇིག་རྟེན་མི་རྟག་པ་དང༌། རྟག་པའང་ཡིན་ལ། མི་རྟག་པའང་ཡིན་པ་དང༌། རྟག་པའང་མ་ཡིན་ལ། མི་རྟག་པའང་མ་ཡིན་པ་ཞེས་བྱ་བ་འདི་ནི། ལུང་མ་<line/>
བསྟན་པའོ། །དེ་བཞིན་གཤེགས་པ་ཤི་ཕན་ཆད་ཡོད་པ་དང༌། དེ་བཞིན་གཤེགས་པ་ཤི་ཕན་ཆད་མེད་པ་དང༌། དེ་བཞིན་གཤེགས་པ་ཤི་ཕན་ཆད་ཡོད་ཀྱང་ཡོད་ལ། མེད་<line/>
ཀྱང་མེད་པ་དང༌། དེ་བཞིན་གཤེགས་པ་ཤི་ཕན་ཆད་ཡོད་པའང་མ་ཡིན། མེད་པའང་མ་ཡིན་པ་ཞེས་བྱ་བ་ནི། ལུང་མ་བསྟན་པའོ། །བདག་དང་སེམས་ཅན་རྣམས་ཡོད་<line/>
</page>
<page index="233" id="117B">པ་དང༌། བདག་དང་སེམས་ཅན་རྣམས་མེད་པ་དང༌། བདག་དང་སེམས་ཅན་རྣམས་ཡོད་པའང་ཡིན་ལ། མེད་པའང་ཡིན་པ་དང༌། བདག་དང་སེམས་ཅན་རྣམས་ཡོད་པའང་མ་<line/>
ཡིན༑ མེད་པའང་མ་ཡིན་པ་ཞེས་བྱ་བ་འདི་ནི། ལུང་མ་བསྟན་པའོ། །སངས་རྒྱས་ཇི་སྙེད་ཅིག་ཡོངས་སུ་མྱ་ངན་ལས་འདས། རང་སངས་རྒྱས་ཇི་སྙེད་ཅིག་ཡོངས་སུ་མྱ་ངན་ལས་འདས་<line/>
ཉན་ཐོས་ཇི་སྙེད་ཅིག་ཡོངས་སུ་མྱ་ངན་ལས་འདས། སངས་རྒྱས་ཇི་སྙེད་ཅིག་མ་བྱོན། རང་སངས་རྒྱས་ཇི་སྙེད་ཅིག་མ་བྱོན། ཉན་ཐོས་ཇི་སྙེད་ཅིག་མ་བྱོན། བྱང་ཆུབ་སེམས་དཔའ་<line/>
ཇི་སྙེད་ཅིག་སྐྱེ་བར་འགྱུར། སངས་རྒྱས་ཇི་སྙེད་ཅིག་བཞུགས། རང་སངས་རྒྱས་ཇི་སྙེད་ཅིག་བཞུགས། ཉན་ཐོས་ཇི་སྙེད་ཅིག་བཞུགས། བྱང་ཆུབ་སེམས་དཔའ་ཇི་སྙེད་ཅིག་<line/>
བཞུགས། སངས་རྒྱས་དག་པས་སུ་སྔ། རང་སངས་རྒྱས་དག་པས་སུ་སྔ། ཉན་ཐོས་དག་པས་སུ་སྔ། བྱང་ཆུབ་སེམས་དཔའ་དག་པས་སུ་སྔ། སངས་རྒྱས་དག་པས་སུ་འཕྱི། རང་<line/>
སངས་རྒྱས་དག་པས་སུ་འཕྱི། ཉན་ཐོས་དག་པས་སུ་འཕྱི། སེམས་ཅན་དག་པས་སུ་འཕྱི། ཆོས་དག་པས་སུ་སྔ། འཇིག་རྟེན་གང་ནས་འོངས། འཇིག་རྟེན་གང་དུ་འགྲོ་།འཇིག་<line/>
རྟེན་གྱི་ཁམས་ཇི་སྙེད་ཅིག་ཆགས་པར་འགྱུར། འཇིག་རྟེན་གྱི་ཁམས་ཇི་སྙེད་ཅིག་གནས་པ་ཡིན། འཇིག་རྟེན་གྱི་ཁམས་གང་ནས་འོངས། འཇིག་རྟེན་གྱི་ཁམས་གང་ཞིག་<line/>
</page>
<page index="234" id="118A">༄༅། །ཡོངས་སུ་ཟད་པར་འགྱུར། འཁོར་བའི་སྔོན་གྱི་མཐའ་ནི། གང༌། འཁོར་བའི་ཕྱི་མའི་མཐའ་ནི། གང་ཞེས་བྱ་བ་འདི་ནི། ལུང་དུ་མ་བསྟན་པའོ། །དེ་འདི་ལྟར་<line/>
དྲན་པ་སྐྱེ་སྟེ། སེམས་ཅན་གང་སུའང་རུང་སྟེ། ཀུན་ཏུ་རྒྱུག་པ་དང༌། ཀུན་ཏུ་འཁོར་བ་ཐམས་ཅད་ནི། ཆོས་འདི་དག་མི་ཤེས་པའི་ཕྱིར་ཏེ། དེ་ལྟར་ཐོས་པ་དང་མི་ལྡན་པའི་སོ་སོའི་<line/>
སྐྱེ་བོ་རྣམས་ཀུན་ཏུ་རྒྱུག་གོ །ཀུན་ཏུ་འཁོར་རོ། །དེ་བས་ན། དེ་ནི། བདག་གིས་ཅི་ནས་ཀྱང་བསམ་པ་ཐམས་ཅད་ཐོས་པའི་མཛོད་བཟུང་སྟེ་བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་མངོན་པར་སངས་རྒྱས་ནས་དེ་བཞིན་ཉིད་ཀྱི་དོན་དུ་ཆོས་བསྟན་པར་བྱའོ། །ཞེས་བྱ་བ་འདི་ནི། ཀྱེ་རྒྱལ་བའི་སྲས་དག། བྱང་ཆུབ་སེམས་དཔའ་རྣམས་ཀྱི་<line/>
ཐོས་པའི་གཏེར་ཏེ། ལྔ་པའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའ་རྣམས་ཀྱི་གཏོང་བའི་གཏེར་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་<line/>
དཔའ་གཏོང་བ་དང་ལྡན་པ་ཡིན། ཡོངས་སུ་གཏོང་བ་དང་ལྡན་པ་ཡིན། ནང་གི་གཏོང་བ་དང་ལྡན་པ་ཡིན། ཕྱི་རོལ་གྱི་གཏོང་བ་དང་ལྡན་པ་ཡིན། ཕྱི་ནང་གི་གཏོང་བ་དང་<line/>
ལྡན་པ་ཡིན། ཐམས་ཅད་གཏོང་བ་དང་ལྡན་པ་ཡིན། འདས་པ་གཏོང་བ་དང་ལྡན་པ་ཡིན། མ་འོངས་པ་གཏོང་བ་དང་ལྡན་པ་ཡིན། ད་ལྟར་བྱུང་བ་གཏོང་བ་དང་ལྡན་པ་ཡིན།<line/>
</page>
<page index="235" id="118B">ཤིན་ཏུ་གཏོང་པ་དང་ལྡན་པ་ཡིན་ཏེ། ཀྱེ་རྒྱལ་པའི་སྲས་དག །ཇི་ལྟར་ན། བྱང་ཆུབ་སེམས་དཔའ་གཏོང་བ་དང་ལྡན་པ་ཡིན་ཞེ་ན། ཀྱེ་རྒྱལ་བའི་སྲས་དག། འདི་ལ་བྱང་ཆུབ་<line/>
སེམས་དཔའ་རང་བཞིན་གྱིས་བགོ་བཤའ་བྱེད་པའི་ངང་ཚུལ་ཅན་ཡིན་ཏེ། དེ་རྟག་ཏུ་བགོ་བཤའ་བྱས་ཤིང་བདག་ཀྱང་ཤེས་ཀྱིས་སྤྱོད་པ་ཡིན་ཏེ། བདག་བདེ་བར་བྱ་བ་དང༌།<line/>
བདག་ཡོངས་སུ་སྦྱང་བ་དང༌། བདག་རིམ་གྲོ་བྱ་བའི་ཕྱིར་ཡོ་བྱད་ཇི་སྙེད་དུ་བསགས་པ་དེ་དག་ཐམས་ཅད་ཀྱང་བགོ་བཤའ་བྱས་ཤིང་སྤྱོད་ཀྱི། མ་བགོས་པར་ནི། མ་ཡིན་ནོ། །དེ་<line/>
དག་སྤྱོད་པའི་ཚེའང་སེམས་འདི་སྙམ་དུ་སྐྱེད་དེ། ལུས་འདི་ལ་སྲིན་བུའི་རིགས་རྣམ་པ་སྣ་ཚོགས་བརྒྱད་ཅུ་གནས་ཏེ། དེ་དག་ཀྱང་བདག་གི་ལུས་འདི་བདེ་བས་ནི། བདེ་བར་འགྱུར་<line/>
བདག་གི་ལུས་འདི་སྡུག་བསྔལ་བས་ནི། སྡུག་བསྔལ་བར་འགྱུར་རོ། །ཞེས་དེ་གང་ཅི་ལ་སྤྱོད་པ་དེ་དག་ཐམས་ཅད་ཀྱང་མྱོང་བ་མེད་པའི་སེམས་ཀྱིས་དེ་དག་མི་འཆི་བ་དང༌།<line/>
དེ་དག་བདེ་བར་བྱ་བའི་ཕྱིར་གཏོང་ངོ༌། །གཞན་ཡང་དེ་འདི་སྙམ་དུ་སེམས་ཏེ། ཡུན་རིང་པོ་ནས་ཟས་དང་ལུས་བདེ་བ་ལ་ཆགས་པར་གྱུར་གྱི། ད་ནི། བདག་གི་ལུས་ལ་ཆགས་<line/>
པ་ལས་རྣམ་པར་འདའ་བར་བྱའོ། །ཞེས་བྱ་བ་འདི་ནི། གཏོང་བའོ། །བྱང་ཆུབ་སེམས་དཔའི་ཡོངས་སུ་གཏོང་བ་གང་ཞེ་ན། འདི་ལ་བྱང་ཆུབ་སེམས་དཔའ་ལ་ཟས་སམ། སྐོམ་<line/>
</page>
<page index="236" id="119A">༄༅། །མམ༑ བཟའ་བའམ། བཅའ་བའམ། བལྡག་པའམ། བཏུང་བའམ། གཞིབ་པའམ། མྱང་བའམ། གོས་སམ། ཕྲེང་བའམ། བྱུག་པའམ། རྒྱན་ནམ།<line/>
ཅིའང་རུང་སྟེ། གང་སྤྱད་ན་ནི། འཚོའི། མ་སྤྱད་ན་ནི། འཆི་བར་འགྱུར་བ་ཞིག་ཉེ་བར་གནས་པར་གྱུར་ལ། དེའི་ཚེ་སློང་བ་ཞིག་འོངས་ཏེ། དེ་ལ་ཅི་ནས་ཀྱང་ཟད་པར་འགྱུར་བ་<line/>
དང༑ ལྷག་མ་མེད་པར་བསླངས་ཀྱང་དེ་ལ་བྱང་ཆུབ་སེམས་དཔའ་འདི་སྙམ་དུ་སེམས་ཏེ། སྔོན་གྱི་མཐའ་དེ་དག་ཏུ་བདག་བཀྲེས་པས་ཤི་བར་གྱུར་པ་ཡང་དམིགས་པས་མི་<line/>
སླེབ་སྟེ། སུ་ལ་ཡང་ཕན་པར་མ་གྱུར་ཏོ། །ད་འདི་ལྟར་རིམ་པས་སྔོན་ཆད་མྱོང་བའི་ཆོས་ཅན་དང་མཉམ་པ་ཉིད་ཀྱིས་དུས་བྱས་པར་གྱུར་ལ། སེམས་ཅན་དེ་དག་ཀྱང་བདེ་<line/>
བར་གྱུར་ན། བདག་གིས་ཐོབ་པར་བྱ་བ་ལེགས་པར་ཐོབ་བོ། །བདག་གི་འདི་དག་ཀྱང་ཟད་ཀྱང་རུང༌། འཆི་བའི་མཐར་ཡང་ཐུག་ཀྱང་རུང་སྟེ། སེམས་ཅན་རྣམས་འཚོ་བར་<line/>
བྱའོ༑ ༑ཞེས་གཏོང་བ་འདི་ནི། ཡོངས་སུ་གཏོང་བའོ། །བྱང་ཆུབ་སེམས་དཔའི་ནང་གི་གཏོང་བ་གང་ཞེ་ན། འདི་ལ་བྱང་ཆུབ་སེམས་དཔའ་དར་ཞིང་བཟང་པོར་གནས་པ།<line/>
གཟུགས་མཛེས་པ། བལྟ་ན་སྡུག་པ། མདོག་རྒྱས་པ་གྱ་ནོམ་པ་དང་ལྡན་པ། ཁྲུས་དང་བྱུག་པ་ལེགས་པར་བྱས་པ། ཕྲེང་བ་དང་རྒྱན་ལེགས་པར་བཏགས་པ། གོས་<line/>
</page>
<page index="237" id="119B">གསར་པ་མ་བབ་པ་བགོས་པ། གླིང་བཞི་པའི་འཇིག་རྟེན་གྱི་ཁམས་སུ་རྒྱལ་པོར་དབང་བསྐུར་བས་དབང་བསྐུར་པ། རིན་པོ་ཆེ་བདུན་དང་ལྡན་པ་དེ་ལྟ་བུའི་དྲུང་དུ་སློང་བ་དག་ཅིག་<line/>
འོངས་ཏེ་འདི་སྐད་དུ། བདག་ཅག་ནི། ན་བས་གཟིར་ཏོ། །རྒས་སོ། །འཁོགས་སོ། །སྡུག་བསྔལ་གྱིས་མནར་ཏོ། །ནད་ཚབས་ཆེའོ། །ནད་གཡོག་མེད་དོ། །འཆི་ལ་ཐུག་གོ །གལ་<line/>
ཏེ་ཁྱོད་ཀྱི་ལུས་ལས་ལག་པའམ། རྐང་པའམ། ཤའམ། ཁྲག་གམ། མགོའམ། ཀླད་པའམ། རུས་པའམ། རྐང་ངམ། སུ་ལ་ཅི་དགོས་པ་དེ་དག་ཁྱེར་ཅིག་ཅེས་རྒྱལ་པོ་ལ་ཐག་ཐོགས་<line/>
མེད་པར་རང་གི་ལུས་བདག་ཅག་ལ་བྱིན་ན། ལུས་འདིས་བདག་ཅག་ནད་འདི་ལས་ལྡང་བར་འགྱུར་རོ། །ཞེས་ཟེར་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་འདི་<line/>
སྙམ་དུ་སེམས་ཏེ། ལུས་འདི་ལྟ་ཞིག་ཆོས་ཀྱི་དེ་འདྲ་བར་འགྱུར་ཡང་སུ་ལ་ཡང་ཕན་པར་མ་གྱུར་གྱི། ད་ནི། དེ་ལྟ་བུའི་ཆོས་ཅན་གྱི་ལུས་འདིས་སེམས་ཅན་འདི་དག་བདེ་བར་འགྱུར་<line/>
བར་བྱའོ། །ཞེས་ནས་དེ་ལ་སེམས་བསྐྱེད་པ་འགའ་ཙམ་ཡང་འགྱོད་པར་འགྱུར་བ་མེད་པ་འདི་ནི། ནང་གི་གཏོང་བ་ཞེས་བྱའོ། །དེ་ལ་བྱང་ཆུབ་སེམས་དཔའི་ཕྱི་རོལ་གྱི་གཏོང་<line/>
པ་གང་ཞེ་ན། འདི་ལ་བྱང་ཆུབ་སེམས་དཔའ་གཞུང་དེ་བཞིན་དུ་རྒྱ་ཆེར་དབང་བསྐུར་བ་དང༌། འཁོར་ལོས་བསྒྱུར་བའི་སྲིད་ལ་གནས་པ། གླིང་བཞི་ལ་དབང་བ། རིན་པོ་ཆེ་<line/>
</page>
<page index="238" id="120A">༄༅། །བདུན་དང་བདེ་བའི་ཡོ་བྱད་ཐམས་ཅད་དང་ལྡན་པ། ཐོག་མ་མངོན་པར་དབང་བསྐུར་བ་དེ་ལྟ་བུའི་དྲུང་དུ་སློང་བ་དག་ཅིག་ལྷགས་ཏེ་འདི་སྐད་དུ། བདག་ནི།<line/>
བཀྲེན་ནོ། །དབུལ་ལོ། །ཤིན་ཏུ་སྡུག་བསྔལ་ལོ། །ནོར་དང་མི་ལྡན་ནོ། །ཁྱོད་ནི། བདེ་བའི་ཡོ་བྱད་ཐམས་ཅད་དང་ལྡན་ན། བྱམས་བུ་གླིང་བཞིའི་འཁོར་ལོས་བསྒྱུར་བའི་<line/>
སྲིད་བདག་ཅག་ལ་བྱིན་ཏེ། ཕྱིས་འདི་ལ་དབང་མི་བསྒྱུར་བར་བྱས་ན། དེས་ནི། བདག་ཅག་བདེ་བར་འགྱུར་རོ། །ཞེས་ཟེར་ན། དེ་ལ་བྱང་ཆུབ་སེམས་དཔའ་འདི་སྙམ་དུ་སེམས་<line/>
ཏེ༑ ཕུན་སུམ་ཚོགས་པ་ཐམས་ཅད་ནི། ཟད་པའི་མཐར་འགྱུར་ཏེ། དེའི་ཚེ་ནི། སུའི་བསམ་པ་ཡང་ཡོངས་སུ་མགུ་བར་བྱ་བར་མི་ནུས་ཀྱི། བདག་གིས་ད་ནི། འཕྲལ་དུ་<line/>
སེམས་ཅན་འདི་དག་གི་བསམ་པ་ཡོངས་སུ་ཚིམ་པར་བྱའོ་ཞེས་ནས་དེའི་རྒྱུས་སེམས་བསྐྱེད་པ་འགའ་ཙམ་འགྱོད་པར་འགྱུར་བ་མེད་པར་གཏོང་བ་འདི་ནི། ཕྱི་རོལ་གྱི་གཏོང་<line/>
བ་ཞེས་བྱའོ། །དེ་ལ་བྱང་ཆུབ་སེམས་དཔའི་ཕྱི་ནང་གི་གཏོང་བ་གང་ཞེ་ན། འདི་ལ་བྱང་ཆུབ་སེམས་དཔའ་འཁོར་ལོས་བསྒྱུར་བའི་སྲིད་ལ་དེ་ལྟར་དབང་བསྐུར་བ། བདེ་བའི་<line/>
ཡོ་བྱད་ཐམས་ཅད་དང་ལྡན་པ། བསག་པར་བྱ་བ་རྣམ་པར་བསགས་པ་དེ་ལྟ་བུའི་དྲུང་དུ་སློང་བ་དག་ཅིག་འོངས་ནས་འདི་སྐད་དུ། ཁྱོད་ཀྱིས་ནི། འཁོར་ལོས་བསྒྱུར་<line/>
</page>
<page index="239" id="120B">བའི་རྒྱལ་པོ་སྔོན་ཆད་ཀྱང་མྱོང༌། བདག་ཅག་ནི། དགེ་བ་མ་མྱོང་བ་ཡིན་ན། བྱམས་བུ་འཁོར་ལོས་བསྒྱུར་བའི་སྲིད་བདག་ཅག་ལ་བྱིན་ལ། ཁྱོད་ཀྱིས་བདག་ཅག་རིམ་གྲོར་བྱ་བ་དང༌།<line/>
བསྙེན་བཀུར་བར་གྱིས་ཤིག་ཅེས་ཟེར་ན། དེ་ལ་བྱང་ཆུབ་སེམས་དཔའ་འདི་སྙམ་དུ་སེམས་ཏེ། བདག་གི་ལུས་ཀྱི་ཆོས་ཉིད་དང༌། སྲིད་ཀྱི་ཆོས་ཉིད་དེ་དག་ཐམས་ཅད་ཀྱང་ཐ་མར་མེད་<line/>
པར་འགྱུར་བ་སྟེ། ལུས་ཀྱང་རྗེས་སུ་འབྲང་བར་གནས་ལ། སྲིད་ཀྱང་ཆེ་ཞིང་སློང་བ་རྣམས་ཀྱང་མངོན་དུ་གྱུར་པ་འདིའི་ཚེ་སྙིང་པོ་མེད་པ་ལས་སྙིང་པོ་བླང་བར་བྱའོ། །ཞེས་ནས་དེའི་<line/>
རྒྱུས་སེམས་བསྐྱེད་པ་འགའ་ཙམ་ཡང་འགྱོད་པར་འགྱུར་བ་མེད་པར་རིམ་གྲོ་བྱེད་ཅིང་གཏོང་བ་འདི་ནི། བྱང་ཆུབ་སེམས་དཔའི་ཕྱི་ནང་གི་གཏོང་བ་ཞེས་བྱའོ། །དེ་ལ་བྱང་ཆུབ་<line/>
སེམས་དཔའི་ཐམས་ཅད་གཏོང་བ་གང་ཞེ་ན། འདི་ལ་བྱང་ཆུབ་སེམས་དཔའ་འཁོར་ལོས་བསྒྱུར་བའི་རྒྱལ་སྲིད་ལ་དེ་ལྟར་དབང་བསྐུར་ཞིང༌། བདེ་བ་ཐམས་ཅད་དང་ལྡན་པ་དེ་ལྟ་<line/>
བུའི་དྲུང་དུ་སློང་བ་དག་ཅིག་ལྷགས་ཏེ་འདི་སྐད་དུ། བདག་ཅག་ནི། ཁྱོད་ཀྱི་ལེགས་པ་དང་ཡོན་ཏན་སྙན་པ་ཐོས་ནས་གྲོང་དང༌། གྲོང་ཁྱེར་དང༌། ལྗོངས་དང༌། ཁམས་དང༌།<line/>
རྒྱལ་པོའི་གནས་དུ་མ་ནས་ཁྱོད་ནི། གདོན་མི་ཟ་བར་བདག་ཅག་གི་བསམ་པ་ཡོངས་སུ་ཚིམ་པར་བྱེད་པར་འགྱུར་སྙམ་སྟེ། འདིར་ཕྱིན་ན། བྱམས་བུ་ཁྱོད་ཀྱིས་བདག་ཅག་གི་<line/>
</page>
<page index="240" id="121A">༄༅། །བསམ་པ་ཡོངས་སུ་རྫོགས་པར་གྱིས་ཤིག་ཅེས་ནས་ལ་ལ་ནི། བདག་ཅག་ལ་རིན་པོ་ཆེ་བདུན་དགོས་སོ། །ཞེས་ཟེར། ལ་ལ་ནི། བདག་ཅག་ལ་གླིང་བཞི་དགོས་སོ། །ཞེས་ཟེར་<line/>
ལ་ལ་ནི། བདག་ཅག་ལ་རྒྱལ་པོའི་བུ་དགོས་སོ། །ཞེས་ཟེར། ལ་ལ་ནི། བདག་ཅག་ལ་རྒྱལ་པོའི་མིག་གཉིས་དགོས་སོ། །ཞེས་ཟེར། ལ་ལ་ནི། བདག་ཅག་ལ་རྒྱལ་པོའི་ལག་པ་གཉིས་དགོས་སོ། །ཞེས་ཟེར། ལ་<line/>
ལ་ནི༑ བདག་ཅག་ལ་རྒྱལ་པོའི་རྐང་པ་གཉིས་དགོས་སོ། །ཞེས་ཟེར། ལ་ལ་ནི། བདག་ཅག་ལ་རྒྱལ་པོའི་ཤ་དགོས་སོ། །ཞེས་ཟེར། ལ་ལ་ནི། བདག་ཅག་ལ་རྒྱལ་པོའི་ཁྲག་<line/>
དགོས་སོ། །ཞེས་ཟེར། ལ་ལ་ནི། བདག་ཅག་ལ་རྒྱལ་པོའི་མགོ་དགོས་སོ། །ཞེས་ཟེར། ལ་ལ་ནི། བདག་ཅག་ལ་རྒྱལ་པོའི་སྙིང་དགོས་སོ། །ཞེས་ཟེར་ན། དེ་ལ་བྱང་ཆུབ་<line/>
སེམས་དཔའ་འདི་སྙམ་དུ་སེམས་ཏེ། སྡུག་པ་དང༌། ཡིད་དུ་འོང་བ་ཐམས་ཅད་དང་བྲལ་ཞིང་བྱེ་བར་ཡང་གྱུར་ཏེ། སེམས་ཅན་གང་གི་བསམ་པ་ཡང་ཡོངས་སུ་ཚིམ་པར་མ་<line/>
གྱུར་གྱི། ད་ནི། བདག་གི་ལུས་འབྲལ་བར་འགྱུར་བའི་ཆོས་ཅན་འདིས་སེམས་ཅན་དེ་དག་གི་ཆགས་སེམས་རྩེ་གཞིལ་བར་བྱ་བའི་ཕྱིར་བསམ་པ་ཡོངས་སུ་ཚིམ་པར་བྱའོ། །<line/>
བཅོལ་བ་དང་ལྡན་པའི་ཆོས་ཀྱི་གནས་སུ་ནི། སེམས་བསྐྱེད་པར་མི་བྱའོ། །ཞེས་ནས་དེ་དག་ཐམས་ཅད་གཏོང་ཡང་དེའི་ཕྱིར་དེ་ལ་སེམས་བསྐྱེད་པ་གཅིག་ཙམ་ཡང་འགྱོད་པར་<line/>
</page>
<page index="241" id="121B">འགྱུར་བ་མེད་དེ། སེམས་ཅན་གང་ལ་ཡང་རིམ་གྲོ་མེད་པར་མི་བྱེད་པ་དེ་ནི། བྱང་ཆུབ་སེམས་དཔའི་ཐམས་ཅད་གཏོང་བའོ། །དེ་ལ་བྱང་ཆུབ་སེམས་དཔའི་འདས་པ་གཏོང་བ་གང་ཞེ་ན།<line/>
འདི་ལ་བྱང་ཆུབ་སེམས་དཔའ་སངས་རྒྱས་བཅོམ་ལྡན་འདས་འདས་པ་རྣམས་ཀྱི་བྱང་ཆུབ་སེམས་དཔའི་སྤྱོད་པ་ཐོས་པ་དང༌། འདས་པའི་སངས་རྒྱས་བཅོམ་ལྡན་འདས་རྣམས་ཀྱི་ཕུན་<line/>
སུམ་ཚོགས་པ་ཐམས་ཅད་ཉན་ཅིང་ཐོས་ནས་དེ་དག་ཐམས་ཅད་ལ་ཆགས་པར་མི་བྱེད། འབྲལ་བར་མི་བྱེད། དམིགས་སུ་མེད་པས་རབ་ཏུ་འཇུག་སྟེ། རྟོག་པར་མི་བྱེད། རྣམ་པར་<line/>
རྟོག་པར་མི་བྱེད། ཡོངས་སུ་རྟོག་པར་མི་བྱེད། སྨོན་པར་མི་བྱེད། ཆགས་པར་མི་བྱེད། ཞེན་པར་མི་བྱེད། རྟེན་པའི་སེམས་ཀྱིས་གནས་པར་མི་བྱེད་དེ། རྨི་ལམ་གྱི་ཆོས་དེ་ལྟ་བུ་<line/>
ཐོབ་པར་བྱེད་ཀྱང་དགེ་བའི་རྩ་བ་དེ་དག་ལ་སྙིང་པོའི་འདུ་ཤེས་མི་སྐྱེད་དོ། །དགེ་བའི་རྩ་བ་དེ་དག་ལ་རྟེན་པའི་འདུ་ཤེས་སུ་མི་བྱེད་དེ། འོན་ཀྱང་རྟེན་པའི་སེམས་ཅན་རྣམས་གཟུང་<line/>
བ་དང༌། སངས་རྒྱས་ཀྱི་ཆོས་ཀྱང་ཡོངས་སུ་སྨིན་པར་བྱ་བའི་ཕྱིར་བརྗོད་དོ། །འཆད་དོ། །སྟོན་ཏོ། །འདས་པའི་ཆོས་ཉིད་ལ་བརྟགས་ན། ཤར་ཕྱོགས་སུ་མི་མཐོང་ངོ༌། །ལྷོ་ཕྱོགས་<line/>
དང༌། ནུབ་ཕྱོགས་དང༌། བྱང་ཕྱོགས་སུ་རྗེས་སུ་མི་མཐོང་ངོ༌། །བྱང་ཤར་གྱི་ཕྱོགས་མཚམས་དང༌། ཤར་ལྷོའི་ཕྱོགས་མཚམས་དང༌། ལྷོ་ནུབ་ཀྱི་ཕྱོགས་མཚམས་དང༌། ནུབ་བྱང་<line/>
</page>
<page index="242" id="122A">༄༅། །གི་ཕྱོགས་མཚམས་དང༌། འོག་དང་སྟེང་གི་ཕྱོགས་སུ་རྗེས་སུ་མི་མཐོང་སྟེ། དེ་འདི་སྙམ་དུ། གང་ཅི་ཡང་རུང་མ་བཏང་བ་དེ་ནི། བཏང་བའོ། །སྙམ་དུ་སེམས་ཏེ།<line/>
ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའི་འདས་པ་གཏོང་བའོ། །དེ་ལ་བྱང་ཆུབ་སེམས་དཔའི་མ་འོངས་པ་གཏོང་བ་གང་ཞེ་ན། འདི་ལ་བྱང་ཆུབ་སེམས་དཔའ་<line/>
སངས་རྒྱས་བཅོམ་ལྡན་འདས་མ་བྱོན་པ་རྣམས་ཀྱི་སྤྱོད་པ་ཉན་ན། མཚན་མའི་ཚུལ་དང་དངོས་པོར་འཛིན་པས་མི་འཛིན་ཏེ། འཇིག་རྟེན་གྱི་ཁམས་གཞན་ལ་བརྩོན་པར་མི་བྱེད་<line/>
པ་ཡིན༑ ཚོལ་བ་མི་མངའ་བ་ཡིན། འདོད་ཆགས་པའི་སེམས་ཀྱིས་མི་སྨོན་པ་ཡིན། དེ་ལ་སེམས་མི་སྡུད་པ་ཡིན་ཏེ། མྱོང་བར་མི་བྱེད་དོ། །སྨོན་པར་མི་བྱེད་དོ། །དེ་དག་ཏུ་དགེ་<line/>
བའི་རྩ་བ་རྣམས་མི་གཏོང་ངོ༌། །དེ་དག་ཏུ་དགེ་བའི་རྩ་བ་རྣམས་འཇུག་པར་མི་བྱེད་དེ། སྤྱོད་པའང་རྒྱུན་གཅོད་པར་མི་བྱེད་དོ། །འོན་ཀྱང་དམིགས་པ་དེས་སངས་རྒྱས་ཀྱི་<line/>
ཆོས་སུ་འགྲུབ་པར་བྱ་བའི་ཕྱིར་ཏེ། སེམས་ཅན་རྣམས་ཀྱི་བསམ་པ་དང༌། ཚོགས་སྡུད་པར་བྱེད་ཅིང་ཆོས་ཉིད་ཀྱང་རབ་ཏུ་སྡུད་དོ། །ཆོས་དེ་ནི། ཡུལ་ནའང་མི་གནས།<line/>
ཕྱོགས་ན་ཡང་མི་གནས། ནང་ན་ཡང་མ་ཡིན། ཕྱི་རོལ་ན་ཡང་མ་ཡིན། རྒྱང་རིང་པོ་ན་ཡང་མ་ཡིན། དྲུང་ན་ཡང་མ་ཡིན་ནོ། །ཞེས་དེ་འདི་སྙམ་དུ་སེམས་ཏེ། གང་དུ་ནམ་<line/>
</page>
<page index="243" id="122B">ཡང་སྤྱད་པ་མེད་པར་བྱའོ། །སྙམ་པ་འདི་ནི། མ་འོངས་པ་གཏོང་བའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའི་ད་ལྟར་བྱུང་བ་གཏོང་བ་གང་ཞེ་ན། ཀྱེ་རྒྱལ་བའི་སྲས་<line/>
དག །འདི་ལ་བྱང་ཆུབ་སེམས་དཔའ་རྒྱལ་པོ་ཆེན་པོ་བཞིའི་རིས་ཀྱི་ལྷ་རྣམས་དང༌། སུམ་ཅུ་རྩ་གསུམ་དང༌། མཚེ་མ་དང༌། དགའ་ལྡན་དང༌། འཕྲུལ་དགའ་དང༌། གཞན་<line/>
འཕྲུལ་དབང་བྱེད་དང༌། ཚངས་པ་དང༌། ཚངས་རིས་དང༌། ཚངས་ལྷ་ཉེ་ཕན་དང༌། ཚངས་པ་ཀུན་འཁོར་དང༌། ཚངས་ཆེན་དང༌། སྣང་བ་དང༌། འོད་ཆུང་དང༌། ཚད་མེད་སྣང་བ་དང༌།<line/>
ཤིན་ཏུ་སྣང་བ་དང༌། དགེ་བ་དང༌། ཆུང་དགེ་དང༌། ཚད་མེད་དགེ་བ་དང༌། དགེ་རྒྱས་དང༌། ཆེ་བ་དང༌། ཆུང་ཆེ་དང༌། ཚད་མེད་ཆེ་བ་དང༌། འབྲས་བུ་ཆེ་བ་དང༌། མི་ཆེ་བ་དང༌། མི་<line/>
གདུང་བ་དང༌། ཤིན་ཏུ་མཐོང་བ་དང༌། གྱ་ནོམ་སྣང་བ་དང༌། འོག་མིན་གྱི་ལྷ་རྣམས་ནས་ཉན་ཐོས་ཀྱི་ཕུན་སུམ་ཚོགས་པ་དང༌། རང་སངས་རྒྱས་ཀྱི་ཕུན་སུམ་ཚོགས་<line/>
པ་དག་ཀྱང་ཉན་ཏེ། དེས་དེ་དག་ཐོས་ནས་ཀྱང་རྨོངས་པར་མི་འགྱུར། ཤིན་ཏུ་རྨོངས་པར་མི་འགྱུར། རབ་ཏུ་རྨོངས་པར་མི་འགྱུར། ཞུམ་པར་མི་འགྱུར། ཀུན་ནས་ཞུམ་པར་མི་<line/>
འགྱུར༑ རྣམ་པར་ཞུམ་པར་མི་འགྱུར། ཤིན་ཏུ་ཞུམ་པར་མི་འགྱུར། དམའ་བར་མི་འགྱུར་ཏེ། འདི་ལྟར་དེ་ནི། ཤེས་པས་འདུ་བྱེད་དུ་གཏོགས་པ་ཐམས་ཅད་རྨི་ལམ་ལྟ་བུར་<line/>
</page>
<page index="244" id="123A">༄༅། །མངོན་དུ་བྱེད་དོ། །དེ་འདི་སྙམ་དུ་གང་སྦྱིན་པར་བྱ་བ་འདི་ནི། སུའི་ཡང་མ་ཡིན་ནོ། །སྙམ་སྟེ། ངན་སོང་གི་ལམ་ཉེ་བར་གནས་པ་བཟློག་པར་བྱ་<line/>
བ་དང༌། སངས་རྒྱས་ཀྱི་ཆོས་ཐམས་ཅད་བསྒྲུབ་པའི་ཕྱིར་ཆོས་སྟོན་ཀྱང་བྱང་ཆུབ་སེམས་དཔའི་ལམ་མངོན་དུ་གྱུར་པའི་ཕྱིར་དེ་ལ་སེམས་རྒྱུ་བ་མེད་དེ། འདི་ནི། ད་ལྟར་བྱུང་<line/>
བ་གཏོང་བ་ཞེས་བྱའོ། །དེ་ལ་བྱང་ཆུབ་སེམས་དཔའི་ཤིན་ཏུ་གཏོང་བ་གང་ཞེ་ན། འདི་ལ་བྱང་ཆུབ་སེམས་དཔའ་སེམས་ཅན་མིག་དང་མི་ལྡན་པ་དང༌། རྣ་བ་དང་མི་ལྡན་པ་དང༌།<line/>
སྣ་དང་མི་ལྡན་པ་དང༌། ལྕེ་དང་མི་ལྡན་པ་དང༌། ལུས་དང་མི་ལྡན་པ་གྲངས་མེད་པ་ཞིག་གིས་འདི་སྐད་དུ་བདག་ཅག་ལ་ཅི་མེད་པ་དེ་ཁྱོད་ཀྱིས་བྱིན་ལ། ངེད་མི་ལྡན་པ་མེད་<line/>
པར་གྱིས་ཤིག །ཁྱོད་ནི། བསྐལ་པ་གྲངས་མེད་པར་མི་ལྡན་པར་འདུག་ཅིག །ཅེས་ཟེར་ན། བྱང་ཆུབ་སེམས་དཔའ་ནི། དེ་ཐོས་མ་ཐག་ཏུ་སེམས་ཅན་དེ་དག་མི་ལྡན་པ་མེད་<line/>
པར་སྒྲུབ་སྟེ། བསྐལ་པ་གྲངས་མེད་པར་དབང་པོ་དང་མི་ལྡན་པ་དེ་ཡང་ཉམས་སུ་ལེན་ཏོ། །དེ་མའི་ལྟོ་ན་འདུག་པའི་ཚེ་ཇི་ལྟ་བུར་སྤྱོད་པ་དང༌། མེར་མེར་པོར་འདུག་པ་ཇི་<line/>
ལྟ་བུ་ཡིན་པ་དང༌། རྡོས་པར་གྱུར་པ་ཇི་ལྟ་བུ་ཡིན་པ་དང༌། མཁྲེགས་པར་གྱུར་པ་ཇི་ལྟ་བུ་ཡིན་པ་དང༌། དབང་པོ་གྲུབ་པ་ཇི་ལྟ་བུ་ཡིན་པ་དང༌། སྐྱེས་པ་ཇི་ལྟ་བུ་ཡིན་པ་དང༌།<line/>
</page>
<page index="245" id="123B">རྒ་བ་ཇི་ལྟ་བུ་ཡིན་པ་དང༌། ན་བ་ཇི་ལྟ་བུ་ཡིན་པ་དང༌། ཤི་བ་ཇི་ལྟ་བུ་ཡིན་པ་དང༌། ལུས་ཀྱི་རང་བཞིན་ཐོག་མ་དང༌། བར་མ་དང༌། ཐ་མ་ཇི་ལྟ་བ་བཞིན་དུ་ཡང་དག་པར་རབ་ཏུ་ཤེས་སོ།།<line/>
ངོམ་དུ་མི་རུང་བ་དང༌། ངོ་ཚ་སྐྱེ་བ། འཕགས་པ་མ་ཡིན་པ། དྲི་མི་ཞིམ་པ། རྗེན་པའི་དྲི་ཅན། རོར་འགྱུར་བ། རུས་པ་བསགས་པ། ཤ་དང་ཁྲག་གིས་གཡོགས་པ། རྨ་དགུ་ནས་རྟག་ཏུ་<line/>
ཟག་པའོ། །ཞེས་ནས་དེ་ནི། སེམས་བསྐྱེད་པ་གཅིག་ཙམ་གྱིས་ཀྱང་དེ་དོན་དུ་གཉེར་བར་མི་སེམས་ཏེ། སེམས་བསྐྱེད་པ་གཅིག་གིས་ཀྱང་ཆགས་པ་མི་སྐྱེད་དོ། །དེ་ཤིན་ཏུ་གཏོང་བ་<line/>
དེས་འཛིན་པ་མེད་པའི་ཡིད་དང་ལྡན་པ་ཡིན་ཏེ། ལུས་འདི་ནི། དེ་ལྟར་སྙིང་པོ་མེད་པ་ཡིན་ན། བདག་གིས་ལུས་འདི་སྙིང་པོ་མེད་པར་མངོན་པར་མཐོང་བཞིན་དུ་ལུས་ལ་ཆགས་པར་<line/>
ཇི་ལྟར་བྱ། སེམས་ཅན་འདི་དག་གི་བསམ་པ་དེ་བཞིན་ཡོངས་སུ་ཚིམ་པར་བྱའོ། །ལུས་སྙིང་པོ་མེད་པ་འདིས་འགྲོ་བ་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱའོ། །འགྲོ་བ་<line/>
ཐམས་ཅད་ཀྱིས་ཀྱང་ཤེས་པར་བྱའོ། །ཡེ་ཤེས་ཀྱི་ཚོགས་གང་ཡང་རུང་བ་ལ་ཡང་མི་གནས་པའི་ཚུལ་གྱིས་གཞག་པར་བྱའོ། །ཞེས་ནས་ལུས་ཀྱི་འདུ་ཤེས་ཀྱང་མེད། སེམས་ཀྱི་འདུ་<line/>
ཤེས་ཀྱང་མེད་དེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའི་གཏོང་བའི་གཏོར་ཏེ། དྲུག་པའོ། །ཀྱེ་རྒྱལ་བའི་སྲས་དག། དེ་ལ་བྱང་ཆུབ་སེམས་དཔའི་ཡེ་ཤེས་ཀྱི་<line/>
</page>
<page index="246" id="124A">༄༅། །གཏེར་གང་ཞེ་ན། འདི་ལ་བྱང་ཆུབ་སེམས་དཔའ་གཟུགས་རབ་ཏུ་ཤེས་སོ། །གཟུགས་ཀུན་འབྱུང་བ་རབ་ཏུ་ཤེས་སོ། །གཟུགས་ཀྱི་འགོག་པ་རབ་ཏུ་ཤེས་སོ། །<line/>
གཟུགས་འགོག་པར་འགྲོ་བའི་ལམ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དེ་བཞིན་དུ་ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་པར་ཤེས་པ་ཡང་དག་པ་ཇི་ལྟ་བ་<line/>
བཞིན་དུ་རབ་ཏུ་ཤེས་སོ། །རྣམ་པར་ཤེས་པའི་ཀུན་འབྱུང་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །རྣམ་པར་ཤེས་པ་འགོག་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་<line/>
སོ༑ ༑རྣམ་པར་ཤེས་པ་འགོག་པར་འགྲོ་བའི་ལམ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །མ་རིག་པ་རབ་ཏུ་ཤེས་སོ། །མ་རིག་པའི་ཀུན་འབྱུང་བ་རབ་ཏུ་ཤེས་སོ། །མ་རིག་<line/>
པ་འགོག་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །མ་རིག་པ་འགོག་པར་འགྱུར་བའི་ལམ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །སྲེད་པ་རབ་ཏུ་ཤེས་སོ། །སྲེད་<line/>
པ་ཀུན་འབྱུང་བ་རབ་ཏུ་ཤེས་སོ། །སྲེད་པ་འགོག་པ་རབ་ཏུ་ཤེས་སོ། །སྲེད་པ་འགོག་པར་འགྲོ་བའི་ལམ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཉན་ཐོས་རབ་ཏུ་ཤེས་སོ།<line/>
ཉན་ཐོས་ཀྱི་ཆོས་རབ་ཏུ་ཤེས་སོ། །ཉན་ཐོས་ཀྱི་ཀུན་འབྱུང་བ་རབ་ཏུ་ཤེས་སོ། །ཉན་ཐོས་ཀྱི་མྱ་ངན་ལས་འདའ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །རང་སངས་<line/>
</page>
<page index="247" id="124B">རྒྱས་རབ་ཏུ་ཤེས་སོ། །རང་སངས་རྒྱས་ཀྱི་ཆོས་རབ་ཏུ་ཤེས་སོ། །རང་སངས་རྒྱས་ཀྱི་ཀུན་འབྱུང་བ་རབ་ཏུ་ཤེས་སོ། །རང་སངས་རྒྱས་ཀྱི་ཡོངས་སུ་མྱ་ངན་ལས་འདའ་བ་ཡང་དག་པ་ཇི་ལྟ་<line/>
བཞིན་དུ་རབ་ཏུ་ཤེས་སོ། །བྱང་ཆུབ་སེམས་དཔའ་རབ་ཏུ་ཤེས་སོ། །བྱང་ཆུབ་སེམས་དཔའི་ཆོས་རབ་ཏུ་ཤེས་སོ། །བྱང་ཆུབ་སེམས་དཔའི་ཀུན་འབྱུང་བ་རབ་ཏུ་ཤེས་སོ། །བྱང་ཆུབ་སེམས་<line/>
དཔའི་ཡོངས་སུ་མྱ་ངན་ལས་འདའ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཇི་ལྟར་ཤེས་ཤེ་ན། ལས་དང༌། ལས་ཀྱི་རྣམ་པར་སྨིན་པ་དང༌། བྱ་བ་དང༌། མངོན་པར་འདུ་བྱེད་པ་<line/>
དང༌། གསོ་བ་དང༌། གསོག་དང༌། སྙིང་པོ་མེད་པ་དང༌། བདག་མེད་པར་རབ་ཏུ་ཤེས་ཏེ། ཆོས་གང་ཡང་སྙིང་པོ་ཅན་དུ་ཤེས་པ་མེད་དོ། །ཆོས་གང་ལའང་རང་བཞིན་དུ་འདོགས་པ་<line/>
མེད་དེ༑ ངོ་བོ་ཉིད་ཀྱི་མཐས་གཏུགས་པར་ཐམས་ཅད་རབ་ཏུ་ཤེས་སོ། །སེམས་ཅན་རྣམས་ལ་ཡང་དེ་བཞིན་ཉིད་ཀྱི་དོན་དུ་ཆོས་སྟོན་ཏེ། དེ་ཅི་སྟོན་ཅེ་ན། འཇིག་པ་མེད་པའི་<line/>
ཕྱིར་ཆོས་སྟོན་ཏེ། གང་འཇིག་པ་མེད་པའི་ཕྱིར་ཞེ་ན། གཟུགས་འཇིག་པ་མེད་པའི་ཕྱིར། ཚོར་བ་འཇིག་པ་མེད་པའི་ཕྱིར། འདུ་ཤེས་འཇིག་པ་མེད་པའི་ཕྱིར། འདུ་བྱེད་འཇིག་<line/>
པ་མེད་པའི་ཕྱིར། རྣམ་པར་ཤེས་པ་འཇིག་པ་མེད་པའི་ཕྱིར་ཆོས་སྟོན་ཏོ། །མ་རིག་པ་འཇིག་པ་མེད་པའི་ཕྱིར། ཉན་ཐོས་ཀྱི་ཆོས་དང༌། རང་སངས་རྒྱས་ཀྱི་ཆོས་དང༌། བྱང་ཆུབ་<line/>
</page>
<page index="248" id="125A">༄༅། །སེམས་དཔའི་ཆོས་འཇིག་པ་མེད་པའི་ཕྱིར་ཆོས་སྟོན་ཏོ། །དེ་ཅིའི་ཕྱིར་ཞེ་ན། ཆོས་ནི། མ་སྐྱེས་པ། འདུས་མ་བྱས་པ། བྱེད་པ་པོ་མེད་པ། རྩོད་པ་མེད་པ།<line/>
གནས་པ་མེད་པ། མ་སྐྱེས་པ། མི་འབྱུང་བ། མ་བླངས་པ། ཉེ་བར་མ་བླངས་པ། བྱེད་པ་མེད་པ་སྟེ། དེ་ཤེས་རབ་ཀྱི་གཏེར་དེ་ལྟ་བུ་དང་ལྡན་པས་ལས་གྲོན་ཆུང་ངུས་ཆོས་ཐམས་<line/>
ཅད་ལ་མཁས་པ། གཞན་གྱི་དྲིང་མི་འཇོག་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཤེས་རབ་ཀྱི་གཏེར་དེ་ཡང་མི་ཟད་པ་ཡིན་ཏེ། དེ་ཡང་ཤིན་ཏུ་བསྟན་པ་བཅུས་མི་<line/>
ཟད་པ་ཡིན་ནོ། །བཅུ་གང་ཞེ་ན། ཐོས་པ་ལ་མཁས་པས་མི་ཟད་དོ། །དགེ་བའི་བཤེས་གཉེན་ལ་བསྙེན་པས་མི་ཟད་དོ། །ཚིག་རབ་ཏུ་དབྱེ་བ་ལ་མཁས་པས་མི་ཟད་དོ། །ཆོས་<line/>
ཀྱི་དབྱིངས་ལ་འཇུག་པ་མངོན་པར་སྒྲུབ་པས་མི་ཟད་དོ། །རྒྱན་གཅིག་པའི་ཡེ་ཤེས་ཀྱི་རྗེས་སུ་ཞུགས་པས་མི་ཟད་དོ། །བསོད་ནམས་ཐམས་ཅད་ཤིན་ཏུ་བསགས་པས་མི་<line/>
ཟད་དོ༑ ༑སྐྱོ་བ་མེད་པ་མངོན་པར་སྒྲུབ་པས་མི་ཟད་དོ། །གཟུངས་ཐམས་ཅད་ཀྱི་སྒོར་ཞུགས་པས་མི་ཟད་དོ། །སེམས་ཅན་ཐམས་ཅད་ཀྱི་སྐད་དང་སྒྲ་དང་བརྗོད་པ་སྣ་ཚོགས་<line/>
ཀྱི་ཕྱིར་མི་ཟད་དོ། །འགྲོ་བ་ཐམས་ཅད་ཀྱི་ཡིད་གཉིས་དང༌། ནེམ་ནུར་དང༌། ཐེ་ཚོམ་ཡང་དག་པར་གཅོད་པའི་ཕྱིར་མི་ཟད་དོ། །སངས་རྒྱས་ཀྱི་རྣམ་པར་འཕྲུལ་པ་ཐམས་ཅད་<line/>
</page>
<page index="249" id="125B">ཡོངས་སུ་བསྟན་པས་སེམས་ཅན་ཐམས་ཅད་ཉེ་བར་འཚོ་བ་དང༌། ཡོངས་སུ་སྨིན་པར་བྱ་བ་དང༌། གདུལ་བའི་སྤྱོད་པ་ཤིན་ཏུ་རྟོགས་པའི་ཕྱིར་མི་ཟད་དེ། མི་ཟད་པ་ཤིན་ཏུ་བསྟན་<line/>
པ་བཅུ་པོ་དེ་དག་གིས་ཤེས་རབ་ཀྱི་གཏེར་དེ་མི་ཟད་པ་ཡིན་ནོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་རྣམས་ཀྱི་ཤེས་རབ་ཀྱི་གཏེར་ཡིན་ཏེ། དེ་ལ་གནས་པའི་<line/>
བྱང་ཆུབ་སེམས་དཔའ་རྣམས་ཤེས་རབ་དང༌། ཡེ་ཤེས་བླ་ན་མེད་པ་རྣམ་པར་འཚང་རྒྱའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའ་རྣམས་ཀྱི་དྲན་པའི་གཏེར་གང་<line/>
ཞེ་ན༑ ཀྱེ་རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་དྲན་པ་དང་ལྡན་པ་ཡིན་ཏེ། དེ་ཡང་རྒྱུད་རྨོངས་པ་མེད་པའི་དྲན་པས་སྔོན་གྱི་གནས་རྗེས་སུ་དྲན་ཏེ། འདི་ལྟར་ཚེ་<line/>
གཅིག་ཀྱང་རྗེས་སུ་དྲན་ནོ། །ཚེ་གཉིས་དང༌། གསུམ་དང༌། བཞི་དང༌། ལྔ་དང༌། ཚེ་བརྒྱ་དང༌། སྟོང་དང༌། ཚེ་བརྒྱ་ཕྲག་དུ་མ་དང༌། ཚེ་སྟོང་ཕྲག་དུ་མ་དང༌། ཚེ་བརྒྱ་སྟོང་ཕྲག་དུ་<line/>
མ་དང༌། འཇིག་པའི་བསྐལ་པའམ། འདུ་བའི་བསྐལ་པའམ། འཇིག་པ་དང་འདུ་བའི་བསྐལ་པའམ། འཇིག་པའི་བསྐལ་པ་དུ་མ་དང༌། འདུ་བའི་བསྐལ་པ་དུ་མ་དང༌། འདུ་<line/>
བ་དང་འཇིག་པའི་བསྐལ་པ་དུ་མ་དང༌། བསྐལ་པ་བརྒྱ་དང༌། བསྐལ་པ་སྟོང་དང༌། བསྐལ་པ་བརྒྱ་སྟོང་དང༌། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དང༌། བསྐལ་པ་བྱེ་བ་ཁྲག་ཁྲིག་<line/>
</page>
<page index="250" id="126A">༄༅། །བརྒྱ་སྟོང་ཚད་མེད་པ་དང༌། བསྐལ་པ་བྱེ་བ་ཁྲག་ཁྲིག་གྲངས་མེད་པ། བསམ་གྱིས་མི་ཁྱབ་པ། མཚུངས་པ་མེད་པ། ཀུན་ཏུ་མཐའ་ཡས་པ། མུ་མེད་པ།<line/>
ས་མཚམས་མེད་པ། གཞལ་དུ་མེད་པ། བརྗོད་དུ་མེད་པ་གཉིས་དང༌། གསུམ་དང༌། བཞི་དང༌། ལྔ་དང༌། གཞུང་དེ་བཞིན་དུ་བརྗོད་དུ་མེད་པ་ཡང་བརྗོད་དུ་མེད་པ་དང༌། སངས་<line/>
རྒྱས་སྐྱེ་བར་ལུང་བསྟན་པ་ཤིན་ཏུ་བརྗོད་པ་གཅིག་དང༌། གཉིས་དང༌། གསུམ་དང༌། བཞི་དང༌། ལྔ་ནས་སངས་རྒྱས་སྐྱེ་བར་ལུང་བསྟན་པ་ཤིན་ཏུ་བརྗོད་དུ་མེད་པ་བརྗོད་དུ་<line/>
མེད་པའི་ཡང་བརྗོད་དུ་མེད་པ་དང༌། སངས་རྒྱས་སྐྱེ་བ་གཅིག་བསྟན་ཏེ། དེ་དང་མཚམས་སྦྱར་བའི་ལུང་བསྟན་པ་གཅིག་དང༌། གཉིས་དང༌། གསུམ་དང༌། བཞི་དང༌། ལྔ་<line/>
ནས་སངས་རྒྱས་སྐྱེ་བ་ཤིན་ཏུ་བསྟན་ཏེ། དེ་དང་མཚམས་སྦྱོར་བ་ལུང་བསྟན་པ་བརྗོད་དུ་མེད་པའི་ཡང་བརྗོད་དུ་མེད་པ་དང༌། མདོའི་སྡེ་གཅིག་དང༌། གཉིས་དང༌། གསུམ་དང༌།<line/>
བཞི་དང༌། ལྔ་ནས་བརྗོད་དུ་མེད་པའི་ཡང་བརྗོད་དུ་མེད་པའི་བར་དང༌། དབྱངས་ཀྱིས་བསྙད་པའི་སྡེ་དང༌། ལུང་བསྟན་པའི་སྡེ་དང༌། ཚིགས་སུ་བཅད་པའི་སྡེ་དང༌། གླེང་<line/>
གཞིའི་སྡེ་དང༌། ཆེད་དུ་བརྗོད་པའི་སྡེ་དང༌། འདི་ལྟར་འདས་པའི་སྡེ་དང༌། སྐྱེས་པ་རབས་ཀྱི་སྡེ་དང༌། ཤིན་ཏུ་རྒྱས་པའི་སྡེ་དང༌། ཆོས་རྨད་དུ་བྱུང་བ་བསྟན་པའི་སྡེ་དང༌།<line/>
</page>
<page index="251" id="126B">མན་ངག་བསྟན་པའི་སྡེ་གཅིག་དང༌། གཉིས་དང༌། གསུམ་དང༌། བཞི་དང༌། ལྔ་ནས་བརྗོད་དུ་མེད་པའི་ཡང་བརྗོད་དུ་མེད་པའི་བར་དང༌། འཁོར་འདུས་པ་གཅིག་དང༌། ཆོས་ཀྱི་མཚམས་<line/>
སྦྱར་བ་གཅིག་ནས་ཆོས་ཀྱི་མཚམས་སྦྱར་བ་བརྗོད་དུ་མེད་པའི་ཡང་བརྗོད་དུ་མེད་པའི་བར་དང༌། དབང་པོ་སྣ་ཚོགས་གཅིག་ནས་དབང་པོ་སྣ་ཚོགས་བརྗོད་དུ་མེད་པའི་ཡང་བརྗོད་<line/>
དུ་མེད་པའི་བར་དང༌། དབང་པོ་རྣམ་པ་ཐ་དད་པ་སྣ་ཚོགས་གཅིག་ནས་དབང་པོ་ཐ་དད་པ་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པའི་བར་དང༌། ཉོན་མོངས་པ་སྣ་ཚོགས་<line/>
གཅིག་ནས་ཉོན་མོངས་པ་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པའི་བར་དང༌། ཏིང་ངེ་འཛིན་སྣ་ཚོགས་གཅིག་ནས་ཏིང་ངེ་འཛིན་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པའི་བར་<line/>
དག་ཀྱང་དྲན་པ་དག་པ། དང་བ། རྙོག་པ་མེད་པ། རྣམ་པར་གསལ་བ། རྡུལ་མེད་པ། རྡུལ་དང་བྲལ་བ། དྲི་མ་མེད་པ། འོད་གསལ་བ། སང་སང་པོ། །བསྒྲིབས་པ་མེད་པས་རྗེས་སུ་དྲན་ནོ། །བྱང་ཆུབ་<line/>
སེམས་དཔའི་དྲན་པ་དེ་ནི། འཇིག་རྟེན་གྱི་འཁྲུལ་པས་མི་འཕྲོག་པ་ཡིན། ཕས་ཀྱི་རྒོལ་བ་ཐམས་ཅད་ཀྱིས་ཉེ་བར་ཉོན་མོངས་པར་མི་ནུས་པ་ཡིན། སྔོན་གྱི་དགེ་བའི་རྩ་བ་ཤིན་<line/>
ཏུ་སྦྱངས་པ་ཡིན། འཇིག་རྟེན་གྱི་ཆོས་ཐམས་ཅད་ཀྱིས་མ་གོས་པ་ཡིན། བདུད་དང་མུ་སྟེགས་ཅན་དམིགས་པ་ལ་གནས་པ་གཞན་གྱིས་མི་ཆོད་པ་ཡིན། ཚེ་རབས་ཀུན་ཏུ་<line/>
</page>
<page index="252" id="127A">༄༅། །འཕོ་བའི་ལུས་ཤིན་ཏུ་བསྟན་པ་ཐམས་ཅད་ཀྱིས་བརྗོད་པར་མི་ནུས་པ་ཡིན། སྔོན་གྱི་མཐའ་དང༌། ཕྱི་མའི་མཐའ་དང༌། ད་ལྟར་བྱུང་བའི་མཐས་རྣམ་<line/>
པར་མི་ཆོད་པ་ཡིན། འཇིག་རྟེན་གྱི་ཁམས་སུ་སྐྱེ་བ་དང་གནས་པ་ཐམས་ཅད་ཀྱིས་སྐྱོན་དུ་མ་གྱུར་པ་ཡིན། སངས་རྒྱས་སྐྱེས་པའི་འཁོར་གྱི་དཀྱིལ་འཁོར་དུ་འཇུག་པ་ཤིན་<line/>
ཏུ་བསྟན་པ་ཐམས་ཅད་ཀྱིས་ཐོགས་པ་མེད་པ་ཡིན། སངས་རྒྱས་ཀྱི་ཆོས་ཐམས་ཅད་ཀྱི་རྗེས་སུ་སོང་བ་ཡིན་ཏེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་<line/>
རྣམས་ཀྱི་དྲན་པའི་གཏེར་ཏེ། བརྒྱད་པའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའ་རྣམས་ཀྱི་རྟོགས་པའི་གཏེར་གང་ཞེ་ན། ཀྱེ་རྒྱལ་བའི་སྲས་དག །འདི་<line/>
ལ་བྱང་ཆུབ་སེམས་དཔའ་རྟོགས་པ་དང་ལྡན་པ་ཡིན་ཏེ། དེ་ཡང་ཡི་གེ་དེ་བཞིན་གཞན་མ་ཡིན་པས་མདོའི་ཚུལ་གྱི་ཆོས་སྟོན་ཏོ། །དེ་ནི། ཚེའི་རྒྱུད་གཅིག་པ་ཡང་ཡོངས་སུ་<line/>
འཛིན་ཏོ། །ཚེའི་རྒྱུད་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡོངས་སུ་འཛིན་ཏོ། །སངས་རྒྱས་ཀྱི་མཚན་གཅིག་ཀྱང་ཡོངས་སུ་འཛིན་ཏོ། །སངས་རྒྱས་ཀྱི་མཚན་<line/>
བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །བསྐལ་པ་གྲངས་མེད་པ་བསྟན་པ་གཅིག་ཀྱང་ཡོངས་སུ་འཛིན་ཏོ། །བསྐལ་པ་གྲངས་མེད་པ་<line/>
</page>
<page index="253" id="127B">བསྟན་པ་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །དེ་བཞིན་གཤེགས་པར་ལུང་བསྟན་པ་བརྗོད་པ་གཅིག་ཀྱང་ཡོངས་སུ་འཛིན་ཏོ། །དེ་བཞིན་གཤེགས་<line/>
པར་ལུང་བསྟན་པར་བརྗོད་པ་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །མདོ་གཅིག་ཀྱང་ཡོངས་སུ་འཛིན་ཏོ། །མདོ་བརྗོད་དུ་མེད་པའི་ཡང་བརྗོད་དུ་མེད་<line/>
པའི་བར་དུ་ཡང་ཡོངས་སུ་འཛིན་ཏོ། །འདུས་པ་གཅིག་ཀྱང་ཡོངས་སུ་འཛིན་ཏོ། །འདུས་པ་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །ཆོས་ཀྱི་མཚམས་<line/>
སྦྱར་བ་གཅིག་ཀྱང་ཡོངས་སུ་འཛིན་ཏོ། །ཆོས་ཀྱི་མཚམས་སྦྱར་བ་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །དབང་པོ་རྣམ་པ་ཐ་དད་པ་སྣ་ཚོགས་<line/>
གཅིག་ཀྱང་ཡོངས་སུ་འཛིན་ཏོ། །དབང་པོ་རྣམ་པ་ཐ་དད་པ་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །ཉོན་མོངས་པ་སྣ་ཚོགས་གཅིག་ཀྱང་<line/>
ཡོངས་སུ་འཛིན་ཏོ། །ཉོན་མོངས་པ་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །ཏིང་ངེ་འཛིན་སྣ་ཚོགས་གཅིག་ཀྱང་ཡོངས་སུ་འཛིན་ཏོ། །<line/>
ཏིང་ངེ་འཛིན་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པའི་བར་དུ་ཡང་ཡོངས་སུ་འཛིན་ཏོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་<line/>
</page>
<page index="254" id="128A">༄༅། །པོ་རྣམས་ཀྱི་རྟོགས་པའི་གཏེར་ཏེ། མི་ཟད་པ། ཀུན་ཏུ་མཐའ་ཡས་པ། དགང་དཀའ་བ། གཏིང་རྙེད་པར་དཀའ་བ། སྒྲུབ་པར་དཀའ་བ། མི་འཕྲོག་པ།<line/>
ཐུག་པ་མེད་པ། བདག་ཉིད་ཆེ་བའི་སངས་རྒྱས་ཀྱི་ཡུལ་གྱི་རྗེས་སུ་སོང་བ་སྟེ། འདི་ནི། གཏེར་དགུ་པའོ། །ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའ་རྣམས་ཀྱི་བློ་<line/>
གྲོས་ཀྱི་གཏེར་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་ཡང་དག་པར་རྟོགས་པར་བྱེད་པའི་རྟོགས་པ་དང་ལྡན་ཞིང་བློ་གྲོས་དང་ལྡན་པ་ཡིན་ཏེ། མདོ་<line/>
སྡེ་ཐམས་ཅད་དང་མི་འགལ་བས་དེ་ཆོས་སྟོན་པའི་ཚེ་དངོས་པོ་ཡོངས་སུ་ལྡོག་པ་གཅིག་ཀྱང་བརྩམས་ཏེ་ཆོས་སྟོན་པ་ནས་དངོས་པོ་ཡོངས་སུ་ལྡོག་པ་བརྗོད་དུ་མེད་པའི་ཡང་<line/>
བརྗོད་དུ་མེད་པའི་བར་དུ་ཆོས་སྟོན་ཏོ། །སངས་རྒྱས་ཀྱི་མཚན་གཅིག་ནས་ཚུལ་དེ་བཞིན་དུ་བརྗོད་དུ་མེད་པའི་ཡང་བརྗོད་དུ་མེད་པའི་བར་དང༌། འཇིག་རྟེན་གྱི་ཁམས་གཅིག་<line/>
དང༌། སངས་རྒྱས་སུ་ལུང་བསྟན་པ་གཅིག་དང༌། མདོ་གཅིག་དང༌། འཁོར་འདུས་པ་གཅིག་དང༌། ཆོས་ཀྱི་མཚམས་སྦྱར་བ་གཅིག་དང༌། དབང་པོ་རྣམ་པ་ཐ་དད་པ་སྣ་<line/>
ཚོགས་གཅིག་དང༌། ཉོན་མོངས་པ་སྣ་ཚོགས་གཅིག་དང༌། ཏིང་ངེ་འཛིན་སྣ་ཚོགས་གཅིག་ཀྱང་བརྩམས་ཏེ་ཆོས་སྟོན་པ་ནས་ཏིང་ངེ་འཛིན་སྣ་ཚོགས་བརྗོད་དུ་མེད་པའི་ཡང་<line/>
</page>
<page index="255" id="128B">བརྗོད་དུ་མེད་པའི་བར་དུ་བརྩམས་ཏེ་ཆོས་སྟོན་ཏོ། །ཉི་མ་གཅིག་ཀྱང་ཟད་པར་བྱེད་ཅིང་ཆོས་སྟོན་པ་ནས་ཟླ་བ་ཕྱེད་དང༌། ཟླ་བ་གཅིག་དང༌། ལོ་གཅིག་དང༌། ལོ་བརྒྱ་དང༌། ལོ་སྟོང་དང༌།<line/>
ལོ་བརྒྱ་ཕྲག་སྟོང་དང༌། བསྐལ་པ་དང༌། བསྐལ་པ་བརྒྱ་དང༌། བསྐལ་པ་སྟོང་དང༌། བསྐལ་པ་བརྒྱ་ཕྲག་སྟོང་དང༌། བསྐལ་པ་བྱེ་བ་ཁྲག་ཁྲིག་བརྒྱ་ཕྲག་སྟོང་དང༌། བསྐལ་པ་ཚད་མེད་<line/>
པ་དང༌། བསམ་གྱིས་མི་ཁྱབ་པ་དང༌། བསྐལ་པ་དཔག་ཏུ་མེད་པ་དང༌། གྲངས་མེད་པ་དང༌། མཚུངས་པ་མེད་པ་དང༌། ཀུན་ཏུ་མཐའ་ཡས་པ་དང༌། མུ་མེད་པ་དང༌། ས་མཚམས་མེད་<line/>
པ་དང༌། གཞལ་དུ་མེད་པ་དང༌། བརྗོད་དུ་མེད་པ་དག་ཀྱང་ཟད་པར་བྱེད་ཅིང་ཆོས་སྟོན་ན། ཚིག་དང་ཡི་གེ་གཅིག་བརྩམས་ཀྱང་དོན་དང༌། ཚིག་དང༌། ཡི་གེའི་མཐར་ཐུག་པ་མེད་དེ།<line/>
དེ་ཅིའི་ཕྱིར་ཞེ་ན། དེ་ནི། འདི་ལྟར་བྱང་ཆུབ་སེམས་དཔས་བྱང་ཆུབ་སེམས་དཔའི་གཏེར་བཅུ་རབ་ཏུ་ཐོབ་པའི་ཕྱིར་ཏེ། གཏེར་དེ་དག་ཐོབ་པས་གཟུངས་ཀྱི་སྙིང་པོའི་སྒོ་ཆོས་ཐམས་ཅད་<line/>
ལ་ཡང་དག་པར་གཞོལ་བ་ཞེས་བྱ་བ། གཟུངས་བརྒྱ་སྟོང་གྲངས་མེད་པའི་འཁོར་ཅན་མངོན་དུ་གྱུར་ཏེ། དེ་གཟུངས་ཀྱི་འཁོར་བརྒྱ་སྟོང་གྲངས་མེད་པ་སྟོན་པར་བྱེད་དོ། །ཆོས་སྣང་<line/>
བ་ཤིན་ཏུ་བསྟན་པ་ཐོབ་པས་སེམས་ཅན་ཐམས་ཅད་ལ་ཆོས་སྟོན་ཏོ། །ཆོས་ཀྱི་སྒོ་སྣང་བའི་ཆོས་ཅན་ལྕེ་ཡངས་པས་འཇིག་རྟེན་གྱི་ཁམས་ཐམས་ཅད་དུ་མངོན་པར་གོ་བར་བྱེད་<line/>
</page>
<page index="256" id="129A">༄༅། །པ་དང༌། དབྱངས་ཀྱི་ཡན་ལག་ལ་མཁས་པས་འགྲོ་བ་ཐམས་ཅད་ཚིམ་པར་བྱེད་པ་དང༌། དབང་པོ་ཇི་ལྟ་བ་བཞིན་དུ་མགུ་བར་བྱེད་པ་དང༌། ཉོན་<line/>
མོངས་པ་དང༌། ཀུན་ནས་འཁོར་བ་ཐམས་ཅད་རྣམ་པར་བཟློག་པ་དང༌། སྒྲ་དང་ཚིག་རྣམ་པ་ཐ་དད་པ་ཐམས་ཅད་ལ་རབ་ཏུ་ཞུགས་པ་དང༌། ཡི་གེ་ཐམས་ཅད་ཀྱི་སྤོབས་པས་<line/>
སྟོན་པའི་རྗེས་སུ་སོང་བ་དང༌། སེམས་ཅན་ཐམས་ཅད་ཀྱི་ས་བོན་གྲུང་པོ་ཡོངས་སུ་ཤེས་པའི་བསམ་པ་ཅན་དུ་བྱེད་པས་ཆོས་སྟོན་ཏེ། ཐོགས་པར་མི་བྱེད་དོ། །སྐྱོ་བར་མི་འགྱུར་<line/>
རོ༑ ༑དེ་ཅིའི་ཕྱིར་ཞེ་ན། དེ་ནི། འདི་ལྟར་བྱང་ཆུབ་སེམས་དཔས་ནམ་མཁའི་ཁམས་དང༌། ཆོས་ཀྱི་དབྱིངས་མཐའ་དང་དབུས་མེད་པ་རྒྱས་པར་བྱེད་པའི་ལུས་རབ་ཏུ་ཐོབ་པའི་ཕྱིར་<line/>
ཏེ༑ ཀྱེ་རྒྱལ་པའི་སྲས་དག །འདི་ནི། བྱང་ཆུབ་སེམས་དཔའི་གཏེར་བཅུས་བློ་གྲོས་མི་ཟད་པ། ཐུག་པ་མེད་པ། འདྲེས་པ་མེད་པ། རྣམ་པར་མི་ཆོད་པ། རྒྱུན་གཅད་པར་མི་ནུས་<line/>
པ༑ ཕྱིར་མི་ལྡོག་པ། གཏིང་རྙེད་པར་དཀའ་བ། རིང་དུ་གྱུར་པ། སྒོ་ཀུན་དང་ལྡན་པ། སངས་རྒྱས་ཐམས་ཅད་ཀྱི་ཆོས་ལ་ཞུགས་པའོ། །ཀྱེ་རྒྱལ་བའི་སྲས་དག །བཅུ་པོ་དེ་དག་<line/>
ནི། བྱང་ཆུབ་སེམས་དཔའ་རྣམས་ཀྱི་གཏེར་ཏེ། མི་ཟད་པའི་རྣམ་པ་བཅུས་མི་ཟད་པ་ཡིན་ནོ། །བླ་ན་མེད་པ་ཡིན་ནོ། །མཐར་རྫོགས་པའི་སངས་རྒྱས་སུ་འགྱུར་བ་ཡིན་ནོ། །<line/>
</page>
<page index="257" id="129B">བཅུ་གང་ཞེ་ན། སེམས་ཅན་ཐམས་ཅད་ཀྱི་ཉེ་བར་འཚོ་བ་དང༌། སྔོན་གྱི་སྨོན་ལམ་ལེགས་པར་ཡོངས་སུ་བསྔོས་པ་དང༌། བསྐལ་པ་ཐམས་ཅད་ཀྱི་གྲངས་གཅད་དུ་མེད་པ་དང༌། ནམ་<line/>
མཁའི་དབྱིངས་དང་མཉམ་པ་ཉིད་དུ་ཁོང་དུ་ཆུད་པའི་ཕྱིར་སེམས་ཚད་མེད་པ་དང༌། འདུས་བྱས་ཀྱིས་མ་གོས་པའི་ཕྱིར་འདུས་མ་བྱས་ལ་ཡོངས་སུ་བསྔོས་པ་དང༌། དེ་མ་ཐག་པའི་ཡུལ་དུ་<line/>
གྱུར་པས་ཆོས་ཐམས་ཅད་ཟད་མི་ཤེས་པ་དང༌། སྨོན་ལམ་ཆེན་པོ་ཐ་དད་པ་མེད་པ་དང༌། སྤྱོད་པ་ལ་གནས་པའི་སྟོབས་ཤིན་ཏུ་འཛིན་པ་དང༌། སངས་རྒྱས་ཐམས་ཅད་ཀྱིས་ཡོངས་<line/>
སུ་བཟུང་བ་དང༌། ཆོས་ཐམས་ཅད་སྒྱུ་མ་ལྟ་བུར་འཇུག་པ་མཐའ་དང་དབུས་མེད་པ་ལ་ཞུགས་པ་སྟེ། མི་ཟད་པའི་རྣམ་པ་བཅུ་པོ་འདི་དག་གིས་འཇིག་རྟེན་གྱི་བྱ་བ་ཐམས་ཅད་ཀྱི་མཐར་<line/>
ཕྱིན་པ་ཟད་མི་ཤེས་པའི་གཏེར་ཆེན་པོར་འགྱུར་རོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། གཏེར་མི་ཟད་པ་བཅུ་བསྟན་པའི་ལེའུ་སྟེ། ཉི་ཤུ་<line/>
བདུན་པའོ།། །།བམ་པོ་ཉི་ཤུ་དགུ་པ། དེ་ནས་སངས་རྒྱས་ཀྱི་མཐུས་ཤར་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་དང༌། དེ་བཞིན་དུ་ལྷོ་ཕྱོགས་དང༌། ནུབ་ཕྱོགས་<line/>
དང༌། བྱང་ཕྱོགས་དང༌། བྱང་ཤར་གྱི་ཕྱོགས་མཚམས་དང༌། ཤར་ལྷོའི་ཕྱོགས་མཚམས་དང༌། ལྷོ་ནུབ་ཀྱི་ཕྱོགས་མཚམས་དང༌། ནུབ་བྱང་གི་ཕྱོགས་མཚམས་དང༌། འོག་དང་<line/>
</page>
<page index="258" id="130A">༄༅། །སྟེང་གི་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ན་ཡང་གླིང་བཞི་པ་འདི་ལ་སོགས་པ་གླིང་རེ་རེ་ན་ཡང་དེ་བཞིན་གཤེགས་རྣམས་བཞུགས་པར་སྣང་ངོ༌། །<line/>
བྱང་ཆུབ་སེམས་དཔའ་དེ་དག་ཀྱང་དེ་བཞིན་གཤེགས་པའི་བྱིན་གྱི་རླབས་ཀྱིས་ཆོས་སྟོན་ཏོ། །དེ་བཞིན་གཤེགས་པའི་ཞབས་ཀྱི་དྲུང་ན་ཡང་འཁོད་པར་ཤེས་སོ། །བཅོམ་<line/>
ལྡན་འདས་ཀྱིས་ཀྱང་རྫུ་འཕྲུལ་མངོན་པར་འདུ་མཛད་པ་དེ་ཕྱིར་མ་བརྟུལ། བྱང་ཆུབ་ཀྱི་ཤིང་དྲུང་ཡང་ཕྱིར་མ་བརྟུལ། རི་རབ་ཀྱི་རྩེ་མོ་ཡང་ཕྱིར་མ་བརྟུལ་བར་རབ་མཚེ་མའི་<line/>
གནས་ནས་དགའ་ལྡན་གྱི་གནས་ཀྱི་ལྷའི་རྒྱལ་པོ་རབ་དགའ་ལྡན་གྱི་ཁང་པ་རིན་པོ་ཆེའི་རྒྱན་ཅེས་བྱ་བ་གང་ན་བདེར་གཤེགས་པར་སྣང་ངོ༌། །ཇི་ལྟར་གླིང་བཞི་པ་འདི་ན་བཅོམ་<line/>
ལྡན་འདས་དགའ་ལྡན་གྱི་གནས་སུ་གཤེགས་པར་སྣང་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་དག་ན་ཡང་བཅོམ་ལྡན་འདས་དགའ་ལྡན་གྱི་གནས་<line/>
སུ་གཤེགས་པར་སྣང་སྟེ། བྱིན་གྱི་རླབས་སྔ་མ་དེ་དག་ཀྱང་མ་འཁྲུག་པར་སྣང་ངོ༌། །དེ་ནས་ལྷའི་རྒྱལ་པོ་རབ་དགའ་ལྡན་གྱིས་རྒྱང་མ་ནས་བཅོམ་ལྡན་འདས་ཁང་པ་རིན་<line/>
པོ་ཆེ་ཐམས་ཅད་ཀྱིས་བརྒྱན་པར་གཤེགས་པ་མཐོང་ནས་རིངས་པའི་གཟུགས་སུ་ཁང་པ་རིན་པོ་ཆེ་ཐམས་ཅད་ཀྱིས་བརྒྱན་པའི་ནང་དུ་དེ་བཞིན་གཤེགས་པའི་སེངྒེའི་གདན་<line/>
</page>
<page index="259" id="130B">ནོར་བུ་རིན་པོ་ཆེ་ལས་བྱས་པ། ལྷ་རྫས་ཀྱི་རིན་པོ་ཆེའི་རྒྱུ་ལས་བསྒྲུབས་པ། དགེ་བའི་རྩ་བ་ཐམས་ཅད་ཀྱི་རྒྱུ་ལས་ཡོངས་སུ་གྲུབ་པ། དེ་བཞིན་གཤེགས་པའི་བྱིན་གྱི་རླབས།<line/>
ཀྱིས་བྱུང་བ། དགེ་བའི་རྩ་བ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་མང་པོས་བྱུང་བ། སངས་རྒྱས་ཐམས་ཅད་ལས་བྱུང་བའི་ཆོས་དཀར་པོ་ལས་བྱུང་བ། བསོད་ནམས་ཀྱི་<line/>
སྟོབས་མཐའ་ཡས་པ་སྣ་ཚོགས་ཐམས་ཅད་དང་ལྡན་པ། ཁ་ན་མ་ཐོ་བ་མེད་པའི་རྣམ་པར་སྨིན་པ་ཐམས་ཅད་ཀྱིས་རྣམ་པར་དག་པ། མི་མཐུན་པ་མེད་པའི་འཇིག་རྟེན་ལས་<line/>
འདས་པའི་ཆོས་ཀྱིས་བྱུང་བ། གོས་པ་མེད་པ། འགྲོ་བ་ཐམས་ཅད་དུ་བྱུང་བ། ཐུབ་པ་མེད་པ། འགྲོ་བ་ཐམས་ཅད་ཀྱིས་བལྟ་ན་སྡུག་པ། བོག་རེ་བྱེ་བ་བརྒྱ་སྟོང་ཕྲག་བཅུས་བརྒྱན་<line/>
པ༑ གསེར་གྱི་དྲ་བ་བྱེ་བ་བརྒྱ་སྟོང་ཕྲག་བཅུ་ཀུན་ཏུ་བྲེས་པ། མེ་ཏོག་གི་བླ་རེ་བྱེ་བ་བརྒྱ་སྟོང་ཕྲག་བཅུ་ཀུན་ནས་བྲེས་པ། ཕྲེང་བའི་བླ་རེ་བྱེ་བ་བརྒྱ་སྟོང་ཕྲག་བཅུ་ཀུན་ནས་ལྡིང་བ།<line/>
སྤོས་ཀྱི་བླ་རེ་བྱེ་བ་བརྒྱ་སྟོང་ཕྲག་བཅུས་སྤོས་ཀུན་ཏུ་འཐུལ་བར་སྦྱར་བ། རིན་པོ་ཆེའི་བླ་རེ་བྱེ་བ་བརྒྱ་སྟོང་ཕྲག་བཅུ་སྟེང་ནས་བཀབ་པ། མེ་ཏོག་གི་གདུགས་བྱེ་བ་བརྒྱ་སྟོང་<line/>
ཕྲག་བཅུས་ཀུན་ནས་བསྒྲེངས་པ། རིན་པོ་ཆེའི་གདུགས་བྱེ་བ་བརྒྱ་སྟོང་ཕྲག་བཅུས་ཀུན་ནས་བཀབ་པ། གདན་བྱེ་བ་ཁྲག་ཁྲིག་བརྒྱ་སྟོང་མངོན་པར་བཏིང་བ། རིན་པོ་ཆེའི་པུ་ཤུ་<line/>
</page>
<page index="260" id="131A">༄༅། །བྱ་བ་བརྒྱ་སྟོང་ཕྲག་བཅུ་རྒྱན་དུ་བསྒྲུབས་པ། ནོར་བུའི་དྲ་བ་བྱེ་བ་བརྒྱ་སྟོང་ཕྲག་བཅུ་ཤིན་ཏུ་རྣམ་པར་ཕྱེ་བས་གཡོགས་པར་བྱས་པ། རིན་པོ་ཆེའི་དྲ་བ་བྱེ་བ་བརྒྱ་<line/>
སྟོང་ཕྲག་བཅུས་འཁོར་ཀུན་ཏུ་གཡོགས་པ། རིན་པོ་ཆེའི་ཕྲེང་བ་འཆང་བའི་དྲ་བ་བྱེ་བ་བརྒྱ་སྟོང་ཕྲག་བཅུ་ཤིན་ཏུ་དབྱངས་པས་བཀབ་པ། ལྷབ་ལྷུབ་ཀྱི་དྲ་བ་བྱེ་བ་བརྒྱ་སྟོང་<line/>
ཕྲག་བཅུས་ཤིན་ཏུ་ཀླུབས་ཤིང་བརྒྱན་པ། གདུགས་ཀྱི་དྲ་བ་བྱེ་བ་བརྒྱ་སྟོང་ཕྲག་བཅུས་ཀུན་ནས་ཁེབས་པར་བཀབ་པ། གོས་སྣ་ཚོགས་ཀྱི་དྲ་བ་བྱེ་བ་བརྒྱ་སྟོང་ཕྲག་བཅུས་<line/>
སྣ་ཚོགས་སུ་གཡོགས་པ། རིན་པོ་ཆེའི་པདྨོའི་དྲ་བ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་རྒྱས་པར་བཀྲམ་པ། སྤོས་རིན་པོ་ཆེའི་དྲ་བ་བྱེ་བ་བརྒྱ་སྟོང་ཕྲག་བཅུ་འཐུལ་ཞིང་ཡིད་<line/>
དུ་འོང་བར་དྲི་ཞིམ་པ། རིན་པོ་ཆེའི་བླ་རེ་ཆེན་པོའི་དྲ་བ་བྱེ་བ་བརྒྱ་སྟོང་ཕྲག་བཅུའི་རྒྱན་ཆེན་པོ་བརྒྱན་པར་བྲེས་པ། རིན་པོ་ཆེའི་དྲིལ་བུའི་རྒྱན་གྱི་བླ་རེ་བྱེ་བ་བརྒྱ་སྟོང་ཕྲག་<line/>
བཅུས་ཡིད་དུ་འོང་བའི་སྒྲ་ཕྱུང་བ། ཙནྡན་རིན་པོ་ཆེའི་མདོག་ལྟ་བུའི་བླ་རེ་བྱེ་བ་བརྒྱ་སྟོང་ཕྲག་བཅུས་ཡིད་དུ་འོང་བར་བཀབ་པ། རིན་པོ་ཆེའི་མེ་ཏོག་སྣ་ཚོགས་ཀྱི་བླ་རེ་བྱེ་<line/>
བ་བརྒྱ་སྟོང་ཕྲག་བཅུ་མེ་ཏོག་ཤིན་ཏུ་རྒྱས་པ། གོས་ཁ་དོག་མཐའ་ཡས་པའི་བླ་རེ་བྱེ་བ་བརྒྱ་སྟོང་ཕྲག་བཅུས་སྣ་ཚོགས་སུ་སྣང་བར་བཀབ་པ། བྱང་ཆུབ་སེམས་དཔའི་<line/>
</page>
<page index="261" id="131B">བླ་རེ་བྱེ་བ་བརྒྱ་སྟོང་ཕྲག་བཅུས་སྣ་ཚོགས་སུ་ཀུན་ནས་བཀབ་པ། གདུགས་ཀྱི་བླ་རེ་ཁ་དོག་རྣམ་པ་སྣ་ཚོགས་བྱེ་བ་བརྒྱ་སྟོང་ཕྲག་བཅུས་རབ་ཏུ་གཡོགས་ཤིང་རྣམ་པ་སྣ་ཚོགས་<line/>
སུ་སྣང་བ། གསེར་གྱི་བླ་རེ་བྱེ་བ་བརྒྱ་སྟོང་ཕྲག་བཅུས་ཡིད་དུ་འོང་བར་བཀབ་ཅིང་རྣམ་པར་དག་པར་བྱས་པ། བཻ་ཌཱུཪྻའི་བླ་རེ་བྱེ་བ་བརྒྱ་སྟོང་ཕྲག་བཅུས་ལྷ་རྫས་དྲི་མ་མེད་ཅིང་<line/>
ཤིན་ཏུ་དག་པར་བྱས་པ། སྙིང་པོ་སྣ་ཚོགས་ཅན་གྱི་བླ་རེ་བྱེ་བ་བརྒྱ་སྟོང་ཕྲག་བཅུས་རྣམ་པ་སྣ་ཚོགས་ཀྱིས་བླ་རེར་བཀབ་པ། རིན་པོ་ཆེ་ཐམས་ཅད་ཀྱི་བླ་རེ་བྱེ་བ་བརྒྱ་སྟོང་<line/>
ཕྲག་བཅུའི་ནོར་བུ་རིན་པོ་ཆེ་བཟང་པོས་ཤིན་ཏུ་མཛེས་ཤིང་ཁེབས་པར་བཀབ་པ། རིན་པོ་ཆེའི་རྒྱན་བྱེ་བ་བརྒྱ་སྟོང་ཕྲག་བཅུས་ཕྱོགས་ཐམས་ཅད་བཀང་བ། རིན་པོ་ཆེའི་<line/>
གཟུགས་བརྙན་གྱི་བླ་རེ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་རྣམ་པར་ཆེ་ཞིང་མཛེས་པར་བརྒྱན་པ། རིན་པོ་ཆེའི་ཕྲེང་བ་བྱེ་བ་བརྒྱ་སྟོང་ཕྲག་བཅུས་ཕྲེང་བ་ཀུན་ཏུ་འབྲེལ་བར་<line/>
བརྒྱན་པ། སྤོས་ཀྱི་ཕྲེང་བ་བྱེ་བ་བརྒྱ་སྟོང་ཕྲག་བཅུས་མཆོད་པ་ལ་ཚུལ་དང་མཐུན་པའི་སྤོས་ཀྱི་དྲི་ཞིམ་པར་བྱས་པ། ལྷ་ལ་མཆོག་ཏུ་བྱ་བའི་སྤོས་དང་བདུག་སྤོས་བྱེ་བ་ཁྲག་<line/>
ཁྲིག་བརྒྱ་སྟོང་ཕྲག་བཅུས་ཁ་དོག་མཐའ་ཡས་པ་དང༌། དྲི་ཞིམ་པོར་བཏུལ་བའི་མཆོད་པ་ཅན། ལྷ་ལ་མཆོག་ཏུ་བྱ་བའི་ལྷབ་ལྷུབ་ཀྱི་རྒྱུད་བྱེ་བ་བརྒྱ་སྟོང་ཕྲག་བཅུ་མངོན་<line/>
</page>
<page index="262" id="132A">༄༅། །པར་ཀླུབས་ཤིང་དག་པར་བྱས་པ། རིན་པོ་ཆེའི་མེ་ཏོག་གི་ཕྲེང་བ་བྱེ་བ་བརྒྱ་སྟོང་ཕྲག་བཅུས་རིན་པོ་ཆེའི་ཐམས་ཅད་ཀྱི་རྒྱུད་དུ་མཛས་པར་བྱས་པ། དཔལ་<line/>
གྱི་སྙིང་པོའི་ཕྲེང་བ་བྱེ་བ་བརྒྱ་སྟོང་ཕྲག་བཅུས་རིན་པོ་ཆེ་སྣ་ཚོགས་སུ་བརྒྱན་པ། ནོར་བུ་རིན་པོ་ཆེ་སྣ་ཚོགས་ཀྱི་ཕྲེང་བ་བྱེ་བ་བརྒྱ་སྟོང་ཕྲག་བཅུས་རིན་པོ་ཆེ་ཐམས་ཅད་ཀྱི་རྒྱན་<line/>
དུ་རྣམ་པར་དག་པ། ནོར་བུ་རིན་པོ་ཆེ་རྒྱ་མཚོའི་རྒྱན་གྱི་ཕྲེང་བ་བྱེ་བ་བརྒྱ་སྟོང་ཕྲག་བཅུས་གདན་གྱི་སྙིང་པོ་ཤིན་ཏུ་བརྒྱན་པ། དབང་པོའི་རྡོ་རྗེ་བྱེ་བ་བརྒྱ་སྟོང་ཕྲག་བཅུས་ཤིན་<line/>
ཏུ་སྤྲས་པ། རིན་པོ་ཆེའི་སྣམ་བུ་བྱེ་བ་བརྒྱ་སྟོང་ཕྲག་བཅུ་ཀུན་ཏུ་སྦྱངས་པ། འཇིག་རྟེན་མཐའ་ཡས་པའི་དབང་པོའི་ནོར་བུ་རིན་པོ་ཆེ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བཟང་<line/>
བར་བརྒྱན་པ། གསེར་གྱི་སྙིང་པོ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བསྒྲུབས་ཤིང་དག་པར་བྱས་པ། ནོར་བུ་རིན་པོ་ཆེ་རྣམ་པར་སྣང་བ་བྱེ་བ་བརྒྱ་སྟོང་ཕྲག་བཅུས་རྡུལ་མེད་<line/>
པར་སྣང་བར་བྱས་པ། ནོར་བུ་རིན་པོ་ཆེ་བརྒྱ་བྱིན་མངོན་པར་ཆགས་པ་བྱེ་བ་བརྒྱ་སྟོང་ཕྲག་བཅུས་སྙིང་པོ་མཐའ་ཡས་པར་སྣང་བར་བརྒྱན་པ། ནོར་བུ་རིན་པོ་ཆེ་དཔའ་<line/>
པའི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་ཤིན་ཏུ་འབར་བར་བསྒྲུབས་པ། ནོར་བུ་རིན་པོ་ཆེ་སྣང་བའི་འོད་ཟེར་བྱེ་བ་བརྒྱ་སྟོང་ཕྲག་བཅུས་འོད་ཟེར་སྣང་བར་བྱས་པ།<line/>
</page>
<page index="263" id="132B">ནོར་བུ་རིན་པོ་ཆེ་ལྷ་ལ་མཆོག་ཏུ་བྱ་བ་བྱེ་བ་བརྒྱ་སྟོང་ཕྲག་བཅུས་སྐར་ཁུང་གི་ཤར་བུ་མཛེས་པར་བྲེས་པ། ནོར་བུ་རིན་པོ་ཆེ་བསོད་ནམས་ཀྱིས་དག་པ་བྱེ་བ་བརྒྱ་སྟོང་ཕྲག་བཅུས་<line/>
ཁ་དོག་གསལ་བར་གྱུར་པ། དངུལ་གྱི་རྟ་བབས་བྱེ་བ་བརྒྱ་སྟོང་ཕྲག་བཅུས་བྲེས་པའི་སྙིང་པོ་དཀར་པོ་རབ་ཏུ་རྣམ་པར་ཕྱེ་བ། འགྲོ་བ་རྒྱ་མཚོའི་ཟླ་གམ་བྱེ་བ་བརྒྱ་སྟོང་ཕྲག་བཅུས་<line/>
སྦུབས་ཤིན་ཏུ་བསྒྲུབས་པ། ནོར་བུ་རིན་པོ་ཆེ་དྲི་མ་མེད་པ་བྱེ་བ་བརྒྱ་སྟོང་ཕྲག་བཅུས་བལྟ་ན་མཛེས་པར་ཤིན་ཏུ་བརྒྱན་པ། ནོར་བུ་རིན་པོ་ཆེ་སེམས་ཀྱི་རྒྱལ་པོ་བྱེ་བ་བརྒྱ་སྟོང་ཕྲག་<line/>
བཅུས་འདབ་ཆགས་ཡིད་དུ་འོང་ཞིང་དགའ་བར་ཀུན་ཏུ་བརྒྱན་པ། ནོར་བུ་རིན་པོ་ཆེ་སེངྒེའི་གདོང་བྱེ་བ་བརྒྱ་སྟོང་ཕྲག་བཅུས་ཤིན་ཏུ་སྤྲས་པའི་མཆོད་པ་དང་ལྡན་པ། ནོར་བུ་རིན་པོ་ཆེ་<line/>
འཛམ་བུའི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་མཐུ་བརྟན་པར་ཤིན་ཏུ་བརྟན་པ། ནོར་བུ་རིན་པོ་ཆེ་སྙིང་པོ་དག་པ་བྱེ་བ་བརྒྱ་སྟོང་ཕྲག་བཅུས་རྣམ་པར་སྣང་ཞིང་མཛེས་པར་<line/>
བྱས་པ༑ ནོར་བུ་རིན་པོ་ཆེ་དབང་པོའི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་སྣང་བའི་གདུགས་སུ་བྲེས་པ། ནོར་བུ་རིན་པོ་ཆེ་དངུལ་གྱི་སྙིང་པོ་བྱེ་བ་བརྒྱ་སྟོང་ཕྲག་བཅུས་ནང་རྣམ་<line/>
པ་སྣ་ཚོགས་སུ་བཀྲམ་པ། ནོར་བུ་རིན་པོ་ཆེ་རི་རབ་ཀྱི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་སྙིང་པོ་ཤིན་ཏུ་བརྒྱན་པ། མུ་ཏིག་གི་ཕྲེང་བ་བྱེ་བ་བརྒྱ་སྟོང་ཕྲག་བཅུས་ཁ་<line/>
</page>
<page index="264" id="133A">༄༅། །དོག་མཛེས་པར་བྲེས་པ། བཻ་ཌཱུཪྻའི་ཕྲེང་བ་བྱེ་བ་བརྒྱ་སྟོང་ཕྲག་བཅུས་དྲ་བར་བྲེས་པ། མུ་ཏིག་དམར་པོའི་ཕྲེང་བ་བྱེ་བ་བརྒྱ་སྟོང་ཕྲག་བཅུས་རྣམ་<line/>
པ་སྣ་ཚོགས་སུ་རྣམ་པར་ཕྱེ་བ། ནོར་བུ་ཡིད་དུ་འོང་བའི་ཕྲེང་བ་བྱེ་བ་བརྒྱ་སྟོང་ཕྲག་བཅུ་རྣམ་པར་སྣ་ཚོགས་སུ་བཀོད་པ། རིན་པོ་ཆེ་ཤིན་ཏུ་སྣང་བའི་ཕྲེང་བ་བྱེ་བ་བརྒྱ་སྟོང་<line/>
ཕྲག་བཅུས་ཤིན་ཏུ་རྣམ་པར་བྱེ་ཞིང་རབ་ཏུ་བཟུང་བ། རིན་པོ་ཆེ་འབྲུ་སྣ་ཚོགས་ཀྱི་ཕྲེང་བ་བྱེ་བ་བརྒྱ་སྟོང་ཕྲག་བཅུས་ལུས་ཤིན་ཏུ་བརྒྱན་པ། མུ་ཏིག་དམར་པོའི་ཕྲེང་བ་བྱེ་<line/>
བ་བརྒྱ་སྟོང་ཕྲག་བཅུས་ཡིད་དུ་འོང་བར་སྣང་བ། ནོར་བུ་རིན་པོ་ཆེ་ཁ་དོག་དུ་མའི་ཕྲེང་བ་བྱེ་བ་བརྒྱ་སྟོང་ཕྲག་བཅུས་སྙིང་པོ་ཁ་དོག་སྣ་ཚོགས་ཤིང་ཁ་དོག་མཐའ་ཡས་པའི་<line/>
མཐར་ཕྱིན་པ། དགའ་བར་བྱེད་པའི་ཕྲེང་བ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུས་དག་པར་སྦྱངས་པ། ནོར་བུ་རིན་པོ་ཆེ་དཔལ་གྱི་འོད་ཟེར་གྱི་ཕྲེང་བ་བྱེ་བ་བརྒྱ་སྟོང་ཕྲག་<line/>
བཅུས་དཔལ་ཆེན་པོ་རབ་ཏུ་ཐོབ་པ་ཐོབ་པར་གྱུར་པ། ནོར་བུའི་གཟུགས་བྱེ་བ་བརྒྱ་སྟོང་ཕྲག་བཅུས་ཕྱོགས་ཤིན་ཏུ་སྤ་བར་བརྒྱན་པ། རིན་པོ་ཆེའི་དབང་པོའི་འཁོར་བྱེ་<line/>
བ་བརྒྱ་སྟོང་ཕྲག་བཅུ་ལ་གནས་ཡོངས་སུ་འཛིན་པ། དུས་དང་མཐུན་པའི་ཙནྡན་བྱེ་བ་བརྒྱ་སྟོང་ཕྲག་བཅུས་འཇིག་རྟེན་གྱི་ཁམས་ཐམས་ཅད་དུ་དྲི་ཞིམ་པོས་རྒྱས་པར་<line/>
</page>
<page index="265" id="133B">བྱས་པ༑ རིམ་གྲོ་བྱེད་པའི་མིའི་ཚོགས་བྱེ་བ་བརྒྱ་སྟོང་ཕྲག་བཅུས་སངས་རྒྱས་ཀྱི་ཞིང་ཐམས་ཅད་དུ་རྗེས་སུ་སོང་བ། སྤོས་ཀྱི་ཐུམ་པོ་ཤིན་ཏུ་ཆེ་བ་བྱེ་བ་བརྒྱ་སྟོང་ཕྲག་བཅུས་ཀུན་ཏུ་<line/>
རྒྱས་པ༑ ༑གཞན་གྱིས་ཕམ་པ་མེད་པའི་སྤོས་བྱེ་བ་བརྒྱ་སྟོང་ཕྲག་བཅུའི་དྲི་ཀུན་ཏུ་རྒྱས་པ། སྤོས་ཀྱི་གཟུགས་བྱེ་བ་བརྒྱ་སྟོང་ཕྲག་བཅུའི་དྲི་ཀུན་ཏུ་འབྱུང་བ། ཡིད་དུ་འོང་བའི་སྤོས་<line/>
བྱེ་བ་བརྒྱ་སྟོང་ཕྲག་བཅུའི་དྲི་རབ་ཏུ་འབྱུང་བ། སྣང་བ་སྟོན་པའི་སྤོས་བྱེ་བ་བརྒྱ་སྟོང་ཕྲག་བཅུའི་དྲིས་འགྲོ་བ་ཀུན་ཏུ་གང་བ། དྲི་སྣ་ཚོགས་ཁ་དོག་མཐའ་ཡས་པ་བྱེ་བ་བརྒྱ་སྟོང་<line/>
ཕྲག་བཅུས་སངས་རྒྱས་ཀྱི་ཞིང་ཐམས་ཅད་དུ་ཕྱིར་མི་ལྡོག་པར་ཞིམ་པ། བྱུག་པ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བྱུགས་པ། ཙནྡན་རྣམ་པ་ཐ་དད་པའི་སྤོས་བྱེ་བ་བརྒྱ་སྟོང་<line/>
ཕྲག་བཅུས་ཚོན་དུ་བསྐུས་ཤིང་མཛེས་པ། སྤོས་རྣམ་པ་ཐ་དད་པ་བྱེ་བ་བརྒྱ་སྟོང་ཕྲག་བཅུས་དྲི་ཞིམ་པོར་ཤིན་ཏུ་བསྒོས་པ། ཨ་ག་རུ་ནག་པོ་པདྨོའི་སྙིང་པོ་བྱེ་བ་བརྒྱ་སྟོང་<line/>
ཕྲག་བཅུས་སྤྲིན་གྱི་སྙིང་པོར་བྱས་པ། བདུག་སྤོས་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བདུགས་ཤིང་ཡོག་པ། བདུག་སྤོས་ཀྱི་འོད་ཟེར་བྱེ་བ་བརྒྱ་སྟོང་ཕྲག་བཅུ་དབང་པོ་ཞི་བར་<line/>
ཞིམ་པ༑ སྤོས་ཀུན་ཏུ་རྒྱུ་བ་བྱེ་བ་བརྒྱ་སྟོང་ཕྲག་བཅུ་ཡིད་དུ་འོང་བར་ཞིམ་པ། སྤོས་ཀྱི་འོད་ཟེར་བྱེ་བ་བརྒྱ་སྟོང་ཕྲག་བཅུས་རོ་ཐམས་ཅད་དུ་བདུགས་ཤིང་དྲི་ཞིམ་པ། སྤོས་<line/>
</page>
<page index="266" id="134A">༄༅། །རྣམ་པར་ཚོར་བར་བྱེད་པའི་དམ་པ་བྱེ་བ་བརྒྱ་སྟོང་ཕྲག་བཅུས་དབང་པོ་མི་འཁྲུག་པར་སྤོས་ཐམས་ཅད་ཀྱིས་མཆོད་པར་བྱས་པ། སྤོས་ཀྱི་རྒྱལ་པོ་<line/>
གཞལ་དུ་མེད་པ་བྱེ་བ་བརྒྱ་སྟོང་ཕྲག་བཅུས་སྤོས་ཀྱི་གཟུགས་རྣམ་པ་སྣ་ཚོགས་སུ་ཤིན་ཏུ་བརྒྱན་པ། ལྷ་རྫས་ཀྱི་མེ་ཏོག་གི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་མངོན་<line/>
པར་འབབ་པ། ལྷ་རྫས་ཀྱི་སྤོས་ཀྱི་སྤྲིན་བྱེ་བ་བརྒྱ་སྟོང་ཕྲག་བཅུ་མངོན་པར་འབབ་པ། ལྷ་རྫས་ཀྱི་ཕྱེ་མའི་སྤྲིན་བྱེ་བ་བརྒྱ་སྟོང་ཕྲག་བཅུ་མངོན་པར་འབབ་པ། ལྷ་རྫས་ཀྱི་<line/>
པདྨོའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་མངོན་པར་འབབ་པ། ལྷ་རྫས་ཀྱི་རིན་པོ་ཆེའི་མེ་ཏོག་གི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུའི་ཆར་མངོན་པར་འབབ་པ། ལྷ་<line/>
རྫས་ཀྱི་ཨུཏྤ་ལའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཀུན་ཏུ་ཡོག་པར་འབབ་པ། ལྷ་རྫས་ཀྱི་རིན་པོ་ཆེའི་མེ་ཏོག་གི་ཆར་བྱེ་བ་བརྒྱ་སྟོང་ཕྲག་བཅུ་རབ་ཏུ་འབབ་པ། ལྷ་<line/>
རྫས་ཀྱི་མེ་ཏོག་པུཎྜ་རཱི་ཀའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཤིན་ཏུ་འབབ་པ། ལྷ་རྫས་ཀྱི་མེ་ཏོག་མནྡཱ་ར་བའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུའི་ཚོགས་ཆེན་པོ་<line/>
རབ་ཏུ་འབབ་པ། ལྷ་རྫས་ཀྱི་མེ་ཏོག་ཐམས་ཅད་ཀྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་རྒྱུན་དུ་འབབ་པ། ན་བཟའི་སྤྲིན་བྱེ་བ་བརྒྱ་སྟོང་ཕྲག་བཅུས་བར་སྣང་ཁ་དོག་སྣ་<line/>
</page>
<page index="267" id="134B">ཚོགས་སུ་གྱུར་པ། ནོར་བུ་རིན་པོ་ཆེའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཀུན་ཏུ་སྣང་བར་འབབ་པ། གདུགས་ཀྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཀུན་ནས་ཡོག་པར་འབབ་<line/>
པ༑ བ་དན་གྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཁ་དོག་སྣ་ཚོགས་དུ་མར་འབབ་པ། ལྷ་རྫས་ཀྱི་ཅོད་པན་གྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་སྣ་ཚོགས་སུ་འབབ་པ། ལྷབ་ལྷུབ་<line/>
ཀྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཤིན་ཏུ་ཀླུབས་པར་འབབ་པ། ལྷ་རྫས་ཀྱི་རིན་པོ་ཆེའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཁ་དོག་སྣ་ཚོགས་སུ་འབབ་པ། ལྷ་རྫས་ཀྱི་རིན་<line/>
པོ་ཆེའི་སེན་མོ་དོའི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་རྒྱན་ཆེན་པོར་འབབ་པ། ལྷ་རྫས་ཀྱི་ཙནྡན་གྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཙནྡན་རྣམ་པ་སྣ་ཚོགས་ཀྱི་ཁ་དོག་<line/>
དུ་མར་འབབ་པ། ལྷ་རྫས་ཀྱི་ཨ་ག་རུ་དང༌། ཙནྡན་གྱི་སྤྲིན་གྱི་ཆར་བྱེ་བ་བརྒྱ་སྟོང་ཕྲག་བཅུ་ཤིན་ཏུ་ཡོག་པར་འཐུལ་ཞིང་འབབ་པ། རིན་པོ་ཆེའི་རྒྱལ་མཚན་བྱེ་བ་བརྒྱ་སྟོང་<line/>
ཕྲག་བཅུ་ཤིན་ཏུ་བསྒྲེངས་པ། རིན་པོ་ཆེའི་བ་དན་བྱེ་བ་བརྒྱ་སྟོང་ཕྲག་བཅུ་ཤིན་ཏུ་དབྱངས་པ། སྣམ་བུ་རིན་པོ་ཆེའི་ལྡ་ལྡི་བྱེ་བ་བརྒྱ་སྟོང་ཕྲག་བཅུ་ཤིན་ཏུ་བྲེས་པ། སྤོས་ཀྱི་<line/>
སྣོད་བྱེ་བ་བརྒྱ་སྟོང་ཕྲག་བཅུ་ནས་ཤིན་ཏུ་འཐུལ་བ། རིན་པོ་ཆེའི་ཕྲེང་བའི་ཆུན་པོ་བྱེ་བ་བརྒྱ་སྟོང་ཕྲག་བཅུ་ཤིན་ཏུ་དབྱངས་པ། རིན་པོ་ཆེའི་སིལ་སྙན་བྱེ་བ་བརྒྱ་སྟོང་ཕྲག་བཅུ་<line/>
</page>
<page index="268" id="135A">༄༅། །ཤིན་ཏུ་འཁྲོལ་ཞིང་འཛིན་པ། ལྷ་རྫས་ཀྱི་རྡུལ་ཡབ་བྱེ་བ་བརྒྱ་སྟོང་ཕྲག་བཅུ་རྣམ་པར་རློབ་ཅིང་འཛིན་པ། རིན་པོ་ཆེའི་དྲིལ་བུའི་དྲ་བ་བྱེ་བ་བརྒྱ་སྟོང་<line/>
ཕྲག་བཅུ་ཤིན་ཏུ་འཁྲོལ་བ། རིན་པོ་ཆེའི་སྟེགས་བུ་བྱེ་བ་བརྒྱ་སྟོང་ཕྲག་བཅུས་ཀུན་ནས་བསྐོར་བ། རིན་པོ་ཆེའི་ཤིང་ཏ་ལའི་ཕྲེང་བ་བྱེ་བ་བརྒྱ་སྟོང་ཕྲག་བཅུ་ཀུན་ནས་འགྲེང་བ།<line/>
རིན་པོ་ཆེའི་ཕྲེང་བ་བྱེ་བ་བརྒྱ་སྟོང་ཕྲག་བཅུས་ལྡ་ལྡིར་བརྒྱན་པ། རིན་པོ་ཆེའི་ཤིང་བྱེ་བ་བརྒྱ་སྟོང་ཕྲག་བཅུས་ཀུན་ནས་ཡོག་ཅིང་འཁོར་བ། ཁང་པ་བརྩེགས་པ་རིན་པོ་ཆེའི་<line/>
རྒྱན་ཅན་བྱེ་བ་བརྒྱ་སྟོང་ཕྲག་བཅུས་ནང་གི་རྒྱན་དུ་དཀྲིགས་པ། རིན་པོ་ཆེའི་ཁང་བུ་བྱེ་བ་བརྒྱ་སྟོང་གི་སྒོ་ལ་རིན་པོ་ཆེ་ཐམས་ཅད་ཀྱི་ཕྲེང་བ་བཀྱེ་བ། གསེར་གྱི་དྲིལ་བུ་བྱེ་བ་<line/>
བརྒྱ་སྟོང་ཕྲག་བཅུ་འཁྲོལ་བའི་སྒྲ་ཡིད་དུ་འོང་བར་འབྱུང་བ། དཔལ་གྱི་བེའུ་བྱེ་བ་བརྒྱ་སྟོང་ཕྲག་བཅུའི་ཕྲེང་བ་རབ་ཏུ་དབྱངས་པས་ཡོངས་སུ་དག་པ། རིན་པོ་ཆེའི་བཀྲ་<line/>
ཤིས་བྱེ་བ་བརྒྱ་སྟོང་ཕྲག་བཅུའི་མཚན་བཟང་པོ་བྱུང་བ། གསེར་གྱི་དམ་པ་བྱེ་བ་བརྒྱ་སྟོང་ཕྲག་བཅུའི་གསེར་གྱི་ལྕག་བོད་ཀྱིས་ཀུན་ཏུ་བལྟས་པ། རིན་པོ་ཆེའི་གདུགས་<line/>
གཅིག་ནས་གཅིག་ཏུ་བརྒྱུད་པ་བྱེ་བ་བརྒྱ་སྟོང་ཕྲག་བཅུ་རིན་པོ་ཆེ་ཐམས་ཅད་ཀྱི་ཡུ་བས་བཟུང་བ། རིན་པོ་ཆེའི་རྒྱན་བྱེ་བ་བརྒྱ་སྟོང་ཕྲག་བཅུས་རིན་པོ་ཆེའི་རྒྱན་གྱི་དྲ་བ་<line/>
</page>
<page index="269" id="135B">ཐམས་ཅད་དུ་རྣམ་པར་བྲེས་པ། རིན་པོ་ཆེའི་འོད་ཟེར་བྱེ་བ་བརྒྱ་སྟོང་ཕྲག་བཅུ་འོད་ཟེར་སྣ་ཚོགས་སུ་རབ་ཏུ་འཕྲོ་བ། སྣང་བ་བྱེ་བ་བརྒྱ་སྟོང་ཕྲག་བཅུས་ཀུན་ཏུ་སྣང་བར་བྱེད་པ། འོད་<line/>
བྱེ་བ་བརྒྱ་སྟོང་ཕྲག་བཅུ་རབ་ཏུ་འཚེར་བ། ཉི་མའི་དཀྱིལ་འཁོར་གྱི་སྙིང་པོ་བྱེ་བ་བརྒྱ་སྟོང་ཕྲག་བཅུས་གཟུགས་རབ་ཏུ་མཛེས་ཤིང་ལུས་ཤིན་ཏུ་འཕགས་པ། ཟླ་བའི་དཀྱིལ་འཁོར་བྱེ་<line/>
བ་བརྒྱ་སྟོང་ཕྲག་བཅུས་ཁ་དོག་དུ་མར་བསྒྲུབས་པ། སྤོས་ཀྱི་འོད་ཟེར་བྱེ་བ་བརྒྱ་སྟོང་ཕྲག་བཅུ་རབ་རིབ་མེད་པར་སྣང་བ། ལྷ་རྫས་ཀྱི་པདྨོའི་དམ་པ་བྱེ་བ་བརྒྱ་སྟོང་ཕྲག་བཅུས་རབ་<line/>
ཏུ་བསྒྲུབས་ཤིང་སྙིང་པོ་ཤིན་ཏུ་འཕགས་པ། རིན་པོ་ཆེའི་དྲ་བ་བྱེ་བ་བརྒྱ་སྟོང་ཕྲག་བཅུས་སྙིང་པོ་ཀུན་ནས་ཡོག་པར་བྱས་པ། མེ་ཏོག་གི་དྲ་བ་བྱེ་བ་བརྒྱ་སྟོང་ཕྲག་བཅུ་ཀུན་ནས་རྒྱས་<line/>
པར་བཀྲམ་པ། སྤོས་ཀྱི་དྲ་བ་བྱེ་བ་བརྒྱ་སྟོང་ཕྲག་བཅུའི་དྲི་སྣ་ཚོགས་ཀྱིས་ཀུན་ནས་ཡོག་པ། ལྷ་རྫས་ཀྱི་གདན་རིན་པོ་ཆེ་བྱེ་བ་བརྒྱ་སྟོང་ཕྲག་བཅུ་མཛེས་པར་བཏིང་བ། ལྷ་རྫས་<line/>
ཀྱི་གོས་རིན་པོ་ཆེ་བྱེ་བ་བརྒྱ་སྟོང་ཕྲག་བཅུས་མཛེས་པར་བཀྲམ་པ། ལྷ་རྫས་ཀྱི་གོས་ཁ་དོག་སྔོན་པོ་བྱེ་བ་བརྒྱ་སྟོང་ཕྲག་བཅུ་ཤིན་ཏུ་བརྒྱན་པར་བཏིང་བ། ལྷ་རྫས་ཀྱི་གོས་<line/>
ཁ་དོག་སེར་བོ་བྱེ་བ་བརྒྱ་སྟོང་ཕྲག་བཅུ་རྒྱན་ཆེན་པོར་བཏིང་བ། ལྷ་རྫས་ཀྱི་གོས་ཁ་དོག་དམར་པོ་བྱེ་བ་བརྒྱ་སྟོང་ཕྲག་བཅུ་ལྷའི་དགའ་བར་བཏིང་བ། ལྷ་རྫས་ཀྱི་གོས་ཁ་དོག་<line/>
</page>
<page index="270" id="136A">༄༅། །སྣ་ཚོགས་བྱེ་བ་བརྒྱ་སྟོང་ཕྲག་བཅུ་གོས་ཀྱི་རྒྱན་དུ་བཏིང་བ། ལྷ་རྫས་ཀྱི་རིན་པོ་ཆེ་སྣ་ཚོགས་ཀྱི་གོས་རྣམ་པ་སྣ་ཚོགས་བྱེ་བ་བརྒྱ་སྟོང་ཕྲག་བཅུ་ཁ་དོག་<line/>
ལེགས་པར་བཏིང་བ། སྤོས་སྣ་ཚོགས་ཀྱིས་ཡོངས་སུ་བསྒོས་པའི་གོས་བྱེ་བ་བརྒྱ་སྟོང་ཕྲག་བཅུ་གོས་བཟང་པོར་བཏིང་བ། རིན་པོ་ཆེ་རྨད་དུ་བྱུང་བ་ཐམས་ཅད་ཀྱི་གོས་བྱེ་<line/>
བ་བརྒྱ་སྟོང་ཕྲག་བཅུས་ཡིད་དུ་འོང་བའི་རྒྱན་དུ་བཏིང་བ། གོས་དཀར་པོ་སྣ་ཚོགས་བྱེ་བ་བརྒྱ་སྟོང་ཕྲག་བཅུས་བླ་གབ་ཏུ་བཀབ་པ། ལྷ་རྫས་ཀྱི་དྲིལ་བུའི་རྒྱལ་མཚན་བྱེ་བ་<line/>
བརྒྱ་སྟོང་ཕྲག་བཅུས་ཡིད་དུ་འོང་བའི་སྒྲ་ཕྱུང་བ། གསེར་གྱི་དྲ་བའི་རྒྱལ་མཚན་བྱེ་བ་བརྒྱ་སྟོང་ཕྲག་བཅུ་སྒྲ་ཤིན་ཏུ་འབྱིན་ཅིང་ཡོངས་སུ་བཟུང་བ། ལྷ་རྫས་ཀྱི་སྣམ་བུ་<line/>
རིན་པོ་ཆེའི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་རྒྱལ་མཚན་གྱི་དྲ་བའི་རྒྱན་དུ་བརྒྱན་པ། སྤོས་ཀྱི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་སྤོས་ཀྱི་དྲ་བ་ཐམས་ཅད་ཀྱི་<line/>
རྒྱན་རྣམ་པར་དག་པ། ལྷ་རྫས་ཀྱི་མེ་ཏོག་གི་རྒྱལ་མཚན་བྱེ་བ་བརྒྱ་སྟོང་ཕྲག་བཅུ་མེ་ཏོག་ཐམས་ཅད་ཀྱི་ཆར་དུ་འབབ་པ། ལྷ་རྫས་ཀྱི་གོས་ཀྱི་རྒྱལ་མཚན་བྱེ་བ་བརྒྱ་<line/>
སྟོང་ཕྲག་བཅུས་གོས་ཐམས་ཅད་དུ་བསྐྱོད་པ། ལྷ་རྫས་ཀྱི་ནོར་བུ་རིན་པོ་ཆེའི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་མཛེས་པ་ཐམས་ཅད་ཀྱི་རྒྱལ་མཚན་དང་ལྡན་པར་<line/>
</page>
<page index="271" id="136B">བྱས་པ༑ ལྷ་རྫས་ཀྱི་ལྷབ་ལྷུབ་ཀྱི་རྒྱལ་མཚན་བྱེ་བ་བརྒྱ་སྟོང་ཕྲག་བཅུས་ལྷབ་ལྷུབ་ཐམས་ཅད་ཀྱི་རྒྱལ་མཚན་རྣམ་པ་སྣ་ཚོགས་སུ་གྱུར་པ། ལྷ་རྫས་ཀྱི་ཕྲེང་བའི་རྒྱལ་མཚན་བྱེ་བ་<line/>
བརྒྱ་སྟོང་ཕྲག་བཅུ་ཕྱོགས་ཀུན་ནས་འགྲེང་བ། ལྷ་རྫས་ཀྱི་གདུགས་ཀྱི་རྒྱལ་མཚན་བྱེ་བ་བརྒྱ་སྟོང་ཕྲག་བཅུ་དྲིལ་བུ་ཐམས་ཅད་འཁྲོལ་བས་ཡིད་དུ་འོང་ཞིང་དགའ་བའི་སྒྲ་ཕྱུང་<line/>
བ༑ ལྷ་རྫས་ཀྱི་དུང་བྱེ་བ་བརྒྱ་སྟོང་ཕྲག་བཅུའི་སྒྲ་སྙན་པ་ཕྱུང་བ། ལྷ་རྫས་ཀྱི་རྔ་བྱེ་བ་བརྒྱ་སྟོང་ཕྲག་བཅུས་རྔ་ཆེན་པོའི་སྒྲ་ཤིན་ཏུ་ཕྱུང་བ། ལྷ་རྫས་ཀྱི་པི་ཝང་བྱེ་བ་བརྒྱ་སྟོང་<line/>
ཕྲག་བཅུས་ཡིད་དུ་འོང་ཞིང་འབྲེལ་བའི་སྒྲ་ཕྱུང་བ། ལྷ་རྫས་ཀྱི་ཁ་སྦྱར་བྱེ་བ་བརྒྱ་སྟོང་ཕྲག་བཅུས་དབྱངས་ཆེན་པོར་སྒྲ་བསྒྲགས་པ། ལྷ་རྫས་ཀྱི་སིལ་སྙན་བྱེ་བ་བརྒྱ་སྟོང་ཕྲག་<line/>
བཅུ་གླུ་དང་རོལ་མོར་སྦྱར་བ་དང་ལྡན་པ། ལྷ་རྫས་ཀྱི་རོལ་མོ་དབྱངས་ཀྱི་དམ་པ་བྱེ་བ་བརྒྱ་སྟོང་ཕྲག་བཅུའི་སྒྲ་ཡིད་དུ་འོང་བས་སངས་རྒྱས་ཀྱི་ཞིང་ཐམས་ཅད་དུ་མངོན་པར་<line/>
གྲགས་པར་བྱས་པ། སྤྲུལ་པའི་རོལ་མོ་བྱེ་བ་བརྒྱ་སྟོང་ཕྲག་བཅུས་འཇིག་རྟེན་གྱི་ཁམས་ཐམས་ཅད་སྒྲ་བརྙན་གྱི་ཚོགས་ལྟ་བུར་ཤེས་པར་བྱས་པ། ལྷ་རྫས་ཀྱི་རྔ་བོ་ཆེ་<line/>
བྱེ་བ་བརྒྱ་སྟོང་ཕྲག་བཅུ་ཤིན་ཏུ་བརྡུངས་པའི་སྒྲ་ཕྱུང་བ། ཡིད་ཀྱི་རང་བཞིན་གྱི་ལྷ་རྫས་ཀྱི་རོལ་མོ་བྱེ་བ་བརྒྱ་སྟོང་ཕྲག་བཅུས་རོལ་མོའི་སྒྲ་ཡིད་དུ་འོང་བ་དང་གླུའི་དབྱངས་<line/>
</page>
<page index="272" id="137A">༄༅། །སྙན་པ་ཕྱུང་བ། ལྷ་རྫས་ཀྱི་རོལ་མོར་གཏོགས་པ་སྣ་ཚོགས་བྱེ་བ་བརྒྱ་སྟོང་ཕྲག་བཅུས་ཡིད་དགའ་བ་དང་ཞི་བའི་སྒྲ་ཕྱུང་བ། ཚིག་གི་རིམ་པ་ཡིད་དུ་<line/>
འོང་བ་བྱེ་བ་བརྒྱ་སྟོང་ཕྲག་བཅུས་བསྟོད་ཅིང་མཆོད་པ། བསྟོད་པ་རྒྱ་ཆེན་པོ་བྱེ་བ་བརྒྱ་སྟོང་ཕྲག་བཅུས་དགའ་བར་བསྟོད་ཅིང་མཆོད་པ། ཟབ་མོར་བསྟོད་པ་བྱེ་བ་བརྒྱ་སྟོང་<line/>
ཕྲག་བཅུ་ཤིན་ཏུ་བསྒོམས་ཤིང་བསྟོད་པ། བསྟོད་པ་སྣ་ཚོགས་བྱེ་བ་བརྒྱ་སྟོང་ཕྲག་བཅུས་ལས་ཐམས་ཅད་ཀྱི་རྣམ་པར་སྨིན་པ་ལས་ཡོངས་སུ་བྱུང་བར་བསྟོད་པ། ཕྲ་བར་<line/>
བསྟོད་པ་བྱེ་བ་བརྒྱ་སྟོང་ཕྲག་བཅུས་ཡང་དག་པ་ཇི་ལྟ་བ་བཞིན་དུ་བསྟོད་པ། སྔོན་གྱི་སྤྱོད་པས་བསྟོད་པ་བྱེ་བ་བརྒྱ་སྟོང་ཕྲག་བཅུ་མངོན་པར་བརྗོད་དེ་འདས་པས་བསྟོད་པ།<line/>
དགེ་བའི་བསྟོད་པ་བྱེ་བ་བརྒྱ་སྟོང་ཕྲག་བཅུས་བརྟན་ཅིང་བསྟོད་པ། སྔོན་གྱི་སངས་རྒྱས་བསྙེན་བཀུར་བའི་བསྟོད་པ་བྱེ་བ་བརྒྱ་སྟོང་ཕྲག་བཅུས་རྣམ་པར་དག་པར་བསྟོད་པ།<line/>
ཆོས་ཀྱི་སྒོའི་བསྟོད་པ་བྱེ་བ་བརྒྱ་སྟོང་ཕྲག་བཅུས་མངོན་པར་བྱུང་བར་བསྟོད་ཅིང་འཇིགས་པ་མེད་པར་བསྟོད་པ། བསྟོད་པ་རྣམ་པ་ཐ་དད་པ་བྱེ་བ་བརྒྱ་སྟོང་ཕྲག་བཅུས་བྱང་ཆུབ་<line/>
སེམས་དཔའ་ཐམས་ཅད་ཀྱིས་མི་ཟད་པར་བརྗོད་ཅིང་བསྔགས་ཏེ་བསྟོད་པ། བྱང་ཆུབ་སེམས་དཔའི་སའི་གླུ་བྱེ་བ་བརྒྱ་སྟོང་ཕྲག་བཅུས་བྱང་ཆུབ་སེམས་དཔའི་ས་ཐམས་ཅད་གླུར་<line/>
</page>
<page index="273" id="137B">བརྗོད་ཅིང་སྦྱར་བ། སངས་རྒྱས་ཀྱི་ཡོན་ཏན་བྱེ་བ་བརྒྱ་སྟོང་ཕྲག་བཅུས་ཐོགས་པ་མེད་པར་བསྟོད་པ། སངས་རྒྱས་མཐོང་བའི་གླུ་བྱེ་བ་བརྒྱ་སྟོང་ཕྲག་བཅུ་གླུའི་དབྱངས་སུ་བླངས་པ།<line/>
ཆོས་ཟབ་མོའི་གླུ་བྱེ་བ་བརྒྱ་སྟོང་ཕྲག་བཅུས་ཐོགས་པ་མེད་པར་ཆོས་ཀྱི་སྣང་བ་ཐམས་ཅད་གླུ་བླངས་ཏེ་སྦྱར་བ། དབྱངས་རྒྱ་ཆེན་པོའི་གླུ་བྱེ་བ་བརྒྱ་སྟོང་ཕྲག་བཅུས་ཡིད་དུ་འོང་བའི་<line/>
སྒྲར་སངས་རྒྱས་ཀྱི་ཞིང་ཐམས་ཅད་དུ་བསྒྲགས་པ། སེམས་དང་བསམ་པ་བྱེ་བ་བརྒྱ་སྟོང་ཕྲག་བཅུ་ཐོགས་པ་མེད་པར་གླུར་བླངས་ཤིང་རྣ་བ་དང་བར་བྱས་པ། ཁམས་གསུམ་དུ་<line/>
གཏོགས་པའི་གླུ་བྱེ་བ་བརྒྱ་སྟོང་ཕྲག་བཅུས་ཆོས་ཐམས་ཅད་ཀྱི་རང་བཞིན་རྣམ་པར་བསྟན་པ། དགའ་བར་བྱེད་པའི་གླུ་བྱེ་བ་བརྒྱ་སྟོང་ཕྲག་བཅུ་ཐོགས་པ་མེད་པས་དད་པ་དང་<line/>
རིམ་གྲོ་རབ་ཏུ་བསྐྱེད་པ། སངས་རྒྱས་ཀྱི་སྤྱོད་ཡུལ་གྱི་གླུ་བྱེ་བ་བརྒྱ་སྟོང་ཕྲག་བཅུས་ཆོས་ཀྱི་དོན་ཐམས་ཅད་གསལ་བར་བརྗོད་ཅིང་སྒྲ་ཕྱུང་བ། གཟུངས་ཀྱི་གླུ་བྱེ་བ་བརྒྱ་སྟོང་<line/>
ཕྲག་བཅུས་ཆོས་ཐམས་ཅད་ཀྱི་ཚིག་རབ་ཏུ་དབྱེ་བ་ལ་མཁས་པ་དང༌། དེ་བཞིན་གཤེགས་པ་ཐམས་ཅད་ཀྱི་གསུང་གི་ལྡེམ་པོ་དག་རབ་ཏུ་རྟོགས་པར་རྣམ་པར་སྟོན་པ། ཆོས་<line/>
ཐམས་ཅད་ཀྱི་གླུ་བྱེ་བ་བརྒྱ་སྟོང་ཕྲག་བཅུས་ཆོས་ཐམས་ཅད་ཀྱི་གླུ་དང༌། རོལ་མོ་དང༌། སིལ་སྙན་གྱི་སྒྲ་ཕྱུང་བ་དང་ལྡན་པ། བྱང་ཆུབ་སེམས་དཔའ་སེམས་དང་པོ་བསྐྱེད་པ་བྱེ་<line/>
</page>
<page index="274" id="138A">༄༅། །བ་བརྒྱ་སྟོང་ཕྲག་བཅུ་ལ་ཐམས་ཅད་མཁྱེན་པའི་སེམས་ཀྱི་སྟོབས་དང་ཤུགས་མཐོང་མ་ཐག་ཏུ་སྐྱེ་བར་བྱེད་པ། བྱང་ཆུབ་སེམས་དཔའ་ལས་<line/>
དང་པོ་པ་བྱེ་བ་བརྒྱ་སྟོང་ཕྲག་བཅུའི་སེམས་དགའ་ཞིང་མོས་པར་བྱེད་པ། བྱང་ཆུབ་སེམས་དཔའ་རྣལ་འབྱོར་ལ་སྤྱོད་པ་བྱེ་བ་བརྒྱ་སྟོང་ཕྲག་བཅུའི་མོས་པ་རྣམ་པར་སྦྱོང་<line/>
བ༑ བྱང་ཆུབ་སེམས་དཔའ་ཆེར་སྐྱེས་པ་བྱེ་བ་བརྒྱ་སྟོང་ཕྲག་བཅུའི་ཐེག་པ་ཆེན་པོ་བརྩམས་པ་རྒྱ་ཆེར་བྱེད་པ། བྱང་ཆུབ་སེམས་དཔའ་སྦྱོར་བ་དང་ལྡན་པ་བྱེ་བ་བརྒྱ་<line/>
སྟོང་ཕྲག་བཅུའི་ཐེག་པ་ཆེན་པོ་བརྩམས་པ་ཡོངས་སུ་རྒྱས་པར་བྱེད་པ། བྱང་ཆུབ་སེམས་དཔའ་བསམ་པ་དང་ལྡན་པ་བྱེ་བ་བརྒྱ་སྟོང་ཕྲག་བཅུའི་བྱང་ཆུབ་སེམས་དཔའི་<line/>
སྤྱོད་པ་ཐམས་ཅད་ཤིན་ཏུ་སྦྱོང་བ། བྱང་ཆུབ་སེམས་དཔའ་ཕྱིར་མི་ལྡོག་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་བྱང་ཆུབ་སེམས་དཔའི་ས་ཐམས་ཅད་རྣམ་པར་སྦྱོང་བ།<line/>
བྱང་ཆུབ་སེམས་དཔའ་གཞོན་ནུར་གྱུར་པ་བྱེ་བ་བརྒྱ་སྟོང་ཕྲག་བཅུའི་བྱང་ཆུབ་སེམས་དཔའི་ཏིང་ངེ་འཛིན་ཐམས་ཅད་སྣང་བར་བྱེད་པ། བྱང་ཆུབ་སེམས་དཔའ་རྒྱལ་ཚབ་<line/>
བྱེ་བ་ཁྲག་ཁྲིག་བརྒྱ་སྟོང་ཕྲག་བཅུ་སངས་རྒྱས་ཀྱི་ཡུལ་བསམ་གྱིས་མི་ཁྱབ་པ་ལ་འཇུག་པར་བྱེད་པ། བྱང་ཆུབ་སེམས་དཔའ་དབང་བསྐུར་བ་བྱེ་བ་ཁྲག་ཁྲིག་བརྒྱ་སྟོང་<line/>
</page>
<page index="275" id="138B">ཕྲག་བཅུ་དེ་བཞིན་གཤེགས་པའི་སྟོབས་གཞལ་དུ་མེད་པ་སྟོན་པ། བྱང་ཆུབ་སེམས་དཔའི་རྫུ་འཕྲུལ་བྱེ་བ་ཁྲག་ཁྲིག་བརྒྱ་སྟོང་ཐོབ་པར་རྣམ་པར་འཕྲུལ་བ། བྱང་ཆུབ་སེམས་<line/>
དཔའི་མོས་པ་བྱེ་བ་བརྒྱ་སྟོང་ཕྲག་བཅུ་སྒྲུབ་ཅིང་སྦྱོང་པ། བྱང་ཆུབ་སེམས་དཔའི་དགའ་བ་བྱེ་བ་བརྒྱ་སྟོང་ཕྲག་བཅུ་ཤིན་ཏུ་སྐྱེས་པ། བྱང་ཆུབ་སེམས་དཔའི་དད་པ་བྱེ་བ་བརྒྱ་སྟོང་<line/>
ཕྲག་བཅུ་མི་ཤིགས་པར་རབ་ཏུ་གཞོག་པ། བྱང་ཆུབ་སེམས་དཔའི་ཤུགས་བྱེ་བ་བརྒྱ་སྟོང་ཕྲག་བཅུ་རྣམ་པར་འཕེལ་བར་བྱེད་པ། བྱང་ཆུབ་སེམས་དཔའི་རབ་ཏུ་དགའ་བ་བྱེ་བ་<line/>
བརྒྱ་སྟོང་ཕྲག་བཅུའི་ཆོས་ཀྱི་གྲགས་པ་རྣམ་པར་འཕེལ་བར་བྱེད་པ། བྱང་ཆུབ་སེམས་དཔའི་ཆོས་ཀྱི་དོན་བྱེ་བ་བརྒྱ་སྟོང་ཕྲག་བཅུའི་ཡེ་ཤེས་གདོན་མི་ཟ་བ་ངེས་པར་སྟོན་པ།<line/>
བྱང་ཆུབ་སེམས་དཔའི་དྲན་པ་བྱེ་བ་བརྒྱ་སྟོང་ཕྲག་བཅུ་འཁྲུག་པ་མེད་པར་སྦྱོང་བ། བྱང་ཆུབ་སེམས་དཔའི་བློ་གྲོས་བྱེ་བ་བརྒྱ་སྟོང་ཕྲག་བཅུའི་ཡེ་ཤེས་གདོན་མི་ཟ་བ་སྐྱེད་པ།<line/>
བྱང་ཆུབ་སེམས་དཔའི་རིགས་བྱེ་བ་བརྒྱ་སྟོང་ཕྲག་བཅུ་ལ་སངས་རྒྱས་ཀྱི་ཆོས་ཐམས་ཅད་འཛིན་པར་བྱིན་གྱིས་རློབ་པ། བྱང་ཆུབ་སེམས་དཔའི་བློ་གྲོས་བྱེ་བ་བརྒྱ་སྟོང་ཕྲག་<line/>
བཅུ་ཡངས་པའི་བློ་ཚད་མེད་པར་སྟོན་པ། བྱང་ཆུབ་སེམས་དཔའི་དད་པ་བྱེ་བ་བརྒྱ་སྟོང་ཕྲག་བཅུ་རྩ་བ་བརྟན་པར་བྱེད་པ། བྱང་ཆུབ་སེམས་དཔའི་གཏོང་བ་བྱེ་བ་བརྒྱ་<line/>
</page>
<page index="276" id="139A">༄༅། །སྟོང་ཕྲག་བཅུ་གཏོང་བ་ཐམས་ཅད་སྦྱིན་པས་རྣམ་པར་སྦྱོང་བ། བྱང་ཆུབ་སེམས་དཔའི་ཚུལ་ཁྲིམས་བྱེ་བ་བརྒྱ་སྟོང་ཕྲག་བཅུ་ཚད་མེད་པའི་ཚུལ་ཁྲིམས་<line/>
ཀྱི་ཕ་རོལ་ཏུ་ཕྱིན་པར་སྒྲུབ་པ། བྱང་ཆུབ་སེམས་དཔའི་བཟོད་པ་བྱེ་བ་བརྒྱ་སྟོང་ཕྲག་བཅུ་སེམས་འཁྲུག་པ་མེད་པས་སངས་རྒྱས་ཀྱི་ཆོས་ཐམས་ཅད་ལ་བཟོད་པར་འཇུག་པ།<line/>
བྱང་ཆུབ་སེམས་དཔའི་བརྩོན་འགྲུས་བྱེ་བ་བརྒྱ་སྟོང་ཕྲག་བཅུ་མཐའ་ཡས་པའི་བརྩོན་འགྲུས་སུ་འབྱུང་བར་བྱེད་པ། བྱང་ཆུབ་སེམས་དཔའི་བསམ་གཏན་བྱེ་བ་བརྒྱ་སྟོང་<line/>
ཕྲག་བཅུ་ཚད་མེད་པའི་བསམ་གཏན་རྟོགས་པའི་སྣང་བར་བྱེད་པ། བྱང་ཆུབ་སེམས་དཔའི་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་སྒྲུབ་པ་བྱེ་བ་བརྒྱ་སྟོང་ཕྲག་བཅུ་ཤིན་<line/>
ཏུ་སྣང་ཞིང་ཤེས་པར་བྱེད་པ། བྱང་ཆུབ་སེམས་དཔའི་སྨོན་ལམ་བྱེ་བ་བརྒྱ་སྟོང་ཕྲག་བཅུའི་འབྱུང་བ་རྣམ་པར་སྦྱོང་བ། བྱང་ཆུབ་སེམས་དཔའི་ཆོས་ཀྱི་སྒོ་བྱེ་བ་བརྒྱ་<line/>
སྟོང་ཕྲག་བཅུའི་ཡེ་ཤེས་སྣང་བ་གསལ་བར་བྱེད་པ། ཕྱོགས་བཅུའི་སངས་རྒྱས་འབྱམས་ཀླས་པ་བྱེ་བ་བརྒྱ་སྟོང་ཕྲག་བཅུའི་ཆོས་ཀྱི་སྒོ་སྣང་བ་བྱིན་གྱིས་རློབ་པ། ཕྱོགས་<line/>
བཅུ་འབྱམས་ཀླས་པ་བྱེ་བ་བརྒྱ་སྟོང་ཕྲག་བཅུའི་ཆོས་ཀྱི་ཚུལ་རྨོངས་པ་མེད་ཅིང་གཏི་མུག་མེད་པར་སྨོན་པ། ཆོས་ཀྱི་འབྱུང་གནས་བྱེ་བ་བརྒྱ་སྟོང་ཕྲག་བཅུ་རབ་ཏུ་ཐོབ་<line/>
</page>
<page index="277" id="139B">པར་བྱེད་པ། སངས་རྒྱས་ཀྱི་ཞིང་བྱེ་བ་བརྒྱ་སྟོང་ཕྲག་བཅུ་འབྱམས་ཀླས་པ་ལ་འཇུག་པར་བྱེད་པ། ཆོས་ཀྱི་ལུས་བྱེ་བ་བརྒྱ་སྟོང་ཕྲག་བཅུ་སངས་རྒྱས་ཀྱི་ཞིང་ཐམས་ཅད་དུ་འགྲོ་བར་བྱེད་<line/>
པ༑ དེ་བཞིན་གཤེགས་པའི་གསུང་བྱེ་བ་བརྒྱ་སྟོང་ཕྲག་བཅུ་མངོན་པར་སྒྲུབ་པ་རབ་ཏུ་ཤེས་པ་བྱེད་པ། ཐམས་ཅད་མཁྱེན་པ་ཉིད་ཀྱི་ཚུལ་བྱེ་བ་བརྒྱ་སྟོང་ཕྲག་བཅུ་མངོན་པར་སྒྲུབ་<line/>
པའི་འབྱུང་གནས་སུ་གྱུར་པ། ཆོས་འབྱམས་ཀླས་པ་བྱེ་བ་བརྒྱ་སྟོང་ཕྲག་བཅུའི་ཚོགས་རབ་ཏུ་སྒྲུབ་པ། ཆོས་ཀྱི་ཡེ་ཤེས་བྱེ་བ་བརྒྱ་སྟོང་ཕྲག་བཅུའི་སངས་རྒྱས་ཀྱི་ཆོས་ཐམས་ཅད་<line/>
མཐོང་བ་ལ་རྒྱལ་མཚན་དུ་གྱུར་པ། དེ་བཞིན་གཤེགས་པའི་ཡུལ་བྱེ་བ་བརྒྱ་སྟོང་ཕྲག་བཅུ་ཡང་དག་པར་སྟོན་པའི་སྤྱོད་ཡུལ་ཅན། ལྷའི་དབང་པོ་བྱེ་བ་བརྒྱ་སྟོང་ཕྲག་བཅུ་མངོན་<line/>
པར་དགའ་བའི་ལུས་ཅན། ཀླུའི་དབང་པོ་བྱེ་བ་བརྒྱ་སྟོང་ཕྲག་བཅུ་མི་སྐྱོ་བར་ལྟ་བ། གནོད་སྦྱིན་གྱི་དབང་པོ་བྱེ་བ་བརྒྱ་སྟོང་ཕྲག་བཅུ་ཐལ་མོ་སྦྱོར་ཞིང་སྤྱི་བོ་ལ་བཞག་པ། དྲི་ཟའི་<line/>
དབང་པོ་བྱེ་བ་བརྒྱ་སྟོང་ཕྲག་བཅུ་མི་ངོམས་པར་མོས་པས་ལྡང་བ། ལྷ་མ་ཡིན་གྱི་དབང་པོ་བྱེ་བ་བརྒྱ་སྟོང་ཕྲག་བཅུ་ང་རྒྱལ་གྱི་ཡིད་ཡོངས་སུ་ཆུད་པ། ནམ་མཁའ་ལྡིང་གི་དབང་པོ་<line/>
བྱེ་བ་བརྒྱ་སྟོང་ཕྲག་བཅུའི་ཁ་ནས་དར་ཤིན་ཏུ་དབྱངས་པ། མིའམ་ཅིའི་དབང་པོ་བྱེ་བ་བརྒྱ་སྟོང་ཕྲག་བཅུ་སེམས་རབ་ཏུ་དགའ་བ། ལྟོ་འཕྱེ་ཆེན་པོའི་དབང་པོ་བྱེ་བ་བརྒྱ་སྟོང་ཕྲག་<line/>
</page>
<page index="278" id="140A">༄༅། །བཅུས་དགའ་བའི་ཡིད་དུ་བལྟ་བ། ཚངས་པའི་དབང་པོ་བྱེ་བ་བརྒྱ་སྟོང་ཕྲག་བཅུ་ཞེས་ས་ཕུ་དུད་དུ་གནས་པ། འཇིག་རྟེན་གྱི་དབང་པོ་བྱེ་བ་བརྒྱ་སྟོང་ཕྲག་<line/>
བཅུས་སྤྱི་བོ་དང་ལུས་ཀྱིས་བཏུད་པ། ལྷའི་དབང་པོ་བརྒྱ་བྱིན་ལ་སོགས་པ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བལྟ་བ། རབ་མཚེ་མའི་ལྷའི་རྒྱལ་པོ་ལ་སོགས་པ་བྱེ་བ་བརྒྱ་<line/>
སྟོང་ཕྲག་བཅུས་དགའ་བ་ཆེན་པོའི་སྒྲ་ཕྱུང་བ། རབ་དགའ་ལྡན་གྱི་ལྷའི་རྒྱལ་པོ་ལ་སོགས་པ་བྱེ་བ་བརྒྱ་སྟོང་ཕྲག་བཅུས་རབ་ཏུ་བཏུད་པ། རབ་འཕྲུལ་དགའི་ལྷའི་རྒྱལ་པོ་<line/>
ལ་སོགས་པ་བྱེ་བ་བརྒྱ་སྟོང་ཕྲག་བཅུས་ཕྱག་བྱ་བ། དབང་བྱེད་ཀྱི་ལྷའི་རྒྱལ་པོ་ལ་སོགས་པ་བྱེ་བ་བརྒྱ་སྟོང་ཕྲག་བཅུས་ཐལ་མོ་སྦྱར་བ། ཚངས་པ་བྱེ་བ་བརྒྱ་སྟོང་ཕྲག་བཅུས་<line/>
བལྟ་བ༑ དབང་ཕྱུག་ཆེན་པོ་བྱེ་བ་བརྒྱ་སྟོང་ཕྲག་བཅུས་མངོན་པར་བརྗོད་པ། བྱང་ཆུབ་སེམས་དཔའ་བྱེ་བ་བརྒྱ་སྟོང་ཕྲག་བཅུས་མངོན་པར་བསྟོད་པ། ལྷའི་བུ་མོ་བྱེ་བ་བརྒྱ་<line/>
སྟོང་ཕྲག་བཅུས་ཤིན་ཏུ་མཆོད་པ། སྨོན་ལམ་གྱི་ལྷའི་བུ་བྱེ་བ་བརྒྱ་སྟོང་ཕྲག་བཅུ་མངོན་པར་དགའ་བ། སྔོན་འགྲོགས་པའི་ལྷ་བྱེ་བ་བརྒྱ་སྟོང་ཕྲག་བཅུས་སྒྲ་ཕྱུང་བ།<line/>
ཚངས་རིས་ཀྱི་ལྷའི་བུ་བྱེ་བ་བརྒྱ་སྟོང་ཕྲག་བཅུས་ལུས་ཐམས་ཅད་ཀྱི་ཕྱག་བྱ་བ། ཚངས་ལྷ་ཉེ་ཕན་གྱི་ལྷ་བྱེ་བ་བརྒྱ་སྟོང་ཕྲག་བཅུས་སྤྱི་བོས་འདུད་པ། ཚངས་པ་ཀུན་རིས་ཀྱི་ལྷ་<line/>
</page>
<page index="279" id="140B">བྱེ་བ་བརྒྱ་སྟོང་ཕྲག་བཅུས་བསྐོར་བ་བྱས་པ། ཚངས་པ་ཆེན་པོ་བྱེ་བ་བརྒྱ་སྟོང་ཕྲག་བཅུས་ཡོན་ཏན་མཐའ་ཡས་པའི་མཐར་ཕྱིན་པ་བརྒྱ་ཕྲག་སྟོང་གིས་ཤིན་ཏུ་བསྟོད་པའི་སྒྲ་ཕྱུང་བ།<line/>
ཀུན་སྣང་དང་བའི་ལྷ་བྱེ་བ་བརྒྱ་སྟོང་ཕྲག་བཅུས་འཁོར་ལྔས་ཕྱག་བྱ་བ། འོད་ཆུང་གི་ལྷ་བྱེ་བ་བརྒྱ་སྟོང་ཕྲག་བཅུས་སངས་རྒྱས་སྐྱེ་བ་ཤིན་ཏུ་དཀོན་པའི་སྒྲ་བསྒྲགས་པ། ཚད་མེད་<line/>
འོད་ཀྱི་ལྷ་བྱེ་བ་བརྒྱ་སྟོང་ཕྲག་བཅུས་སངས་རྒྱས་ལེགས་པར་གཤེགས་སོ། །ཞེས་ཕྱག་བྱ་བ། ཀུན་སྣང་དང་བའི་ལྷ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བསྟོད་ཅིང་མངོན་པར་དགའ་བའི་<line/>
སྒྲ་ཕྱུང་བ། དགེ་བའི་ལྷ་བྱེ་བ་བརྒྱ་སྟོང་ཕྲག་བཅུས་གཞལ་མེད་ཁང་དང་བ་ཅན་དུ་འཕགས་པ། འོད་ཆུང་གི་ལྷ་བྱེ་བ་བརྒྱ་སྟོང་ཕྲག་བཅུས་སེམས་དང་བའི་ལུས་ཀྱིས་མངོན་པར་འདུད་<line/>
པ༑ ཚད་མེད་དགེ་བའི་ལྷ་བྱེ་བ་བརྒྱ་སྟོང་ཕྲག་བཅུས་སངས་རྒྱས་མཐོང་བར་མོས་ཤིང་རང་གི་ལུས་ཀྱིས་འདུད་པ། དགེ་རྒྱས་ཀྱི་ལྷ་བྱེ་བ་བརྒྱ་སྟོང་ཕྲག་བཅུས་མཆོད་པ་དང་རིམ་<line/>
གྲོ་བྱ་བ༑ ཆེ་བའི་ལྷ་བྱེ་བ་བརྒྱ་སྟོང་ཕྲག་བཅུས་དགེ་བའི་རྩ་བ་རྗེས་སུ་དྲན་པར་བྱ་བ། ཆུང་ཆེའི་ལྷ་བྱེ་བ་བརྒྱ་སྟོང་ཕྲག་བཅུས་དེ་བཞིན་གཤེགས་པ་ཆེ་བའི་འདུ་ཤེས་རབ་ཏུ་<line/>
སྐྱེས་ཤིང་བལྟ་བ། ཚད་མེད་ཆེ་བའི་ལྷ་བྱེ་བ་བརྒྱ་སྟོང་ཕྲག་བཅུས་དགེ་བའི་ཆོས་རྟོགས་ཤིང་རིམ་གྲོ་ཆེར་བྱ་བ། འབྲས་བུ་ཆེ་བའི་ལྷ་བྱེ་བ་བརྒྱ་སྟོང་ཕྲག་བཅུས་ལུས་ཤིན་<line/>
</page>
<page index="280" id="141A">༄༅། །ཏུ་འདུད་པ། མི་ཆེ་བའི་ལྷ་བྱེ་བ་བརྒྱ་སྟོང་ཕྲག་བཅུས་དད་པའི་རྩ་བ་བརྟན་པར་བྱས་ཏེ་མངོན་པར་བརྗོད་ཅིང་ལུས་འདུད་པ། མི་དྲོས་པའི་ལྷ་བྱེ་བ་བརྒྱ་<line/>
སྟོང་ཕྲག་བཅུས་སངས་རྒྱས་ཀྱི་སྤྱན་སྔ་ནས་ཐལ་མོ་སྦྱར་ཞིང་ངོམ་མི་ཤེས་པར་བལྟ་བ། གྱ་ནོམ་སྣང་བའི་ལྷ་བྱེ་བ་བརྒྱ་སྟོང་ཕྲག་བཅུས་མངོན་པར་བལྟས་ཏེ་ལུས་འདུད་<line/>
པ༑ ཤིན་ཏུ་མཐོང་བའི་ལྷ་བྱེ་བ་བརྒྱ་སྟོང་ཕྲག་བཅུས་སངས་རྒྱས་ཀྱིས་བསྟན་པ་ལ་ངོམ་མི་ཤེས་པར་ལུས་དབུལ་བ། འོག་མིན་གྱི་ལྷ་བྱེ་བ་བརྒྱ་སྟོང་ཕྲག་བཅུས་སྤྱི་བོས་<line/>
འདུད་ཅིང་མཆོད་པ། ལྷ་སྣ་ཚོགས་བྱེ་བ་བརྒྱ་སྟོང་ཕྲག་བཅུས་དགའ་བ་ཆེན་པོས་སྣང་བའི་སྒྲ་ཕྱུང་བ། ལྷ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་བསམ་ཞིང་བསྒྲུབས་ཏེ་བརྒྱན་<line/>
པ༑ ལྷའི་བྱང་ཆུབ་སེམས་དཔའ་བྱེ་བ་བརྒྱ་སྟོང་ཕྲག་བཅུས་སངས་རྒྱས་ཀྱི་གདན་བསྒྲུབས་པ་ལ་བྱིན་གྱི་རླབས་རྒྱུན་མི་གཅོད་པ། ལྷའི་བྱང་ཆུབ་སེམས་དཔའ་ཆེན་པོ་བྱེ་བ་<line/>
བརྒྱ་སྟོང་ཕྲག་བཅུ་མེ་ཏོག་ཐོགས་པ་དང༌། སྤོས་ཐོགས་པ་དང༌། ཕྲེང་བ་ཐོགས་པ་དང༌། ཕྱེ་མ་ཐོགས་པ་དང༌། བྱུག་པ་ཐོགས་པ་དང༌། ན་བཟའ་ཐོགས་པ་དང༌། གདུགས་<line/>
ཐོགས་པ་དང༌། རྒྱལ་མཚན་ཐོགས་པ་དང༌། བ་དན་ཐོགས་པ་དང༌། རིན་པོ་ཆེ་ཐོགས་པ་དང༌། ཕྱང་ཕྲུལ་ཐོགས་པ་དང༌། ལྷབ་ལྷུབ་ཐོགས་པས་མངོན་པར་གཏོར་ཞིང་<line/>
</page>
<page index="281" id="141B">ཆར་དུ་ཕབ་སྟེ་རབ་ཏུ་དགྱེ་བ། ལྷ་བྱེ་བ་བརྒྱ་སྟོང་ཕྲག་བཅུས་ལྷའི་ཁྱིམ་མངོན་པར་འཕགས་པ་གཅིག་ནས་གཅིག་ཏུ་བརྒྱུད་པའི་ཕ་རོལ་ཏུ་ཕྱིན་པར་བྱ་བ། ལྷའི་གཞལ་མེད་ཁང་བྱེ་<line/>
བ་བརྒྱ་སྟོང་ཕྲག་བཅུའི་ལྷའི་བུས་དད་པར་བསུ་བ། ལྷའི་བུ་བཙུན་པ་བྱེ་བ་བརྒྱ་སྟོང་ཕྲག་བཅུས་ལྷུན་ཤིན་ཏུ་བཟུང་བ། དབང་བསྐུར་བའི་ལྷའི་བུ་བྱེ་བ་བརྒྱ་སྟོང་ཕྲག་བཅུས་ལྷུན་<line/>
ཀུན་ནས་བཟུང་བ། བྱང་ཆུབ་སེམས་དཔའི་སེམས་བྱེ་བ་བརྒྱ་སྟོང་ཕྲག་བཅུ་ལེགས་པར་སེམས་ཤིང་སྤྱོད་པ། བྱང་ཆུབ་སེམས་དཔའ་བཙུན་པའི་སེམས་བསྐྱེད་པ་བྱེ་བ་བརྒྱ་<line/>
སྟོང་ཕྲག་བཅུའི་ཡིད་དགའ་བར་བྱེད་པ། བྱང་ཆུབ་སེམས་དཔའི་དབང་པོ་བྱེ་བ་བརྒྱ་སྟོང་ཕྲག་བཅུ་རབ་ཏུ་སིམ་པར་བྱེད་པ། བྱང་ཆུབ་སེམས་དཔའི་ལྷག་པའི་བསམ་པ་བྱེ་བ་བརྒྱ་<line/>
སྟོང་ཕྲག་བཅུ་ཡོངས་སུ་དག་པར་བྱེད་པ། བྱང་ཆུབ་སེམས་དཔའི་མོས་པ་བྱེ་བ་བརྒྱ་སྟོང་ཕྲག་བཅུ་རྣམ་པར་དག་པར་བྱེད་པ། བྱང་ཆུབ་སེམས་དཔའི་ལས་བྱེ་བ་བརྒྱ་སྟོང་ཕྲག་<line/>
བཅུ་ཡང་དག་པར་སྦྱོང་བ། བྱང་ཆུབ་སེམས་དཔའི་སྐྱེས་པའི་རབས་བྱེ་བ་བརྒྱ་སྟོང་ཕྲག་བཅུ་རབ་ཏུ་སྟོན་པར་བྱེད་པ། བྱང་ཆུབ་སེམས་དཔའི་ཆོས་ཀྱི་སྒོ་བྱེ་བ་བརྒྱ་སྟོང་ཕྲག་<line/>
བཅུ་རབ་ཏུ་སྣང་བར་བྱེད་པ། བྱང་ཆུབ་སེམས་དཔའི་ས་བྱེ་བ་བརྒྱ་སྟོང་ཕྲག་བཅུ་རབ་ཏུ་སྒྲུབ་པ། བྱང་ཆུབ་སེམས་དཔའི་རིས་བྱེ་བ་བརྒྱ་སྟོང་ཕྲག་བཅུ་ཡོངས་སུ་སྨིན་པར་<line/>
</page>
<page index="282" id="142A">༄༅། །འདུལ་པ། དགེ་བའི་རྩ་བ་བྱེ་བ་བརྒྱ་སྟོང་ཕྲག་བཅུས་ཡང་དག་པར་བྱུང་བ། སངས་རྒྱས་བྱེ་བ་བརྒྱ་སྟོང་ཕྲག་བཅུས་བྱིན་གྱིས་བརླབས་པ། བསོད་<line/>
ནམས་བྱེ་བ་བརྒྱ་སྟོང་ཕྲག་བཅུས་ཡོངས་སུ་གྲུབ་པ། ལྷག་པའི་བསམ་པ་བྱེ་བ་བརྒྱ་སྟོང་ཕྲག་བཅུས་ཡོངས་སུ་སྦྱངས་པ། སྨོན་ལམ་བྱེ་བ་བརྒྱ་སྟོང་ཕྲག་བཅུས་ཤིན་ཏུ་<line/>
དག་པར་བྱས་པ། སྤྱོད་པ་བྱེ་བ་བརྒྱ་སྟོང་ཕྲག་བཅུས་ཡང་དག་པར་སྐྱེས་པ། ཆོས་བྱེ་བ་བརྒྱ་སྟོང་ཕྲག་བཅུས་ཉེ་བར་བརྟན་པ། རྣམ་པར་འཕྲུལ་པ་བྱེ་བ་བརྒྱ་སྟོང་<line/>
ཕྲག་བཅུས་རྗེས་སུ་སོང་བ། ཡོན་ཏན་བྱེ་བ་བརྒྱ་སྟོང་ཕྲག་བཅུས་ཤིན་ཏུ་འཕགས་པ་བཤམས་སོ། །བམ་པོ་སུམ་ཅུ་པ། ཇི་ལྟར་གླིང་བཞི་པ་ཆེན་པོ་འདིའི་<line/>
དགའ་ལྡན་གྱི་གནས་སུ་ལྷའི་དབང་པོ་རབ་དགའ་ལྡན་གྱི་ཁང་པ་ནོར་བུ་རིན་པོ་ཆེ་ཐམས་ཅད་ཀྱི་རྒྱན་ཅན་དུ་དེ་བཞིན་གཤེགས་པའི་གདན་བཏིང་བར་གྱུར་པ་དེ་བཞིན་<line/>
དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་ཆེན་པོ་དག་ནའང་དགའ་ལྡན་གྱི་གནས་དག་ཏུ་ལྷའི་རྒྱལ་པོ་རབ་དགའ་ལྡན་གྱི་ཁང་པ་རིན་པོ་ཆེ་ཐམས་ཅད་ཀྱི་རྒྱན་<line/>
ཅན་དག་ཏུ་རྒྱན་འདི་ལྟ་བུ་དང༌། ཚུལ་འདི་ལྟ་བུ་དང༌། དད་པ་འདི་ལྟ་བུ་དང༌། མོས་པ་འདི་ལྟ་བུ་དང༌། དགའ་བ་འདི་ལྟ་བུ་དང༌། རབ་ཏུ་དགའ་བ་འདི་ལྟ་བུ་དང༌། ཞེས་<line/>
</page>
<page index="283" id="142B">འདི་ལྟ་བུ་དང༌། རིམ་གྲོ་འདི་ལྟ་བུ་དང༌། སྤྲོ་བ་འདི་ལྟ་བུ་དང༌། ཉེ་བར་སེམས་པ་འདི་ལྟ་བུས་དེ་བཞིན་གཤེགས་པའི་གདན་བཏིང་བར་གྱུར་ཏོ། །དེ་ནས་ལྷའི་དབང་པོ་རབ་དགའ་<line/>
ལྡན་གྱིས་གདན་བཏིང་ནས་ཞེ་ས་ཅན་གྱི་རིམ་གྲོ་དང་བཅས་པར་དགའ་ལྡན་གྱི་རིས་སུ་གཏོགས་པའི་ལྷའི་བུ་བྱེ་བ་བརྒྱ་སྟོང་ཕྲག་བཅུ་དང་ལྷན་ཅིག་ཏུ་དོང་སྟེ་བཅོམ་ལྡན་འདས་<line/>
བསུས་ནས་མེ་ཏོག་ཡོན་ཏན་གྲངས་མེད་བའི་སྤྲིན་གྱི་ཆར་ནི། རབ་ཏུ་ཕབ། སྤོས་ཡོན་ཏན་བསམ་གྱིས་མི་ཁྱབ་པའི་ཆར་ནི། ཤིན་ཏུ་ཕབ། ཕྲེང་བ་ཡོན་ཏན་སྣ་ཚོགས་དང་<line/>
ལྡན་པའི་སྤྲིན་ནི། རབ་ཏུ་བཀྱེ། ཙནྡན་ཤིན་ཏུ་དག་པའི་སྤྲིན་ཡངས་པ་ནི། རབ་ཏུ་བཀྱེ། གདུགས་རྣམ་པ་སྣ་ཚོགས་ཀྱི་སྤྲིན་གྱི་ཆར་ནི། རབ་ཏུ་ཕབ། ལྷ་རྫས་ཀྱི་གོས་རབ་<line/>
ཏུ་ཕྲ་བའི་སྤྲིན་ནི། རབ་ཏུ་བཀྱེ། རིན་པོ་ཆེ་ཡིད་དུ་འོང་བ་མཐའ་ཡས་པ་ཐམས་ཅད་ཀྱི་སྤྲིན་གྱི་ཆར་ནི། རབ་ཏུ་ཕབ། སེམས་ཤིན་ཏུ་དང་བས་ལྷ་རྫས་ཀྱི་ལྷབ་ལྷུབ་དང༌། འཕྱང་<line/>
ཕྲུལ་གྱི་སྤྲིན་གྱི་ཆར་ནི། རབ་ཏུ་ཕབ། བདུག་སྤོས་རྣམ་པ་དུ་མའི་སྤྲིན་གྱིས་ནི། ཀུན་ཏུ་བདུགས། ལྷ་རྫས་ཀྱི་ཙནྡན་གྱི་ཕྱེ་མ་དང༌། ཨ་ག་རུའི་ཕྱེ་མ་དང༌། སྤོས་དམ་པ་ཐམས་<line/>
ཅད་ཀྱི་ཕྱེ་མའི་སྤྲིན་གྱི་ཆར་ནི། རབ་ཏུ་ཕབ། ལྷའི་བུ་མཐའ་ཡས་པས་ཀྱང་རང་རང་གི་ལུས་ཀྱི་སྤྲིན་ཤིན་ཏུ་བཀྱེ། དགའ་ལྡན་གྱི་རིས་སུ་གཏོགས་པའི་ལྷའི་བུ་བྱེ་བ་བརྒྱ་སྟོང་<line/>
</page>
<page index="284" id="143A">༄༅། །ཕྲག་བཅུ་དང༌། དེ་མ་ཡིན་པའི་ལྷའི་རིས་ནས་འདུས་པའི་ལྷའི་བུ་རྣམས་ཀྱིས་ཀྱང་སེམས་ཤིན་ཏུ་དང་བས་ཞེས་རབ་ཏུ་བསྐྱེད་ནས་ཤིན་ཏུ་བཏུད་དེ་ཕྱག་<line/>
འཚལ་ཏོ། །ལྷའི་བུ་མོ་གྲངས་མེད་པ་དག་ཀྱང་དགའ་ཞིང་མོས་པའི་སེམས་ཀྱིས་བཅོམ་ལྡན་འདས་ལ་རབ་ཏུ་སེམས་སོ། །བྱང་ཆུབ་སེམས་དཔའ་དགའ་ལྡན་གྱི་གནས་<line/>
ན་སྤྱོད་པ་གྲངས་མེད་པ་རྣམས་ཀྱང་བར་སྣང་ལ་གནས་ཏེ་སངས་རྒྱས་ལ་མཆོད་པར་བརྩོན་པའི་སེམས་ཀྱིས་ལྷ་རྫས་ལས་འདས་པའི་མཆོད་པས་བཅོམ་ལྡན་འདས་ལ་མཆོད་པ་<line/>
བྱེད་དོ༑ ༑རིམ་གྲོ་བྱེད་དོ། །ཕྱག་འཚལ་ལོ། །དེའི་ཚེ་སངས་རྒྱས་ཀྱི་བྱིན་གྱི་རླབས་དང༌། སངས་རྒྱས་ཀྱི་སྔོན་གྱི་དགེ་བའི་རྩ་བ་རྒྱུ་མཐུན་པ་དང༌། དེ་བཞིན་གཤེགས་པའི་<line/>
ཆོ་འཕྲུལ་བསམ་གྱིས་མི་ཁྱབ་པས་རོལ་མོ་དཀྲོལ་བ་དང་བརྡུང་བའི་ཚོགས་གྲངས་མེད་པ་ཡང་སྒྲ་འབྱིན་པར་གྱུར་ཏོ། །ལྷའི་བུ་དགའ་ལྡན་གྱི་གནས་ན་འཁོད་པ་དང༌།<line/>
ལྷའི་བུ་མོ་རྣམས་ཀྱང་བཅོམ་ལྡན་འདས་ལ་ནི། བལྟ། དེ་བཞིན་གཤེགས་པ་འབྱུང་བ་ཤིན་ཏུ་དཀོན་པར་ནི། རྗེས་སུ་སེམས་ཤིང༌། ཡང་དག་པར་རྫོགས་པའི་སངས་<line/>
རྒྱས་ནི། རྣམ་པའི་མཆོག་ཐམས་ཅད་དང་ལྡན་པ། སྒྲིབ་པ་མེད་པའི་ཆོས་ཅན་ནོ། །ཞེས་ཡང་དག་པར་ལྟ་ཞིང༌། དེ་ལོགས་སུ་མངོན་པར་བལྟ་བར་གྱུར་ཏོ། །དགའ་ལྡན་<line/>
</page>
<page index="285" id="143B">གྱི་གནས་ན་འཁོད་པའི་འཁོར་ཐམས་ཅད་དང༌། ལྷ་བྱེ་བ་བརྒྱ་སྟོང་གྲངས་མེད་པ་བཅོམ་ལྡན་འདས་བསུ་བའི་ཕྱིར་རིན་པོ་ཆེ་ཐམས་ཅད་ཀྱི་མེ་ཏོག་གི་ཕུར་མ་ཐོགས་ཐོགས་པ་དང་<line/>
སྤོས་ཐམས་ཅད་ཀྱི་ཕུར་མ་ཐོགས་ཐོགས་པ་དང༌། རིན་པོ་ཆེ་ཐམས་ཅད་ཀྱི་ཕུར་མ་ཐོགས་ཐོགས་པ་དང༌། རྒྱན་ཐམས་ཅད་ཀྱི་ཕུར་མ་ཐོགས་ཐོགས་པ་དང༌། ལྷ་རྫས་ཀྱི་ཙནྡན་<line/>
ཐམས་ཅད་ཀྱི་ཕྱེ་མའི་ཕུར་མ་ཐོགས་ཐོགས་པ་དང༌། ལྷ་རྫས་ཀྱི་ཨ་ག་རུ་ཐམས་ཅད་ཀྱི་ཕྱེ་མའི་ཕུར་མ་ཐོགས་ཐོགས་པ་དང༌། ལྷ་རྫས་ཀྱི་རིན་པོ་ཆེ་ཐམས་ཅད་ཀྱི་ཕྱེ་མའི་ཕུར་<line/>
མ་ཐོགས་ཐོགས་པ་དང༌། ལྷ་རྫས་ཀྱི་སྤོས་ཀྱི་མེ་ཏོག་ཐམས་ཅད་ཀྱི་ཕྱེ་མའི་ཕུར་མ་ཐོགས་ཐོགས་པ་དང༌། ལྷ་རྫས་ཀྱི་མེ་ཏོག་མནྡཱ་ར་བའི་ཕུར་མ་ཐོགས་ཐོགས་པ་རྣམས་ཀྱང་<line/>
དོང་སྟེ་བཅོམ་ལྡན་འདས་ལ་གཏོར་ཏོ། །མངོན་པར་གཏོར་ཏོ། །རབ་ཏུ་གཏོར་ཏོ། །ལྷའི་བུ་དགའ་ལྡན་གྱི་གནས་སུ་གཏོགས་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་<line/>
རྣམས་ཀྱང་བར་སྣང་ལ་འཁོད་དེ། ཡེ་ཤེས་ཀྱི་སྤྱོད་ཡུལ་ལ་གཞོལ་བའི་སེམས་ཀྱིས་སྤོས་དང༌། བདུག་པའི་སྤྲིན་གྱིས་བདུགས་པས་བར་སྣང་བརྒྱན་པར་བྱས་སོ། །སངས་<line/>
རྒྱས་ལ་དགའ་ཞིང་གཞོལ་བའི་སེམས་ཀྱིས་ལྷ་རྫས་ཀྱི་མེ་ཏོག་ཐམས་ཅད་ཀྱི་སྤྲིན་གྱི་ཆར་གྱིས་རབ་ཏུ་བརྒྱན་པས་བར་སྣང་བརྒྱན་པར་བྱས་སོ། །དེ་བཞིན་གཤེགས་པ་ལ་ཞེས་<line/>
</page>
<page index="286" id="144A">༄༅། །ཆེར་བྱ་བའི་སེམས་ཀྱིས་ལྷ་རྫས་ཀྱི་གདུགས་སྣ་ཚོགས་ཀྱི་སྤྲིན་གྱིས་བར་སྣང་གཡོགས་པར་བྱས་ཏེ་བརྒྱན་པར་བྱས་སོ། །སངས་རྒྱས་མཆོད་<line/>
པར་གཞོལ་བའི་སེམས་ཀྱིས་ལྷ་རྫས་ཀྱི་ཕྲེང་བ་སྣ་ཚོགས་ཀྱི་སྤྲིན་རབ་ཏུ་དགྱེ་བས་བར་སྣང་བརྒྱན་པར་བྱས་སོ། །སངས་རྒྱས་ལས་ཐོས་པར་མོས་པའི་སེམས་ཀྱིས་གསེར་<line/>
གྱི་དྲ་བ་གྲངས་མེད་པ་ལས་དྲིལ་བུ་སྣ་ཚོགས་ཀྱི་དྲ་བ་འཁྲོལ་ཞིང་སྒྲ་འབྱིན་པས་ཡོག་པར་བྱས་ཏེ་བར་སྣང་བརྒྱན་པར་བྱས་སོ། །དེ་བཞིན་གཤེགས་པ་ལ་ཡོན་གྱི་གནས་<line/>
དམ་པ་ཡིན་པར་འཛིན་པའི་སེམས་ཀྱིས་བླ་རེ་གྲངས་མེད་པ་ལས་རིན་པོ་ཆེ་ཐམས་ཅད་ཀྱི་སེན་མོ་དོའི་སྤྲིན་ལྡིང་ཞིང་འཕྲུལ་པའི་རྒྱན་གྱིས་བར་སྣང་བརྒྱན་པར་བྱས་སོ། །<line/>
སངས་རྒྱས་ལ་དགེ་བར་འདུན་པའི་སེམས་ཀྱིས་ལྷ་རྫས་ཀྱི་གཞལ་མེད་ཁང་གྲངས་མེད་པར་ལྷ་རྫས་ཀྱི་རོལ་མོ་བརྡུངས་པ་དང༌། དཀྲོལ་བ་ཐམས་ཅད་ཀྱི་སྒྲ་ཡིད་དུ་འོང་བ་<line/>
ཕྱུང་བས་བར་སྣང་བརྒྱན་པར་བྱས་སོ། །སངས་རྒྱས་སྐྱེ་བ་ཤིན་ཏུ་དཀོན་པར་དོགས་པའི་སེམས་ཀྱིས་ལྷ་རྫས་ཀྱི་ན་བཟའ་ཁ་དོག་སྣ་ཚོགས་པའི་སྤྲིན་དང༌། ན་བཟའ་<line/>
མཚུངས་པ་མེད་པའི་སྤྲིན་གྱི་ཆར་འབབ་པའི་རྒྱན་གྱིས་བར་སྣང་བརྒྱན་པར་བྱས་སོ། །སངས་རྒྱས་ལ་མོས་པ་མཐའ་ཡས་པའི་སེམས་ཀྱིས་ལྷ་རྫས་ཀྱི་ཅོད་པན་གྲངས་<line/>
</page>
<page index="287" id="144B">མེད་པའི་སྤྲིན་ལས་ཅོད་པན་གྱི་ཆར་ཆེན་པོ་འཁོར་ཞིང་འབབ་པའི་རྒྱན་གྱིས་བར་སྣང་བརྒྱན་པར་བྱས་སོ། །སངས་རྒྱས་ལ་ཡིད་བདེ་བ་སྐྱེས་པའི་སེམས་ཀྱིས་ལྷ་རྫས་ཀྱི་རིན་<line/>
པོ་ཆེ་ཁ་དོག་སྣ་ཚོགས་གྲངས་མེད་པའི་སྤྲིན་ལས་ཕྲེང་བ་སྣ་ཚོགས་ཀྱི་ཆར་རྒྱུན་མི་འཆད་པར་འབབ་པའི་རྒྱན་གྱིས་བར་སྣང་བརྒྱན་པར་བྱས་སོ། །ལྷའི་བུ་བྱེ་བ་བརྒྱ་སྟོང་<line/>
གྲངས་མེད་པ་ཡང་ལྷ་རྫས་ཀྱི་མེ་ཏོག་ཁ་དོག་ཐ་དད་པ་གྲངས་མེད་པ་ལག་ན་ཐོགས་ཏེ། མེ་ཏོག་ཟད་མི་ཤེས་པའི་མཛོད་རབ་ཏུ་བཀྱེ་ནས་བཅོམ་ལྡན་འདས་ལ་མངོན་པར་<line/>
གཏོར་ཏོ། །མོས་པའི་སྤོས་དྲི་ཞིམ་པོ་རྙེད་ཅིང་སངས་རྒྱས་ལ་དད་པར་གནས་པས་ལྷ་རྫས་ཀྱི་སྤོས་དང༌། བདུག་པ་ཁ་དོག་སྣ་ཚོགས་གྲངས་མེད་པ་ལག་ན་ཐོགས་ཏེ་བཅོམ་ལྡན་<line/>
འདས་ལ་ཕུལ་ལོ། །རྒྱན་ཆེན་པོ་སྤྲུལ་པའི་སེམས་ཀྱིས་ལྷ་རྫས་ཀྱི་ཙནྡན་གྱི་ཕྱེ་མ་ཁ་དོག་སྣ་ཚོགས་གྲངས་མེད་པ་ལག་ན་ཐོགས་ཏེ་བཅོམ་ལྡན་འདས་ལ་མངོན་པར་གཏོར་ཏོ།།<line/>
དགའ་བའི་སེམས་ཀྱིས་བཅོམ་ལྡན་འདས་ཀྱི་ཞམ་འབྲིང་དུ་འབྲང་ཞིང་རིན་པོ་ཆེའི་གདུགས་ཁ་དོག་སྣ་ཚོགས་གྲངས་མེད་པ་ལག་ན་ཐོགས་ཏེ། བཅོམ་ལྡན་འདས་ལ་མངོན་<line/>
པར་འགེབས་སོ། །སངས་རྒྱས་མཐའ་ཡས་པ་ལ་མོས་པའི་སེམས་རྣམ་པར་འཕེལ་བས་གོས་རིན་པོ་ཆེ་ཁ་དོག་སྣ་ཚོགས་གྲངས་མེད་པ་ལག་ན་ཐོགས་ཏེ་བཅོམ་ལྡན་འདས་<line/>
</page>
<page index="288" id="145A">༄༅། །གཤེགས་པའི་ལམ་གོས་ཀྱིས་ཡོག་པར་བྱས་སོ། །དེ་བཞིན་གཤེགས་པ་ལ་རིམ་གྲོ་བྱ་བར་མོས་པའི་སེམས་ཀྱིས་ལྷ་རྫས་ཀྱི་རྒྱལ་མཚན་རིན་པོ་ཆེ་<line/>
སྣ་ཚོགས་ཀྱི་ཁ་དོག་ཅན་ལག་ན་ཐོགས་ཤིང་བཅོམ་ལྡན་འདས་ཀྱི་ཞམ་རིང་དུ་འདོང་ངོ༌། །སངས་རྒྱས་ལ་དགའ་བ་མཐའ་ཡས་པ་རྣམ་པར་འཕེལ་བའི་སེམས་ཀྱིས་ལྷ་རྫས་ཀྱི་<line/>
ལྷབ་ལྷུབ་དང༌། འཕྱང་ཕྲུལ་ཁ་དོག་སྣ་ཚོགས་གྲངས་མེད་པའི་ཡང་གྲངས་མེད་པ་ལག་ན་ཐོགས་ཏེ་དེ་བཞིན་གཤེགས་པ་ལ་ཕུལ་ལོ། །དད་པ་མི་འཕྲོག་པའི་སེམས་ཀྱིས་<line/>
ལྷ་རྫས་ཀྱི་ཕྲེང་བ་གྲངས་མེད་པ་ལག་ན་ཐོགས་ཏེ་བཅོམ་ལྡན་འདས་ལ་མངོན་པར་གཏོར་ཏོ། །མཚུངས་པ་མེད་པའི་དགའ་བ་རྣམ་པར་འཕེལ་བས། ལྷ་རྫས་ཀྱི་བ་དན་རིན་<line/>
པོ་ཆེ་ཁ་དོག་སྣ་ཚོགས་གྲངས་མེད་པའི་ཡང་གྲངས་མེད་པ་ལག་ན་ཐོགས་ཏེ་བཅོམ་ལྡན་འདས་ཀྱི་དྲུང་ན་འཛིན་ཏོ། །ལྷའི་བུ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་ཡང་ཞི་བ་<line/>
ལ་རབ་ཏུ་གཞོལ་ཞིང་བག་ཡོད་པ་ཚད་མེད་པའི་སེམས་ཀྱིས་ལྷ་རྫས་ཀྱི་རོལ་མོ་བརྡུང་བ་དང༌། དཀྲོལ་བ་ཁ་དོག་སྣ་ཚོགས་གྲངས་མེད་པ་ལག་ན་ཐོགས་ཏེ་ཡིད་དུ་འོང་བའི་<line/>
སྒྲ་དབྱངས་ཕྱུང་ནས་བཅོམ་ལྡན་འདས་དགྱེས་པར་བྱེད་དོ། །བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་དགའ་ལྡན་གྱི་གནས་ནས་འོངས་པ་རྣམས་<line/>
</page>
<page index="289" id="145B">ཀྱང་ལྷ་རྫས་ལས་འདས་པའི་མཆོད་པ། ཁམས་གསུམ་ལས་རྣམ་པར་འདས་པ། དམིགས་པའི་ཆོས་ལས་བྱུང་བ། རྗེན་པའི་དྲི་མེད་པ། ཆགས་པ་མེད་པའི་སེམས་ཚིམ་པར་བྱེད་པ། ཆོས་<line/>
ཀྱི་ཚུལ་ཟབ་མོས་མངོན་པར་གྲུབ་པ། བློ་ཚད་མེད་པར་ཡངས་པ་ལས་བྱུང་བ། དད་པའི་རྩ་བ་བརྟན་པས་རྣམ་པར་སྤེལ་བ། དགེ་བའི་རྩ་བ་བསམ་གྱིས་མི་ཁྱབ་པ་ལས་བྱུང་བ། དགེ་བའི་<line/>
རྩ་བ་དང༌། འཕྲུལ་པ་གྲངས་མེད་པས་མངོན་པར་བསྒྲུབས་པ། སངས་རྒྱས་ཀྱི་མཆོད་པ་ཡིད་ཀྱི་རང་བཞིན་ལས་བྱུང་བ། མངོན་པར་འདུ་བྱ་བ་མེད་པའི་ཆོས་ཀྱི་སྒོའི་རྒྱས་བཏབ་<line/>
པས་ཆོས་ཀྱི་དབྱིངས་ཐམས་ཅད་ཀུན་ནས་ཡོག་པར་བྱས་སོ། །ལྷ་རྫས་ལས་འདས་པའི་ཕ་རོལ་ཏུ་ཕྱིན་པ་ལས་བྱུང་བའི་མེ་ཏོག་གི་བླ་རེ་སྣ་ཚོགས་ཀྱིས་ཆོས་ཀྱི་དབྱིངས་ཀུན་ནས་<line/>
ཁེབས་པར་བྱས་སོ། །ལྷ་རྫས་ལས་འདས་པ་མོས་པས་རྣམ་པར་དག་པ་སངས་རྒྱས་ཐམས་ཅད་ཀྱི་ཡུལ་རྒྱས་པར་འགེངས་པའི་ན་བཟའ་སྣ་ཚོགས་མངོན་པར་དགབ་པས་ཆོས་ཀྱི་<line/>
དབྱིངས་བརྒྱན་པར་བྱས་སོ། །ཆགས་པ་མེད་པའི་ཆོས་ཀྱི་རང་བཞིན་རྡོ་རྗེ་ལ་ཡང་དག་པར་ཞུགས་པའི་སེམས་ཀྱིས་ལྷ་རྫས་ལས་འདས་པ་མི་སྐྱེ་བའི་ཆོས་ལས་བྱུང་བའི་དྲིལ་བུ་<line/>
ཚོམ་བུར་བཅད་པའི་དྲ་བས་ཆོས་ཀྱི་དབྱིངས་བརྒྱན་པར་བྱས་སོ། །ཆོས་ཐམས་ཅད་སྒྱུ་མ་ལྟ་བུར་རྟོགས་པའི་སེམས་ཀྱིས་ལྷ་རྫས་ལས་འདས་པའི་སྤོས་ཐམས་ཅད་ཀྱི་མཆོག་<line/>
</page>
<page index="290" id="146A">༄༅། །གི་བདུག་པའི་རྒྱན་གྱིས་ཆོས་ཀྱི་དབྱིངས་བརྒྱན་པར་བྱས་སོ། །དེ་བཞིན་གཤེགས་པ་བཞུགས་པས་ཆོས་ཀྱི་དབྱིངས་རྒྱས་པར་བྱ་བའི་སེམས་ཀྱིས་<line/>
ལྷ་རྫས་ལས་འདས་པའི་རིན་པོ་ཆེ་ཐམས་ཅད་ཀྱི་ཁྲི་སངས་རྒྱས་ཀྱི་གདན་དུ་བཏིང་བའི་རྒྱན་གྱིས་ཆོས་ཀྱི་དབྱིངས་བརྒྱན་པར་བྱས་སོ། །སངས་རྒྱས་ཀྱི་མཆོད་པ་རང་བཞིན་འགག་<line/>
པ་མེད་པའི་སེམས་ཀྱིས་ལྷ་རྫས་ལས་འདས་པའི་རིན་པོ་ཆེ་སྣ་ཚོགས་ཀྱི་རྒྱལ་མཚན་ཡང་དག་པར་བསྒྲེངས་པའི་རྒྱན་གྱིས་ཆོས་ཀྱི་དབྱིངས་བརྒྱན་པར་བྱས་སོ། །རྨི་ལམ་ལྟ་བུའི་<line/>
ཆོས་ཉིད་ཀྱིས་བསམ་པ་ཚིམ་པས་ལྷ་རྫས་ལས་འདས་པའི་རིན་པོ་ཆེ་སྣ་ཚོགས་ཀྱིས་སངས་རྒྱས་ཀྱི་ཕོ་བྲང་བརྒྱན་པས་ཆོས་ཀྱི་དབྱིངས་བརྒྱན་པར་བྱས་སོ། །མི་གནས་པའི་<line/>
དགེ་བའི་རྩ་བ་བླང་བ་མེད་པ་ལས་བྱུང་བས་ལྷ་རྫས་ལས་འདས་པའི་རིན་པོ་ཆེ་སྣ་ཚོགས་ཀྱི་པདྨོས་ཀུན་ནས་ཡོག་པའི་རྒྱན་གྱིས་ཆོས་ཀྱི་དབྱིངས་བརྒྱན་པར་བྱས་སོ། །ལྷ་རྫས་<line/>
ལས་འདས་པའི་སྤོས་ཐམས་ཅད་ཀྱི་མཆོག་གི་སྤྲིན་གྱིས་ཆོས་ཀྱི་དབྱིངས་ཐམས་ཅད་རྒྱས་པར་བྱ་བ་དང༌། མེ་ཏོག་ཁ་དོག་མཐའ་ཡས་པ་སྣ་ཚོགས་ཀྱི་སྤྲིན་དང༌། ན་བཟའ་<line/>
ཁ་དོག་སྣ་ཚོགས་རྣམ་པ་ཐ་དད་པ་ཐམས་ཅད་ཀྱི་སྤྲིན་དང༌། ཙནྡན་གྱི་དྲི་ཞིམ་པོ་མཐའ་ཡས་པར་འཕྲོ་བ་ཐམས་ཅད་ཀྱི་སྤྲིན་དང༌། ལྷ་རྫས་ལས་འདས་པའི་རིན་པོ་ཆེ་<line/>
</page>
<page index="291" id="146B">ཐམས་ཅད་ཀྱི་གདུགས་རྣམ་པ་སྣ་ཚོགས་ཀྱི་སྤྲིན་དང༌། སྤོས་དང་བདུག་པ་སྣ་ཚོགས་ཀྱི་ངད་ཀུན་ཏུ་ལྡང་བའི་སྤྲིན་དང༌། ཕྲེང་བ་ཡིད་དུ་འོང་བ་ཐམས་ཅད་ཀྱི་སྤྲིན་དང༌། ལྷ་རྫས་ལས་<line/>
འདས་པའི་ལྷབ་ལྷུབ་རྣམ་པར་དག་པ་ཐམས་ཅད་ཀྱི་སྤྲིན་དང༌། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ་རང་གི་ལུས་གཏོང་བའི་སྤྲིན་དང༌། སངས་རྒྱས་ཀྱི་<line/>
ཡོན་ཏན་བརྗོད་པ་ལས་འདས་པས་བསྟོད་ཅིང་བསྔགས་པའི་བརྗོད་པ་ཟད་མི་ཤེས་པའི་སྤྲིན་དང༌། དེ་བཞིན་གཤེགས་པའི་བསྟོད་པས་བརྗོད་པ་ཇི་ལྟ་བ་བཞིན་དུ་ཡང་དག་པར་<line/>
བསྔགས་པའི་ཆོས་མ་ལོག་པ་བྱུང་བ། སངས་རྒྱས་ཀྱི་སྟོབས་མཐའ་དང་དབུས་མེད་པ་ལས་རྒྱུ་བས་འགྲོ་བ་ཐམས་ཅད་བདེ་བའི་ལམ་བསྟན་པ་དང༌། ཚིག་རྣམ་པར་འབྱེད་པ་<line/>
བརྗོད་དུ་མེད་པ་སྨོས་པས་ཆོས་ཚད་མེད་པ་ལ་གཞོལ་བའི་གཟུངས་ཀྱི་རྒྱུད་ཐམས་ཅད་ལས་བྱུང་བའི་ཐ་དད་པ་ཡང་དག་པར་ཤེས་པ་ལ་མཁས་པ། མི་ཟད་པ་དང་མི་འཇིགས་<line/>
པས་ཡིད་དགའ་བར་གྱུར་པའི་རིམ་གྲོ་ངོམ་མི་ཤེས་པས་དེ་བཞིན་གཤེགས་པ་ལ་མངོན་པར་བསྟོད་པ། ཚིག་རྣམ་པར་དབྱེ་ཞིང་བརྗོད་པས་བྱང་ཆུབ་སེམས་དཔའ་དེ་དག་<line/>
ཆོས་ཀྱི་དབྱིངས་ཀྱི་ལུས་ནམ་མཁའི་ཁམས་རྒྱས་པར་བྱེད་པ་བྱིན་གྱིས་བརླབས་ཏེ། སངས་རྒྱས་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་ཀྱིས་ཡོངས་སུ་<line/>
</page>
<page index="292" id="147A">༄༅། །བཟུང་བའི་ཡིད་ཀྱི་དབང་པོས་མངོན་པར་བསྟོད་དོ། །ལྷའི་རིས་གཞན་དང་གཞན་ནས་འདུས་པའི་འཁོར་དེ་དག་ཐམས་ཅད་དང༌། སངས་རྒྱས་ཀྱི་<line/>
ཞིང་བརྗོད་དུ་མེད་པ་ནས་འདུས་པའི་བྱང་ཆུབ་སེམས་དཔའི་འཁོར་རྣམས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཁྱུ་མཆོག་གི་མཐུ་<line/>
ཕྱུང་བ་བསམ་གྱིས་མི་ཁྱབ་པ་ཡོངས་སུ་སྟོན་ཅིང༌། དེ་བཞིན་གཤེགས་པའི་སྐུ་ཡང་དག་པར་འབྱུང་བ་དང༌། བསམ་གྱིས་མི་ཁྱབ་པའི་རྫུ་འཕྲུལ་ཡང་དག་པར་སྟོན་པ་དང༌།<line/>
སེམས་ཅན་གྲངས་མེད་པའི་རྒྱུད་ཚིམ་པར་མཛད་པ་དང༌། སངས་རྒྱས་ཀྱི་རྒྱན་རྣམ་པར་ཕྱེ་བས་ནམ་མཁའི་ཁམས་ཐམས་ཅད་དང༌། ཆོས་ཀྱི་དབྱིངས་ཐམས་ཅད་རྒྱས་པར་<line/>
མཛད་པ། འགྲོ་བ་ཐམས་ཅད་ཀྱི་དགེ་བའི་རྩ་བ་མཐའ་ཡས་པ་བརྟན་པར་མཛད་པ། སངས་རྒྱས་ཀྱི་ཆོ་འཕྲུལ་གཞལ་དུ་མེད་པ་ལས་བྱུང་བ། ཚིག་གི་ལམ་ཐམས་ཅད་ལས་ཡང་<line/>
དག་པར་འདས་པ། བྱང་ཆུབ་སེམས་དཔའ་རིགས་དང་ལྡན་པ་ཐམས་ཅད་ཀྱིས་མངོན་པར་མོས་པར་བྱ་བ། སེམས་ཅན་འདུལ་བ་ཇི་ལྟ་བ་བཞིན་དུ་ཚིམ་པར་བྱ་བའི་ཕྱིར་སངས་<line/>
རྒྱས་ཀྱི་སྐུ་ཡངས་པ་རྗེས་སུ་ཁྱབ་པར་གྱུར་པ། དགེ་བའི་རྩ་བ་བརྗོད་པ་ཐམས་ཅད་རྣམ་པར་དག་པས་སངས་རྒྱས་ཀྱི་ཡོན་ཏན་ཚད་མེད་པ་ཡང་དག་པར་སྟོན་པ། དེ་བཞིན་<line/>
</page>
<page index="293" id="147B">གཤེགས་པའི་ཡུལ་རྒྱུན་མི་འཆད་པར་འབྱུང་བའི་སངས་རྒྱས་ཀྱི་ཏིང་ངེ་འཛིན་ལས་བྱུང་བ། འགྲོ་བ་ཐམས་ཅད་མ་ལུས་པའི་ལུས་ཀྱི་རྗེས་སུ་བདལ་བ། སྐུའི་བྱིན་གྱི་རླབས་ལས་<line/>
མཚམས་མེད་པ། ཡིད་ཚད་མེད་པ་ཡོངས་སུ་མགུ་བར་མཛད་པ། ཐམས་ཅད་མཁྱེན་པ་ཉིད་ཀྱི་རིགས་རྒྱུན་མི་གཅོད་པ། སངས་རྒྱས་ཀྱི་རྣམ་པར་སྤྱོད་པ་མཐའ་དང་དབུས་མེད་<line/>
པ་འབྱུང་བ་བརྙེས་པ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་ཀྱི་རིགས་སུ་བྱུང་བ། ཁམས་དང༌། མོས་པ་བགྲང་དུ་མེད་པ་ཐམས་ཅད་སྦྱོང་བར་མཛད་<line/>
པ༑ བྱང་ཆུབ་སེམས་དཔའ་ཐམས་ཅད་ཡེ་ཤེས་མངོན་པར་སྒྲུབ་པ་ལ་འཇུག་པར་མཛད་པ། བྱང་ཆུབ་སེམས་དཔའ་ཐམས་ཅད་ཀྱི་དབང་པོ་རབ་ཏུ་དགའ་བར་མཛད་པ། ཆོས་ཀྱི་སྤྲིན་<line/>
གྱིས་ནམ་མཁའི་ཁམས་ཐམས་ཅད་དུ་ཡོག་པར་མཛད་པ། ཆོས་ཀྱི་དབྱིངས་ཐམས་ཅད་མ་ལུས་པར་དེ་བཞིན་གཤེགས་པས་འདུལ་བའི་བྱིན་གྱི་རླབས་ཀྱིས་རློབ་པ། སེམས་ཅན་<line/>
ཐམས་ཅད་ཀྱི་རྟོག་པ་བསམ་པ་ཇི་ལྟ་བ་བཞིན་དུ་ཡོངས་སུ་རྒྱས་པར་མཛད་པ། མི་གནས་པའི་ཡེ་ཤེས་ཀྱི་རྒྱུད་ཀྱིས་འགྲོ་བ་ཐམས་ཅད་ལས་འཕགས་པ། ཡེ་ཤེས་ཀྱི་རྣམ་པ་ཐམས་<line/>
ཅད་བརྙེས་པ། སངས་རྒྱས་ཀྱི་བྱིན་གྱི་རླབས་སྣང་བ་གཟིགས་པ། དགེ་བའི་རྩ་བ་ཇི་ལྟར་བསྐྱེད་པ་བཞིན་དུ་ཡང་དག་པར་གཟིགས་པ། སེམས་བསྐྱེད་པ་རྒྱ་ཆེན་པོ་སྐྱེ་བར་མཛད་<line/>
</page>
<page index="294" id="148A">༄༅། །པ༑ འགྲོ་བ་ཐམས་ཅད་ཀུན་ཏུ་བཟང་པོ་ཐུབ་པ་མེད་པའི་ཡེ་ཤེས་ཡང་དག་པར་རྒྱུ་བས་བྱུང་བ། འགྲོ་བ་དང༌། ཞིང་ཐམས་ཅད་དུ་ཁྱབ་པ། ཆོས་ཀྱི་དབྱིངས་<line/>
ཐམས་ཅད་དུ་མི་ལྡོག་པར་གཤེགས་པ། སངས་རྒྱས་ཀྱི་སྐུའི་རྒྱུད་བརྗོད་དུ་མེད་པའི་ཡང་བརྗོད་དུ་མེད་པ་ཡང་དག་པར་སྟོན་པ། བསམ་པ་ཇི་ལྟ་བ་བཞིན་དུ་འཁྲུལ་པ་མི་<line/>
མངའ་བར་བྱིན་གྱིས་རློབ་པ། འགྲོ་བ་ཐམས་ཅད་ཀྱི་ཚིག་གི་རྣམ་པས་ཡོན་ཏན་མི་ཟད་པ། སངས་རྒྱས་རྗེས་སུ་དྲན་པས་ཆོས་ཀྱི་དབྱིངས་ཐམས་ཅད་རྒྱས་པར་མཛད་<line/>
པ༑ འཇིག་རྟེན་གྱི་ཁམས་མཐའ་དང་དབུས་མེད་པར་ཁྱབ་པར་མཛད་པ། བྱང་ཆུབ་ཀྱི་སེམས་ཀྱིས་ཇི་ལྟར་དམ་བཅས་པའི་སེམས་ཅན་རིམ་གྲོར་མཛད་པ། ཇི་ལྟར་བརྙེས་<line/>
པའི་ཆོས་ཀྱི་སྦྱིན་པ་མཛད་པ། སེམས་ཅན་ཇི་ལྟར་འདུལ་བ་བཞིན་དུ་འདུལ་བར་མཛད་པ། མོས་པ་དང་བསམ་པ་ཇི་ལྟ་བ་བཞིན་དུ་རྣམ་པར་དག་པར་མཛད་པ། གཟུགས་<line/>
ཀྱི་སྐུ་བསམ་གྱིས་མི་ཁྱབ་པར་བྱིན་གྱིས་རློབ་པ། འགྲོ་བ་ཐམས་ཅད་ལ་གནས་པ་མི་མངའ་ཞིང་མཉམ་པ་ཉིད་ཀྱི་རྗེས་སུ་བཞུད་པ། སྤྱོད་པ་ཐ་དད་པ་ལས་བྱུང་བ། དེ་བཞིན་<line/>
གཤེགས་པའི་སྟོབས་བཅུ་བསྒྲིབས་པ་མེད་པ། མངོན་པར་སངས་རྒྱས་པ། ཐུགས་ལ་ཆགས་པ་མི་མངའ་བས་རྟག་ཏུ་མཉམ་པར་བཞག་ཅིང་མ་འདྲེས་པ། ཡེ་ཤེས་<line/>
</page>
<page index="295" id="148B">ཐམས་ཅད་ལ་རྣམ་པར་སྤྱོད་པ། དོན་དང་ཚིག་དང་ཡི་གེ་ལ་དད་པ་ཡང་དག་པར་སྟོན་པ། ཡེ་ཤེས་རྒྱ་མཚོ་མཐའ་དང་དབུས་མེད་པ་ལ་བཞུགས་པ། ཡོན་ཏན་གྱི་མཆོག་ཡེ་ཤེས་<line/>
ཀྱི་སྙིང་པོས་བྱུང་བས་ཆོས་ཀྱི་དབྱིངས་ཐམས་ཅད་དུ་སངས་རྒྱས་ཀྱི་ཉི་མ་ཤར་བ། འགྲོ་བ་ཐམས་ཅད་དུ་སྔོན་གྱི་སྨོན་ལམ་ཟད་པ་མི་མངའ་བར་ཆོས་ཀྱི་དབྱིངས་ཀྱི་རང་བཞིན་ལ་<line/>
གནས་པ། སངས་རྒྱས་ཀྱི་རྣམ་པར་སྤྱོད་པ་མ་ཉམས་པ་བརྙེས་པ། བདག་གི་དང་ཡོངས་སུ་གཟུང་བ་མེད་པས་གནས་པ་མི་མངའ་བ། འཇིག་རྟེན་ལས་འདས་པའི་ཆོས་ཐམས་ཅད་<line/>
འབྱུང་ཞིང༌། འཇིག་རྟེན་གྱི་ཆོས་ཐམས་ཅད་ཀྱིས་མ་གོས་པ། འགྲོ་བ་ཐམས་ཅད་ཀྱི་མི་ཤེས་པའི་རྒྱལ་མཚན་ཡང་དག་པར་བཅད་པ། འཇིག་རྟེན་ཐམས་ཅད་ཀྱི་མི་ཤེས་པ་ཆེན་<line/>
པོ་ཡོངས་སུ་བསལ་བའི་གནས་སུ་གྱུར་པ། འགྲོ་བ་ཐམས་ཅད་སྣང་བར་མངོན་པར་འདོན་པ། འཇིག་རྟེན་ཐམས་ཅད་ཡེ་ཤེས་ཁྱད་པར་དུ་འཕགས་པ་ལ་རབ་ཏུ་གཞོག་པ།<line/>
འགྲོ་བ་ཐམས་ཅད་ཉེ་བར་འཚོ་བའི་བསོད་ནམས་ཡོངས་སུ་མི་ཟད་པ། བྱང་ཆུབ་སེམས་དཔའ་ཐམས་ཅད་ཀྱི་ཤེས་པ་ཐུགས་སུ་ཆུད་པས་དད་པར་བྱ་བར་འོས་པ། ཡང་དག་པར་<line/>
རྫོགས་པའི་སངས་རྒྱས་སུ་གཞོལ་བའི་བྱམས་པ་ཆེན་པོ་ལས་བྱུང་བ། ཐུགས་རྗེ་ཆེན་པོ་ཡང་དག་པར་སྟོན་པས་སྤྱོད་པ། སངས་རྒྱས་ཀྱི་སྐུ་བརྗོད་དུ་མེད་པའི་ཆོས་དང༌། སངས་<line/>
</page>
<page index="296" id="149A">༄༅། །རྒྱས་ཀྱི་ཆོས་སྣ་ཚོགས་བསམ་གྱིས་མི་ཁྱབ་པའི་གསུང་དང་དབྱངས་ཀྱི་ཆར་འབེབས་པ། སེམས་ཅན་གྱི་བསམ་པ་ཇི་ལྟ་བ་བཞིན་དུ་ཡང་དག་པར་<line/>
ཚིམ་པར་མཛད་པ། སྔོན་གྱི་མཐའ་དང༌། ཕྱི་མའི་མཐའ་དང༌། ད་ལྟར་བྱུང་བའི་མཐའ་དམིགས་པའི་བྱིན་རླབས་ཤིན་ཏུ་དག་ཅིང་བསམ་གྱིས་མི་ཁྱབ་པས་སེམས་ཅན་དག་<line/>
པར་མཛད་པ༑ བྱང་ཆུབ་སེམས་དཔའ་ཐམས་ཅད་ལུང་བསྟན་པ་རྒྱུན་མི་འཆད་པ། སངས་རྒྱས་ཀྱི་རིགས་སུ་དབང་བསྐུར་བས་དེ་བཞིན་གཤེགས་པའི་རྒྱུད་དུ་བྱུང་བ།<line/>
འཇིག་རྟེན་ཐམས་ཅད་དུ་འཁོར་ལོ་མི་ལྡོག་པར་འཁོར་བ། འཇིག་རྟེན་ཐམས་ཅད་ཀྱི་མངོན་པར་ཞེན་པ་ཐམས་ཅད་ལས་འཕགས་པ། སངས་རྒྱས་ཀྱི་ཞིང་དང༌། ཆོས་<line/>
ཀྱི་དབྱིངས་ཐམས་ཅད་ཀྱི་མཐའ་ཀླས་པ་ལ་མི་གནས་པ། འགྲོ་བ་ཐམས་ཅད་མཉམ་པ་ཉིད་དུ་ཐུགས་སུ་ཆུད་པ། འཇིག་རྟེན་ལས་འདས་པའི་བསོད་ནམས་ཀྱིས་རྣམ་པར་<line/>
དག་པ༑ འཁོར་བ་ལ་མི་བཞུགས་པར་འཇིག་རྟེན་ཐམས་ཅད་དུ་སྣང་བར་གྱུར་པ། བཙལ་བ་མི་དམིགས་པས་ཆོས་ཀྱི་དབྱིངས་ཐམས་ཅད་ཀྱི་རང་བཞིན། ཡེ་ཤེས་ཀྱི་ཟླ་བ་<line/>
དེ་བཞིན་གཤེགས་པ་ཚད་མེད་པའི་རྗེས་སུ་བཞུད་པ། སྒྱུ་མ་ལྟ་བུའི་ཡེ་ཤེས་ཀྱིས་བྱིན་གྱིས་རློབ་པ། མིག་ཡོར་ལྟ་བུའི་ཡེ་ཤེས་ཀྱིས་རྣམ་པར་སྟོན་པ། རྨི་ལམ་ལྟ་བུར་<line/>
</page>
<page index="297" id="149B">རྗེས་སུ་དྲན་པ། སྤྲུལ་པ་དང་མཉམ་པར་བྱུང་བ། སེམས་ཀྱི་རང་བཞིན་ལྟ་བུར་འཇིག་རྟེན་སྣ་ཚོགས་ཐམས་ཅད་བྱིན་གྱིས་རློབ་པ། ལས་ཀྱི་རྣམ་པར་སྨིན་པའི་ཚུལ་དང༌། བསམ་པ་<line/>
ཇི་ལྟ་བ་བཞིན་དུ་སེམས་ཅན་གྱི་སྐྱེ་མཆེད་རྣམ་པར་ཕྱེ་བ་ཡང་དག་པར་སྟོན་པ། སེམས་ཅན་གྱི་དབང་པོ་དང་མཐུན་པར་སངས་རྒྱས་ཀྱི་སྐུ་བྱུང་བ། དེ་བཞིན་གཤེགས་པའི་དམིགས་<line/>
པ་ལ་སེམས་ཅན་གྲངས་མེད་པའི་སེམས་ཡང་དག་པར་གནས་པ། འཇིག་རྟེན་ཐམས་ཅད་རྟེན་ཅིང་འབྲེལ་བར་འབྱུང་བ་རྣམ་པར་བསྟེན་པའི་རང་བཞིན་དུ་ཆོས་ཀྱི་མཚན་ཉིད་<line/>
ཀྱིས་ཡང་དག་པར་སྤྱོད་པ། ཡེ་ཤེས་ཀྱི་རྒྱུད་མཚན་ཉིད་མེད་པའི་རང་བཞིན་དང་མཚན་ཉིད་གཅིག་ཏུ་གྱུར་པ། འཇིག་རྟེན་ཐམས་ཅད་ཀྱི་རང་བཞིན་གྱི་མཚན་ཉིད་སྣང་བ་མངོན་<line/>
པར་སྒྲུབ་པའི་སྤྱོད་པ་ཡང་དག་པར་སྟོན་ཅིང༌། འགྲོ་བ་ཐམས་ཅད་གདོན་པར་བརྩོན་པ། སངས་རྒྱས་ཀྱི་སྤྱོད་ཡུལ་བླ་ན་མེད་པ་ཡང་དག་པར་སྟོན་པ། འཇིག་རྟེན་དང་ཞིང་ཐམས་<line/>
ཅད་ཡོངས་སུ་སྐྱོབ་པས་སངས་རྒྱས་ཀྱི་མཚན་མ་གཟུང་བར་འཇིག་རྟེན་དུ་མངོན་པར་བྱུང་བ། འཇིག་རྟེན་གྱི་ཉོན་མོངས་པའི་མཚན་མ་ཐམས་ཅད་རྣམ་པར་བསལ་བ། འཇིག་རྟེན་<line/>
ཐམས་ཅད་ཀྱི་རྗེས་སུ་དྲན་པ་དང༌། དམིགས་པར་འབྱོར་བར་གྱུར་པ། འཁྲུག་པ་མེད་པར་ཁོང་དུ་ཆུད་པར་འགྱུར་བའི་རྒྱུ་ཐེག་པ་ཆེན་པོས་ཞལ་ཡོངས་སུ་རྒྱས་པ། ཆོས་ཐམས་<line/>
</page>
<page index="298" id="150A">༄༅། །ཅད་ཀྱི་དོན་གྲུབ་པ། འགྲོ་བ་ཐམས་ཅད་ཀྱི་དགེ་བའི་རྩ་བས་རྣམ་པར་ཕྱེ་བ། ཉམས་པ་མེད་པའི་འཕྲིན་ལས་རྣམ་པར་སྨིན་པས་རྣམ་པར་དག་པ། ཡེ་ཤེས་<line/>
ཀྱི་འབྱུང་གནས་དུས་གསུམ་མཉམ་པ་ཉིད་དུ་ཐུགས་སུ་ཆུད་པ། འཇིག་རྟེན་ཐམས་ཅད་ཀྱི་ཡོངས་སུ་རྟོག་པ་ཡོངས་སུ་མི་རྟོག་པས་བྱུང་བ། འཇིག་རྟེན་གྱི་ཁམས་ཐམས་ཅད་<line/>
དུ་འོད་ཟེར་གྱི་དྲ་བས་གསལ་བར་གྱུར་པ། ཕྱོགས་བཅུ་འབྱམས་ཀླས་པ་ཐམས་ཅད་དུ་སངས་རྒྱས་ཀྱི་འོད་ཀྱིས་སྣང་བར་མཛད་པ། སངས་རྒྱས་ཐམས་ཅད་ཀྱི་རྗེས་སུ་བཞུད་པ་<line/>
བལྟ་བས་མི་ངོམས་ཤིང་བཏང་མི་བྲ་བ། ཡོན་ཏན་ཆེན་པོ་དང༌། ཡེ་ཤེས་དང༌། མངོན་པར་ཤེས་པ་དང༌། བྱང་ཆུབ་སེམས་དཔའི་སྤྱོད་པ་འབྱུང་བ་དང༌། དབང་པོ་མངོན་པར་<line/>
མཁྱེན་པའི་ཡེ་ཤེས་ཀྱི་སྤྱོད་ཡུལ་ཅན། ཡེ་ཤེས་ཀྱི་དཀྱིལ་འཁོར་གྱིས་སངས་རྒྱས་ཀྱི་མཛད་པ་རྒྱས་པར་མཛད་པ། སངས་རྒྱས་ཀྱི་འཕྲིན་ལས་ཤིན་ཏུ་སྒྲུབ་པ་ནུབ་ཅིང༌། འདས་<line/>
པ་དང༌། མ་འོངས་པ་དང༌། ད་ལྟར་བྱུང་བའི་ཐམས་ཅད་མཁྱེན་པའི་ཚུལ་སྟོན་པ། བྱང་ཆུབ་སེམས་དཔའི་གཟུངས་མཐའ་ཡས་པའི་ཆར་འབེབས་པ། བསམ་པ་ཡངས་པའི་<line/>
སྒོམ་པ་ཡོངས་སུ་འཛིན་པར་མཛད་པ། སངས་རྒྱས་ཀྱི་དཔལ་ཐམས་ཅད་ཀྱིས་རབ་ཏུ་འབར་བ། དེ་བཞིན་གཤེགས་པའི་སྐུ་ཁ་དོག་མཐའ་ཡས་པ་སྣ་ཚོགས་སུ་འཇིག་<line/>
</page>
<page index="299" id="150B">རྟེན་ཐམས་ཅད་ལ་མངོན་པར་སྟོན་པ། སྒྲིབ་པའི་ཆོས་ཐམས་ཅད་དུ་མ་ལྷུང་བ། ཆོས་ཐམས་ཅད་ཀྱི་རང་བཞིན་གྱིས་དོན་གྱིས་དག་པ། ཡོན་ཏན་གྱི་ཆོས་ཐམས་ཅད་ལ་མངའ་བས་<line/>
མཛེས་པའི་དཀྱིལ་འཁོར་ཅན། ཡོན་ཏན་གྱི་འོད་ཟེར་མངའ་བའི་ཉི་མར་གྱུར་པ། བསོད་ནམས་ཀྱི་ཞིང་དུ་ཤར་བ། གཟི་བརྗིད་ཐམས་ཅད་ཀྱི་དྲ་བས་མངོན་པར་སྐྱེས་པ། འཇིག་<line/>
རྟེན་ཐམས་ཅད་དུ་སངས་རྒྱས་ཀྱིས་སྤྲུལ་པ་ཡང་དག་པར་འཛིན་པ། འཇིག་རྟེན་ཐམས་ཅད་སྤྲུལ་པར་ཐུགས་སུ་ཆུད་པའི་ཡེ་ཤེས་སྣང་བ་དང་ལྡན་པ། དེ་བཞིན་གཤེགས་<line/>
པའི་གོ་འཕང་ཆགས་པ་མེད་པ་མངའ་བ། ཕྱི་མའི་མཐའི་ཡོན་ཏན་འཇིག་རྟེན་ཐམས་ཅད་ཀྱིས་རྣམ་པར་ཤེས་པ། འགྲོ་བ་ཐམས་ཅད་དང་མཐུན་པར་སྟོན་པའི་ཡེ་ཤེས་ཀྱི་ཕྱག་<line/>
མངའ་བ། དེ་བཞིན་གཤེགས་པའི་ཡེ་ཤེས་ཀྱི་སྨན་པ། སེམས་ཅན་ཐམས་ཅད་བདེ་བར་མཛད་པ། འཇིག་རྟེན་ཚད་མེད་པ་ཐམས་ཅད་དུ་ཤིན་ཏུ་རྣམ་པར་དག་པས་རྗེས་<line/>
སུ་འབྲང་བ། འགྲོ་བ་དང་ཞིང་འབྱམས་ཀླས་པ་ཐམས་ཅད་དུ་ཕྱིར་མི་ལྡོག་པ། ཡེ་ཤེས་ཀྱི་སྤྱན་ཕུགས་རབ་རིབ་མེད་ཅིང་རྣམ་པར་དག་པ། སངས་རྒྱས་ཀྱི་ལོ་ལེགས་པ་<line/>
ཡང་དག་པར་སྟོན་པ། འཁུ་བའི་སེམས་ཅན་གྱི་ཁམས་ལས་སུ་རུང་བར་མཛད་པ། འདུལ་བ་སྣ་ཚོགས་དུ་མ་ལ་འཇུག་པ། དུས་བཞིན་དུ་འདུལ་བའི་རྒྱུན་མི་འཆད་པ།<line/>
</page>
<page index="300" id="151A">༄༅། །འགྲོ་བ་ཐམས་ཅད་ལ་མཉམ་པའི་ཐུགས་ཀྱིས་ཡང་དག་པར་སྤྱོད་པ་ལས་སྐྱོན་མེད་པའི་རྣམ་པར་སྨིན་པ་དང༌། མྱ་ངན་ལས་འདས་པ་ཡང་དག་པར་<line/>
སྟོན་པ༑ བསམ་པ་དང༌། ལས་དང༌། རྒྱུ་མཐུན་པའི་འབྲས་བུ་ཇི་ལྟ་བ་བཞིན་དུ་སངས་རྒྱས་ཀྱི་སྐུ་རྣམ་པར་སྟོན་པ། སངས་རྒྱས་ཀྱི་སྐུ་ཇི་ལྟ་བ་བཞིན་དུ་སེམས་ཅན་གྱིས་ཆོས་<line/>
ཤེས་པ་འབྱུང་བར་མཛད་པ། སངས་རྒྱས་ཀྱིས་སྤྲུལ་པ་བྱིན་གྱིས་རློབ་པ། འཇིག་རྟེན་གྱི་ཆོས་ཐམས་ཅད་ལ་རྣམ་པར་གཟིགས་པའི་ཡེ་ཤེས་མངའ་བ། དགའ་བ་ཆེན་པོ་དང་<line/>
ལྷག་པའི་བསམ་པས་དབང་པོ་དགའ་བར་མཛད་པ། སངས་རྒྱས་མཐོང་བའི་དད་པའི་ཤུགས་མཐའ་ཡས་པས་བྱུང་བ། སེམས་ཅན་ཐམས་ཅད་ཀྱི་རང་གི་དགེ་བའི་རྩ་བ་ཕྱིར་<line/>
མི་ལྡོག་པར་མཛད་པ། སེམས་ཅན་གྱི་ལས་ཇི་ལྟ་བ་བཞིན་དུ་རྗེས་སུ་འབྲང་བར་མཛད་པ། འགྲོ་བ་གཉིད་ཀྱིས་ལོག་པ་ཐམས་ཅད་སད་པར་མཛད་པ། སངས་རྒྱས་སྐྱེ་བས་<line/>
དགེ་བ་ཡང་དག་པར་འཕེལ་བར་མཛད་པ། སེམས་ཅན་ལ་སངས་རྒྱས་ཀྱི་བག་དབབ་པ། ཆེན་པོ་སྟོབས་པ་མཛད་པ། འཇིག་རྟེན་གྱི་ལྟ་བ་ཐམས་ཅད་ལ་མི་གནས་<line/>
པ༑ ཡེ་ཤེས་ཀྱི་དོན་ལ་རབ་ཏུ་གཞོག་པ། རབ་ཏུ་གཞག་པའི་ཡེ་ཤེས་ཀྱི་ཚུལ་གྱི་སྤྱོད་ཡུལ་ཐུགས་སུ་ཆུད་པ། སངས་རྒྱས་ཀྱིས་གཟིགས་པའི་ཟིལ་གྱིས་ནོན་<line/>
</page>
<page index="301" id="151B">པའི་རྒྱན་གྱིས་བརྒྱན་པ། ཆོས་ཀྱི་རྒྱུད་ཐུགས་སུ་ཆུད་པའི་རི་བོ་རྣམ་པར་དག་པ། སངས་རྒྱས་འབྱམས་ཀླས་པ་དང༌། བྱང་ཆུབ་སེམས་དཔའ་གཞན་དང་གཞན་དུ་སྟོན་པ། ཁ་ན་<line/>
མ་ཐོ་བ་མེད་པའི་ས་ལ་སེམས་ཅན་རབ་ཏུ་འགོད་པ། སངས་རྒྱས་ཀྱི་ཡོན་ཏན་གྲངས་མེད་པས་རྣམ་པར་བྲིས་པ། ལས་ཀྱིས་སྣ་ཚོགས་སུ་གྱུར་པའི་འཇིག་རྟེན་དུ་དེ་བཞིན་གཤེགས་<line/>
པ་སྣ་ཚོགས་ཡང་དག་པར་སྟོན་པ། སངས་རྒྱས་ཀྱི་འབྱུང་གནས་རྣམ་པར་སྦྱོང་བ། ཡེ་ཤེས་ཐམས་ཅད་ཡོངས་སུ་འཐོབ་པར་མཛད་པ། འཇིག་རྟེན་ཐམས་ཅད་ཀྱི་སྨོན་ལམ་<line/>
རྗེས་སུ་སྲུང་བ། མི་ཤིགས་པ། འགྲོ་བ་ཐམས་ཅད་ལ་དགེ་བའི་བཤེས་གཉེན་སྟོན་པ། སྣང་བ་དྲི་མ་མེད་ཅིང་མཆོག་ཏུ་དག་པར་མཛད་པ། འགྲོ་བ་མ་ལུས་པ་ཐམས་ཅད་<line/>
ཀྱིས་ཇི་ཙམ་དུ་མངོན་སུམ་དུ་མཐོང་བ་དེ་ཙམ་དུ་བརྗོད་དུ་མེད་པ། སེམས་ཅན་ཐམས་ཅད་ཀྱི་འགྲོ་བའི་རྗེས་སུ་སོང་བའི་བྱིན་གྱི་རླབས་མངའ་བ། གྲོགས་སྔོན་དུ་འགྲོ་བའི་<line/>
དགེ་བའི་རྩ་བས་སེམས་ཅན་རྣམ་པར་དག་པར་མཛད་པ། འགྲོ་བ་ཐམས་ཅད་ཀྱི་སྨོན་ལམ་གྱི་རྗེས་སུ་སོང་བ། ཉམས་པ་མེད་པ། སེམས་ཅན་ཐམས་ཅད་ཀྱི་དགེ་བའི་<line/>
རྩ་བ་ཡོངས་སུ་བཟུང་བས་དག་པར་མཛད་པ་ལས་བསགས་པའི་ཚུལ་གྱིས་ཡོངས་སུ་བྱུང་བ། བདུད་ཀྱི་དཀྲུག་མ་ཐམས་ཅད་རྣམ་པར་འཇོམས་པར་བྱུང་བ། ཆགས་པ་<line/>
</page>
<page index="302" id="152A">༄༅། །མེད་པའི་མཐའི་སྟོབས་ཀྱིས་བྱུང་བ། འགྲོ་བ་ཐམས་ཅད་ཀྱིས་བལྟ་ན་འོད་ཤིན་ཏུ་དང་བར་སྣང་བ། ཡེ་ཤེས་ཀྱི་དབྱིངས་ཆགས་པ་མེད་པའི་སྙིང་<line/>
པོའི་ཉི་མ་སེམས་ཅན་གང་ཡང་རུང་བ་ལ་ཆོས་ཀྱི་སྦྱིན་པ་མཛད་པ། འོད་ཟེར་གྱི་དཀྱིལ་འཁོར་གྱི་མཛོད་མཐའ་དང་དབུས་མེད་པ། དེ་བཞིན་གཤེགས་པའི་སྟོབས་ཀྱི་<line/>
ཡེ་ཤེས་ཀྱི་དཀྱིལ་འཁོར་མངའ་བ། འགྲོ་བ་ཐམས་ཅད་ལ་སྣང་བར་གྱུར་པ། བསམ་པ་དང་ཡང་དག་པར་རྟོགས་པ་ཐམས་ཅད་ཡོངས་སུ་རྫོགས་པ། ཕྱིར་རྒོལ་བ་ཤིན་ཏུ་<line/>
བཅོམ་པ། ཡོན་ཏན་གྱི་གནས་དམ་པ་མཆོག་ཏུ་གྱུར་པ། འགྲོ་བ་ཐམས་ཅད་ཀྱི་རྟེན་དུ་གྱུར་པ། ཡོན་ཏན་ཚད་མེད་པར་གྱུར་པ། འགྲོ་བ་ཐམས་ཅད་ཡོངས་སུ་དག་པར་མཛད་<line/>
པ༑ དགེ་བའི་རྩ་བ་ཆུང་ངུ་ཚད་མེད་པར་ཡོངས་སུ་འཛིན་པ། ཟད་མི་ཤེས་པའི་ཡེ་ཤེས་ཀྱི་སར་འཛུད་ཅིང་རབ་ཏུ་གཞོག་པ། འཇིག་རྟེན་ཐམས་ཅད་ཀྱི་དགེ་བའི་རྩ་བ་སེམས་<line/>
ལ་རག་ལུས་པར་ཡིད་ཆེས་པས་ཚད་མེད་པའི་བསོད་ནམས་དང་ཡོན་ཏན་དག་པར་མཛད་པ། ཡེ་ཤེས་ཀྱི་ཚུལ་གྱིས་ངན་སོང་གསུམ་གྱི་འགྲོ་བ་ཡོངས་སུ་སྐྱོབ་པའོ། །ཞེས་<line/>
རྣམ་པ་དེ་ལྟ་བུར་དེ་བཞིན་གཤེགས་པ་ལ་མོས་པ། རྣམ་པ་དེ་ལྟ་བུར་ཡང་དག་པར་རྫོགས་པའི་སངས་རྒྱས་ལ་ཡང་དག་པར་ལྟ་བ། རྣམ་པ་དེ་ལྟ་བུར་ཡེ་ཤེས་ཀྱི་མུ་སྟེགས་<line/>
</page>
<page index="303" id="152B">ལས་འབབ་པ། རྣམ་པ་དེ་ལྟ་བུའི་ཡོན་ཏན་རྒྱ་མཚོའི་གང་ཆེན་མཚོ་ཐམས་ཅད་ལ་འཇུག་པ། རྣམ་པ་དེ་ལྟ་བུའི་ཡེ་ཤེས་ཀྱི་ནམ་མཁའི་རྗེས་སུ་ཕྱིན་པར་རྗེས་སུ་འགྲོ་བ། རྣམ་<line/>
པ་དེ་ལྟ་བུར་འགྲོ་བ་ཐམས་ཅད་ཀྱི་བསོད་ནམས་ཀྱི་ཞིང་དུ་ཡང་དག་པ་ཇི་ལྟ་བར་ཤེས་པ། རྣམ་པ་དེ་ལྟ་བུར་དེ་བཞིན་གཤེགས་པ་དྲན་པའི་སྒོས་ལྟ་བ། རྣམ་པ་དེ་ལྟ་བུར་<line/>
དགེ་བའི་འཕྲིན་ལས་རྣམ་པར་དག་པའི་མཚན་ཉིད་ཕུན་སུམ་ཚོགས་པས་དེ་བཞིན་གཤེགས་པ་ལ་རྟོག་པ། རྣམ་པ་དེ་ལྟ་བུའི་ཡང་དག་པར་རྫོགས་པའི་སངས་རྒྱས་ཀྱི་<line/>
སྐུ་ཆེན་པོ་འཇིག་རྟེན་གྱི་ཁམས་ཐམས་ཅད་དུ་སྣང་བར་བྱེད་པ། རྣམ་པ་དེ་ལྟ་བུའི་དེ་བཞིན་གཤེགས་པའི་སངས་རྒྱས་ཀྱི་རྣམ་པར་འཕྲུལ་བ་ཐམས་ཅད་ཡང་དག་པར་བསྟན་<line/>
པ་རྗེས་སུ་སེམས་པ་དེ་དག་གིས་དེ་བཞིན་གཤེགས་པའི་སྐུ་བཅོམ་ལྡན་འདས་ཀྱི་བ་སྤུའི་སྒོ་རེ་རེ་ནས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་འབྱུང་བ། གྲངས་མེད་<line/>
པར་རྣམ་པར་དག་པ། གྲངས་མེད་པར་ཤིན་ཏུ་སྣང་བ། གྲངས་མེད་པར་བལྟར་ཡོད་པ། གྲངས་མེད་པའི་སེམས་ཅན་གྱི་དགའ་བ་སྐྱེད་པ། གྲངས་མེད་པའི་སྤྲོ་བ་སྐྱེད་<line/>
པ༑ གྲངས་མེད་པའི་སངས་རྒྱས་ལ་འདུན་པ་རྣམ་པར་འཕེལ་བར་བྱེད་པ། གྲངས་མེད་པའི་ལྷག་བའི་བསམ་པ་རྣམ་པར་སྦྱོང་བ། གྲངས་མེད་པའི་དབང་པོ་སིམ་པར་བྱེད་<line/>
</page>
<page index="304" id="153A">༄༅། །པ༑ གྲངས་མེད་པའི་དེ་བཞིན་གཤེགས་པའི་སྤྱོད་ཡུལ་ཐོབ་པར་བྱེད་པ་མང་པོ་མཐོང་བར་གྱུར་ཏོ། །འོད་ཀྱི་འཁོར་ལོ་བྱེ་བ་ཁྲག་ཁྲིག་བརྒྱ་སྟོང་<line/>
བསམ་གྱིས་མི་ཁྱབ་པ་ཡང་དེ་བཞིན་གཤེགས་པའི་སྐུ་ལས་རྣམ་པར་འཕྲུལ་པ་སྣ་ཚོགས་ཀྱིས་འཕྲུལ་ཞིང་འབྱུང་བ། ཁ་དོག་བསམ་གྱིས་མི་ཁྱབ་པ། མདོག་བསམ་<line/>
གྱིས་མི་ཁྱབ་པ། འོད་བསམ་གྱིས་མི་ཁྱབ་པ། ཆོས་ཀྱི་དབྱིངས་མཐའ་དང་དབུས་མེད་པ་ཐམས་ཅད་རྒྱས་པར་བྱེད་པ། སངས་རྒྱས་ཀྱི་བྱིན་གྱི་རླབས་དང༌། སེམས་ཅན་<line/>
རྣམ་པར་དག་པས་དྲི་ཞིམ་པོར་རབ་ཏུ་བྱུང་བ། ཚིགས་སུ་བཅད་པ་བྱེ་བ་ཁྲག་ཁྲིག་བརྒྱ་སྟོང་བསམ་གྱིས་མི་ཁྱབ་པ་ཡོངས་སུ་འཛིན་པ། འཇིག་རྟེན་ཐམས་ཅད་ལས་རྣམ་<line/>
པར་འདས་ཤིང༌། འཇིག་རྟེན་ལས་འདས་པའི་དགེ་བའི་རྩ་བས་ཡོངས་སུ་བྱུང་བ། རྒྱན་བྱེ་བ་ཁྲག་ཁྲིག་བརྒྱ་སྟོང་བསམ་གྱིས་མི་ཁྱབ་པ། ཡང་དག་པར་སྟོན་པ། བསྐལ་<line/>
པ་བྱེ་བ་ཁྲག་ཁྲིག་བསམ་གྱིས་མི་ཁྱབ་པར་ཡོན་ཏན་མི་ཟད་པ། སངས་རྒྱས་ཀྱི་རྣམ་པར་འཕྲུལ་པ་ཟད་མི་ཤེས་པ་ལས་བྱུང་བ། སངས་རྒྱས་སྐྱེ་བ་བརྗོད་དུ་མེད་པ་<line/>
ཡང་དག་པར་སྟོན་པ། ཡེ་ཤེས་ཀྱི་སྒོ་ལ་རབ་ཏུ་གཞོག་པ། དོན་ཡངས་པ་ཤིན་ཏུ་སྟོན་པ། སངས་རྒྱས་ཀྱི་སྤྲུལ་པ་བརྗོད་དུ་མེད་པའི་ཚུལ་ཡང་དག་པར་སྟོན་པ།<line/>
</page>
<page index="305" id="153B">སངས་རྒྱས་ཀྱི་ཡུལ་མཐའ་དང་དབུས་མེད་པ། ཆོས་ཀྱི་དབྱིངས་ཀྱིས་ཀླས་པ། ནམ་མཁའི་ཁམས་ཀྱི་མཐར་ཐུག་པ། འཇིག་རྟེན་གྱི་ཁམས་ཐམས་ཅད་དུ་བྱིན་གྱི་རླབས་ཀྱིས་བྱུང་བ།<line/>
འགྲོ་བ་ཐམས་ཅད་རྣམ་པར་དག་པ། མཉམ་པ་ཉིད་ཀྱི་རྗེས་སུ་སོང་བ། ཐམས་ཅད་མཁྱེན་པ་ཆགས་པ་མེད་པ། མཐའ་དང་དབུས་མེད་པའི་སངས་རྒྱས་ཀྱི་སྤྱོད་པ་ལས་བྱུང་<line/>
བ༑ དེ་བཞིན་གཤེགས་པ་བསམ་གྱིས་མི་ཁྱབ་པས་བསྟེན་པའི་དཔལ་ཡོད་པ། རིན་པོ་ཆེའི་འོད་འཕྲོ་བ་བྱེ་བ་བརྒྱ་སྟོང་བསམ་གྱིས་མི་ཁྱབ་པ་དེ་ལྟར་བྱུང་བ་མཐོང་བར་གྱུར་<line/>
ཏོ༑ ༑བཅོམ་ལྡན་འདས་ཀྱིས་ཀྱང་བྱིན་གྱི་རླབས་ཀྱིས་རྒྱན་སྨོན་ལམ་ཆེན་པོ་ལས་བྱུང་བའི་དགེ་བའི་རྩ་བ་མཐའ་ཡས་པ་དང༌། དེ་བཞིན་གཤེགས་པ་མཉེས་པར་བྱ་བའི་<line/>
སྤྱོད་པས་རྣམ་པར་དག་པ་དང༌། སྔོན་གྱི་བག་ཡོད་པ་ལས་ཡང་དག་པར་བྱུང་བའི་ཐམས་ཅད་མཁྱེན་པའི་སེམས་ཆགས་པ་མེད་པའི་དགེ་བའི་རྩ་བ་ལས་བྱུང་བ་དང༌། དེ་བཞིན་<line/>
གཤེགས་པ་འབྱམས་ཀླས་པ་འགྲོ་བ་ཐམས་ཅད་ཀྱི་ཐེ་ཚོམ་གཅོད་པ་དང༌། དེ་བཞིན་གཤེགས་པ་མཐོང་བ་ལ་སེམས་ཅན་ཚད་མེད་པ་རབ་ཏུ་དགོད་པ་དང༌། དགེ་བའི་<line/>
རྩ་བའི་སྒོ་དང༌། སངས་རྒྱས་ཀྱི་ཆོ་འཕྲུལ་ཟིལ་གྱིས་ནོན་པ་མེད་པ་ལ་རྒྱ་མཚོའི་མཐས་གཏུགས་པའི་སེམས་ཅན་གཟུད་པར་བྱ་བ་དང༌། བྱང་ཆུབ་སེམས་དཔའ་བཀའ་བཞིན་<line/>
</page>
<page index="306" id="154A">༄༅། །བྱེད་པ་ཐམས་ཅད་སངས་རྒྱས་ཀྱི་ཞིང་ཀུན་ནས་འདུས་པ་དང༌། སངས་རྒྱས་ཀྱི་བྱིན་གྱི་རླབས་དང༌། སངས་རྒྱས་ཀྱི་ཆོས་བསམ་གྱིས་མི་ཁྱབ་པ་<line/>
ཡོངས་སུ་བརྗོད་པའི་ཚུལ་གྱིས་དེ་བཞིན་གཤེགས་པའི་འཁོར་དུ་ཇི་ལྟར་སངས་རྒྱས་ཀྱི་ཞིང་འབྱམས་ཀླས་པ་ཁྲག་ཁྲིག་བརྒྱ་སྟོང་བརྗོད་དུ་མེད་པ་གྲངས་མེད་པ་དག་ན་སེམས་<line/>
མ་དད་པ་རྣམས་དད་པར་བྱ་བ་དང༌། སེམས་དད་པ་རྣམས་རྣམ་པར་འཕེལ་བར་བྱ་བ་དང༌། སེམས་རྣམ་པར་འཕེལ་བ་རྣམས་རྣམ་པར་དག་པར་བྱ་བ་དང༌། སེམས་རྣམ་<line/>
པར་དག་པ་རྣམས་ཡོངས་སུ་སྨིན་པར་བྱ་བ་དང༌། སེམས་ཡོངས་སུ་སྨིན་པ་རྣམས་འདུལ་བར་བྱ་བ་དང༌། ཆོས་ཟབ་མོ་ཁོང་དུ་ཆུད་པར་བྱ་བ་དང༌། ཡེ་ཤེས་སྣང་བ་མཐའ་<line/>
དང་དབུས་མེད་པ་ཁོང་དུ་ཆུད་པར་བྱ་བ་དང༌། སེམས་ཚད་མེད་པ་རྣམས་རྒྱ་ཆེ་བར་བྱ་བ་དང༌། ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ལས་ཕྱིར་མི་ལྡོག་པར་བྱ་བ་དང༌།<line/>
ཆོས་ཉིད་དང་མི་འགལ་བར་བྱ་བ་དང༌། ཡང་དག་པའི་མཐས་མི་སྐྲག་པར་བྱ་བ་དང༌། དེ་བཞིན་ཉིད་རབ་ཏུ་རྟོགས་པར་བྱ་བ་དང༌། ཕ་རོལ་ཏུ་ཕྱིན་པ་རྣམས་ཀྱང་རབ་ཏུ་རྫོགས་<line/>
པར་བྱ་བ་དང༌། འཇིག་རྟེན་ལས་འདས་པའི་དགེ་བའི་རྩ་བ་རྣམ་པར་སྦྱང་བར་བྱ་བ་དང༌། དམིགས་པ་ཐམས་ཅད་ལ་བརྩོན་པའི་སངས་རྒྱས་ཀྱི་རྣམ་པར་འཕྲུལ་པ་ཡང་ཀུན་ཏུ་<line/>
</page>
<page index="307" id="154B">བཟང་པོའི་ཚུལ་དུ་མོས་པར་བྱ་བ་དང༌། བདུད་ཀྱི་ཡུལ་ལས་རྣམ་པར་ལྡོག་པར་བྱ་བ་དང༌། སངས་རྒྱས་ཀྱི་ཡུལ་འཐོབ་པར་བྱ་བ་དང༌། དེ་བཞིན་གཤེགས་པའི་ཆོས་ཉིད་ཤེས་པར་བྱ་བ་<line/>
དང༌། ཡེ་ཤེས་བསམ་གྱིས་མི་ཁྱབ་པ་སྐྱེ་བར་བྱ་བ་དང༌། ཐེག་པ་ཆེན་པོའི་སྨོན་ལམ་ལས་ཕྱིར་མི་ལྡོག་པར་བྱ་བ་དང༌། སངས་རྒྱས་བལྟ་བ་ལས་མི་འཕང་བར་བྱ་བ་དང༌། ཡེ་ཤེས་ཁོང་<line/>
དུ་ཆུད་པར་བྱ་བ་ཚད་མེད་པ་རྟོགས་པར་བྱ་བ་དང༌། ས་མཚམས་མེད་པའི་བསོད་ནམས་ཀྱི་སྟོབས་ཡང་དག་པར་ཡོངས་སུ་བསྒྲུབ་པར་བྱ་བ་དང༌། ཤིན་ཏུ་དགའ་བའི་སེམས་བསྐྱེད་<line/>
པར་བྱ་བ་དང༌། ཐེ་ཚོམ་མེད་པའི་ས་ལ་འཇུག་པར་བྱ་བ་དང༌། ཁ་ན་མ་ཐོ་བ་མེད་ཅིང་ཡོངས་སུ་དག་པ་འཐོབ་པར་བྱ་བ་དང༌། ཐམས་ཅད་མཁྱེན་པ་ཉིད་ལ་བརྟེན་པ་སོ་སོར་ཐོབ་<line/>
པར་བྱ་བ་དང༌། ཆོས་མཐོང་བ་ལས་ཕྱིར་མི་ལྡོག་པར་བྱ་བ་དང༌། བྱང་ཆུབ་སེམས་དཔའ་ཐམས་ཅད་ཀྱི་ཚོགས་ཀྱི་རྗེས་སུ་འཇུག་པར་བྱ་བ་དང༌། དུས་གསུམ་གྱི་སངས་རྒྱས་ཐམས་<line/>
ཅད་ཀྱི་རིགས་གྲུབ་པར་བྱ་བ་དེ་ལྟ་དེ་ལྟར་བཅོམ་ལྡན་འདས་ཀྱིས་ཐུགས་རྗེ་ཆེན་པོ་ཀུན་ཏུ་ཁྱབ་པ་དང༌། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་ཆེན་པོས་བྱིན་གྱི་རླབས་ཀྱི་<line/>
རྒྱན་རྣམ་པ་ཐ་དད་པ་མང་པོ་ཡང་དག་པར་བསྟན་ཏོ། །དེ་ལྟར་བཅོམ་ལྡན་འདས་ཀྱིས་སེམས་ཅན་ཐམས་ཅད་འདུལ་བའི་དབང་དུ་སངས་རྒྱས་ཀྱི་བདག་ཉིད་ཆེ་བ་བརྗོད་པའི་<line/>
</page>
<page index="308" id="155A">༄༅། །ཕྱིར་ཆགས་པ་མེད་པའི་ཡེ་ཤེས་ཀྱི་སྙིང་པོ་རབ་ཏུ་སྣང་བས་སངས་རྒྱས་ཀྱི་དཔལ་མཐའ་ཡས་པ་རབ་ཏུ་འབར་བ། སངས་རྒྱས་ཀྱི་ཆོ་འཕྲུལ་བསམ་གྱིས་མི་<line/>
ཁྱབ་པས་རྣམ་པར་སྣང་བ་ཐམས་ཅད་དུ་བཞུགས་པའི་དེ་བཞིན་གཤེགས་པའི་སྐུས་རྣམ་པར་འཕྲུལ་པ་མཐའ་དང་དབུས་མེད་པའི་ཆོ་འཕྲུལ་གྱི་མཐུ་དང་ལྡན་པ། དགོངས་པ་<line/>
ཡོངས་སུ་རྫོགས་པའི་སྔོན་གྱི་སྨོན་ལམ་གྱིས་ཡོངས་སུ་གྲུབ་པའི་ཡེ་ཤེས་ཀྱི་རྣམ་པར་གནོན་པས་དེ་བཞིན་གཤེགས་པའི་གཤེགས་སྟབས་ཕུན་སུམ་ཚོགས་པ། ཆོས་ཀྱི་དབང་<line/>
ཕྱུག་བརྙེས་པས་ཆོས་ཐམས་ཅད་ལ་མངའ་བ་དང་ལྡན་པ། ཐམས་ཅད་མཁྱེན་པ་ཉིད་ཀྱི་སྒོ་ནས་བྱུང་བའི་དེ་བཞིན་གཤེགས་པའི་སྐུ་རྣམ་པར་དག་པས་ཤིན་ཏུ་སྦྱངས་པ་མངའ་<line/>
བ༑ འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་དང་མཉམ་པ་ཉིད་དུ་གྱུར་པ། དགེ་བའི་རྩ་བ་ཐམས་ཅད་ཀྱིས་སྙིང་པོ་ཤིན་ཏུ་སྦྱངས་པ། འགྲོ་བ་<line/>
ཐམས་ཅད་ཀྱི་དཔེས་དཔེར་མི་འགྱུར་བའི་སྐུ་གཟུགས་མངའ་བ། མཚན་ཐམས་ཅད་ཀྱི་ལོ་མ་ཤིན་ཏུ་འཕགས་པའི་སྐུ་ཅན། སྟོབས་བཅུའི་རྒྱལ་མཚན་གྱི་སྟོབས་ཆེན་པོ་དང་<line/>
ལྡན་པ༑ བསྐལ་པ་མི་ཟད་པ་ཐམས་ཅད་དུ་བལྟ་བས་མི་ངོམ་པ། སྔོན་གྱི་དགེ་བའི་རྩ་བ་སྟོན་པའི་དབྱངས་ཀྱིས་ཡེ་ཤེས་ཀྱི་ང་རོར་གྱུར་པ། བྱང་ཆུབ་སེམས་དཔའ་ཐམས་ཅད་<line/>
</page>
<page index="309" id="155B">ཀྱི་དཀྱིལ་འཁོར་མི་ཟད་པས་འགྲོ་བ་ཐམས་ཅད་ལ་ཉི་མའི་དཀྱིལ་འཁོར་དུ་གྱུར་པ། ཡོན་ཏན་ཐམས་ཅད་ཀྱི་རྒྱལ་པོ་ཆོས་ཐམས་ཅད་ཀྱི་སྲིད་ལ་མངའ་བའི་ཕྱིར་དུས་གསུམ་སྣང་བར་བྱེད་<line/>
པའི་གསུང་མངའ་བས་བྱིན་གྱི་རླབས་ཀྱི་རྒྱན་སྔོན་གྱི་དགེ་བའི་རྩ་བའི་ཚོགས་ལས་ཡང་དག་པར་བྱུང་བའི་བྱིན་གྱིས་བརླབས་སོ། །དེ་ནས་ལྷའི་རྒྱལ་པོ་རབ་དགའ་ལྡན་གྱིས་ཚུལ་འདི་ལྟ་<line/>
བུར་དེ་བཞིན་གཤེགས་པ་ལ་མཆོད་པ་དང༌། རིམ་གྲོ་དང༌། རྒྱན་ཀུན་ཏུ་བཤམས་པ་བྱས་ཏེ་དགའ་ལྡན་གྱི་རིས་ཀྱི་ལྷ་བྱེ་བ་བརྒྱ་སྟོང་གྲངས་མེད་པ་དང་ལྷན་ཅིག་ཏུ་ཞེས་ཅན་རིམ་གྲོ་<line/>
དང་བཅས་པར་བཅོམ་ལྡན་འདས་གང་ན་བ་དེར་ཐལ་མོ་སྦྱར་ཏེ་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཤེགས་སུ་གསོལ། བདེ་བར་<line/>
གཤེགས་པ། གཤེགས་སུ་གསོལ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདེ་བར་གཤེགས་སམ། དེ་ནས་བཅོམ་ལྡན་འདས་ལྷའི་རྒྱལ་པོ་<line/>
རབ་དགའ་ལྡན་གྱིས་སྤྱན་དྲངས་ནས་སངས་རྒྱས་ཀྱི་རྒྱན་རྣམ་པ་འདི་ལྟ་བུ་དང༌། སངས་རྒྱས་ཀྱི་བདག་ཉིད་ཆེ་བ་འགྲོ་བ་ཐམས་ཅད་ལ་མཛེས་པ། བྱང་ཆུབ་སེམས་དཔའ་ཐམས་ཅད་<line/>
མོས་པ། དགའ་ལྡན་གྱི་རིས་ཀྱི་ལྷའི་བུ་ཐམས་ཅད་མངོན་པར་དགའ་བ། ལྷའི་རྒྱལ་པོ་རབ་དགའ་ལྡན་གྱིས་མི་ངོམས་པར་རིམ་གྲོར་བྱ་ཞིང༌། ཚད་མེད་པའི་སེམས་ཅན་སངས་<line/>
</page>
<page index="310" id="156A">༄༅། །རྒྱས་ལ་དམིགས་པར་བརྩོན་པ་བསྐྱེད་པ། ཚད་མེད་པའི་སེམས་ཅན་སངས་རྒྱས་སུ་དགེ་བའི་རྩ་བ་བསྐྱེད་པ། མི་ཟད་པའི་བསོད་ནམས་དང་ལྡན་པར་<line/>
གྱུར་པ༑ དད་པ་དྲི་མ་མེད་པའི་ཚོགས་ཀྱིས་བསགས་པ། དེ་བཞིན་གཤེགས་པའི་ཞལ་བལྟ་བ་དང༌། མཆོད་པས་སྐྱོ་བར་མི་འགྱུར་བ། ལྷག་པའི་བསམ་པ་དགེ་བའི་ཚོགས་ཀྱིས་<line/>
ཡང་དག་པར་བསྡུས་པ། ཐམས་ཅད་མཁྱེན་པའི་དགེ་བའི་རྩ་བ་དང༌། སྨོན་ལམ་དང༌། སེམས་བསྐྱེད་པ་ལས་བྱུང་བས་ཁང་པ་རིན་པོ་ཆེ་ཐམས་ཅད་ཀྱིས་བརྒྱན་པར་གཤེགས་<line/>
སོ༑ ༑ཇི་ལྟར་བཅོམ་ལྡན་འདས་འདིར་གཤེགས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་དང༌། དགའ་ལྡན་གྱི་གནས་དག་ཏུ་ཡང་གཤེགས་པར་སྣང་<line/>
ངོ༌། །བཅོམ་ལྡན་འདས་རིན་པོ་ཆེ་ཐམས་ཅད་ཀྱིས་བརྒྱན་པའི་ཁང་པར་གཤེགས་མ་ཐག་ཏུ་དེའི་ཚེ་རིན་པོ་ཆེ་ཐམས་ཅད་ཀྱིས་བརྒྱན་པའི་ཁང་པ་རིན་པོ་ཆེའི་རྒྱན་ལས་ཤིན་ཏུ་<line/>
འདས་པར་གནས་སོ། །ལྷ་རྫས་ལས་འདས་པའི་རིན་པོ་ཆེ་ཐམས་ཅད་ཀྱི་དྲ་བས་ཀུན་ནས་ཡོག་པར་གནས་སོ། །ལྷ་རྫས་ལས་འདས་པའི་རིན་པོ་ཆེ་ཐམས་ཅད་ཀྱི་སྤྲིན་གྱི་ཆར་<line/>
མངོན་པར་འབབ་པར་གནས་སོ། །ལྷ་རྫས་ལས་འདས་པའི་རིན་པོ་ཆེ་ཐམས་ཅད་ཀྱི་རྒྱན་གྱི་སྤྲིན་གྱིས་བརྒྱན་པར་གནས་སོ། །ལྷ་རྫས་ལས་འདས་པའི་གོས་ཐམས་ཅད་ཀྱི་<line/>
</page>
<page index="311" id="156B">སྤྲིན་རབ་ཏུ་གཏོང་བར་གནས་སོ། །ལྷ་རྫས་ལས་འདས་པའི་ཙནྡན་ཐམས་ཅད་ཀྱི་སྤྲིན་ཆེན་པོ་རབ་ཏུ་གཏོང་བར་གནས་སོ། །ལྷ་རྫས་ལས་འདས་པའི་དྲི་ཐམས་ཅད་ཀྱི་མཆོག་<line/>
དང༌། བདུག་པ་འཐུལ་བའི་སྤྲིན་གྱི་ཆར་རབ་ཏུ་འབབ་པར་གནས་སོ། །ལྷ་རྫས་ལས་འདས་པའི་རིན་པོ་ཆེ་སྣ་ཚོགས་ཐམས་ཅད་ཀྱི་སྤྲིན་རྣམ་པ་ཐ་དད་པའི་ཆར་རབ་ཏུ་འབབ་<line/>
པར་གནས་སོ། །ལྷ་རྫས་ལས་འདས་པའི་མེ་ཏོག་མང་པོའི་སྤྲིན་གྱི་ཚོགས་ཀྱི་ཆར་རབ་ཏུ་འབབ་པར་གནས་སོ། །ལྷ་རྫས་ལས་འདས་པའི་སིལ་སྙན་དང༌། བརྡུང་བ་བྱེ་བ་བརྒྱ་<line/>
སྟོང་བསམ་གྱིས་མི་ཁྱབ་པའི་སྒྲ་རབ་ཏུ་འབྱིན་པར་གནས་སོ། །ཐམས་ཅད་མཁྱེན་པའི་ཆོས་ཀྱི་དབྱིངས་སུ་གྲག་པའི་རོལ་མོའི་སྒྲ་དང༌། གླུའི་དབྱངས་ཀྱང་རབ་ཏུ་འགྱེད་པར་<line/>
གནས་པར་གྱུར་ཏེ། ཇི་ལྟར་བཅོམ་ལྡན་འདས་གཤེགས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་དང༌། དགའ་ལྡན་གྱི་གནས་དག་ཏུའང་རིན་པོ་<line/>
ཆེ་ཐམས་ཅད་ཀྱིས་བརྒྱན་པའི་ཁང་པར་གཤེགས་པར་སྣང་ངོ༌། །དེ་ནས་ལྷའི་རྒྱལ་པོ་རབ་དགའ་ལྡན་གྱིས་ལྷའི་གནས་ཐམས་ཅད་དུ་ལྷའི་རྒྱལ་པོ་རབ་དགའ་ལྡན་གྱིས་<line/>
དེ་བཞིན་གཤེགས་པ་ལ་གསོལ་བ་བཏབ་བོ། །ཞེས་སྒྲ་བརྗོད་དོ། །དེ་ནས་སངས་རྒྱས་ཀྱི་མཐུས་ལྷའི་རྒྱལ་པོ་རབ་དགའ་ལྡན་ལ་བར་ཆད་དུ་མི་འགྱུར་བ་དང༌། སྔོན་གྱི་<line/>
</page>
<page index="312" id="157A">༄༅། །དགེ་བའི་རྩ་བའི་ཚོགས་དང༌། ཚད་མེད་པའི་དགེ་བའི་རྩ་བས་བརྟན་པ་དང༌། མཐའ་ཡས་པར་སེམས་བསྐྱེད་པའི་དད་པ་རྣམ་པར་འཕེལ་བ་དང༌།<line/>
ཤུགས་ཆེན་པོ་ཡང་དག་པར་བསྐྱེད་པ་དང༌། དགའ་བ་ཆེན་པོ་ཤིན་ཏུ་བསྐྱེད་པ་དང༌། དགེ་བའི་བསམ་པ་རྣམ་པར་སྦྱངས་པ་དང༌། ཐམས་ཅད་མཁྱེན་པ་ཉིད་དུ་སེམས་བསྐྱེད་<line/>
པས་དགའ་བར་བྱ་བ་དང༌། ཆོས་ལ་བར་ཆད་མེད་པའི་ཡིད་དུ་འགྱུར་བར་བྱ་བ་དང༌། ཆོས་རྣམས་མི་ཉམས་པར་བྱ་བའི་ཕྱིར་དགའ་ལྡན་གྱི་གནས་ཀྱི་གླུ་དང༌། རོལ་མོ་<line/>
བརྡུང་བ་དང༌། དཀྲོལ་བའི་སྒྲ་རྒྱུན་མི་འཆད་པར་གྱུར་ཏོ། །དེ་ནས་ལྷའི་རྒྱལ་པོ་རབ་དགའ་ལྡན་གྱིས་སངས་རྒྱས་ཀྱི་མཐུས་སྔོན་གྱི་ཡང་དག་པར་རྫོགས་པའི་སངས་རྒྱས་<line/>
རྣམས་ལ་དགེ་བའི་རྩ་བ་བསྐྱེད་པ་དེ་དག་རྗེས་སུ་དྲན་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བཀྲ་ཤིས་དམ་པ་གང་ཞིག་གིས། །ཆགས་པ་མེད་པའི་ཟླ་བར་<line/>
མཚན་གསོལ་མཚན་བཏགས་པ། །ཕོ་བྲང་མཆོག་ཏུ་རབ་གཤེགས་པ། །དེས་ནི་འདི་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །ཡེ་ཤེས་<line/>
མཐའ་ཡས་དབང་ཞེས་བྱ་བར་མཚན་བཏགས་པ། །ཁ་དོག་གསེར་དུ་རབ་གཤེགས་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག། བཀྲ་ཤིས་དམ་པ་གང་ཞིག་<line/>
</page>
<page index="313" id="157B">གིས༑ ༑ཀུན་ཏུ་མཐའ་ཡས་སྤྱན་ཞེས་བྱ་བར་མཚན་བཏགས་པ། །པདྨོའི་རྩེ་མོར་རབ་གཤེགས་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་<line/>
གིས༑ ༑ཡན་ལག་རིན་པོ་ཆེ་ཞེས་བྱ་བར་མཚན་བཏགས་པ། །རིན་ཆེན་མཛོད་དུ་རབ་གཤེགས་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་གང་ཞིག་<line/>
གིས༑ ༑དཔལ་རབ་རྒོལ་བའི་སྟག་ཅེས་བྱ་བར་མཚན་བཏགས་པ། །དབང་པོའི་ཁང་པར་རབ་གཤེགས་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །བཀྲ་ཤིས་དམ་པ་<line/>
གང་ཞིག་གིས། །ཡོན་ཏན་ཐམས་ཅད་སྟོན་པའི་ཉིན་མཚན་བཏགས་པ། །མེ་ཏོག་སྙིང་པོར་རབ་གཤེགས་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག། བཀྲ་<line/>
ཤིས་དམ་པ་གང་ཞིག་གིས། །ཡན་ལག་འོད་ཟེར་མཐའ་ཡས་པར་ནི་མཚན་བཏགས་པ། །ཤིང་གིས་བརྒྱན་པར་རབ་གཤེགས་པ། །དེས་ནི་འདིར་ཡང་བཀྲ་ཤིས་ལེགས་<line/>
གྱུར་ཅིག། བཀྲ་ཤིས་དམ་པ་གང་ཞིག་གིས། །མགོན་པོ་ཐེ་ཚོམ་འཇོམས་པ་ཆོས་ཀྱི་རྒྱལ་མཚན་དེ། །རིན་ཆེན་ཁང་པར་རབ་གཤེགས་པ། །དེས་ནི་འདིར་ཡང་བཀྲ་ཤིས་<line/>
ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །མི་ཡི་སེངྒེ་ཡེ་ཤེས་སྒྲོན་མ་མཐའ་ཡས་པ། །སྤོས་ཀྱི་རྩེ་མོར་རབ་གཤེགས་པ། །དེས་ནི་འདིར་ཡང་བཀྲ་ཤིས་<line/>
</page>
<page index="314" id="158A">༄༅། །ལེགས་གྱུར་ཅིག །བཀྲ་ཤིས་དམ་པ་གང་ཞིག་གིས། །སངས་རྒྱས་ཡོན་ཏན་ཀུན་གྱི་འབྱུང་གནས་འོད་མངའ་བ། །ནོར་བུས་བརྒྱན་པར་རབ་<line/>
གཤེགས་པ། །དེས་ནི་འདིར་ཡང་བཀྲ་ཤིས་ལེགས་གྱུར་ཅིག །ཇི་ལྟར་ལྷའི་རྒྱལ་པོ་རབ་དགའ་ལྡན་གྱིས་སངས་རྒྱས་ཀྱི་མཐུས་སྔོན་གྱི་ཡང་དག་པར་རྫོགས་པའི་<line/>
སངས་རྒྱས་རྣམས་ཀྱི་ཡོན་ཏན་བརྗོད་དེ་གླུའི་དབྱངས་སུ་ཚིགས་སུ་བཅད་པས་རྒྱལ་བ་གཤེགས་པ་མངོན་པར་བསྟོད་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ན་<line/>
ཡང་ལྷའི་རྒྱལ་པོ་རབ་དགའ་ལྡན་རྣམས་སངས་རྒྱས་ཀྱི་བྱིན་གྱི་རླབས་ཀྱིས་གླུའི་དབྱངས་སུ་ཚིགས་སུ་བཅད་ཅིང༌། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་<line/>
ཀྱི་ཡོན་ཏན་རྗོད་པར་བྱེད་ཅིང༌། རྒྱལ་བ་གཤེགས་པ་ལ་ཡང་མངོན་པར་བསྟོད་པར་གྱུར་ཏོ། །དེ་ནས་བཅོམ་ལྡན་འདས་ཆོས་ཀྱི་སྐུ་ཤིན་ཏུ་རྣམ་པར་དག་པའི་སྐུ་དང༌།<line/>
འདས་པ་དང༌། མ་བྱོན་པ་དང༌། ད་ལྟར་བྱུང་བའི་ཡང་དག་པར་རྫོགས་པའི་སངས་རྒྱས་ཐམས་ཅད་དང་རིགས་གཅིག་ཏུ་གྱུར་པས་རྣམ་པར་འཕྲུལ་པ་དང༌། རྒྱུད་ཀྱི་ཚུལ་<line/>
གཅིག་ཏུ་གྱུར་བས་སངས་རྒྱས་ཐམས་ཅད་ཀྱི་རྗེས་སུ་ཐུགས་སུ་ཆུད་པའི་ཐམས་ཅད་མཁྱེན་པ་ཉིད་དང༌། ཆོས་ཐམས་ཅད་ལ་བསྒྲིབས་པ་མེད་པར་ཁྱབ་པའི་སངས་རྒྱས་<line/>
</page>
<page index="315" id="158B">ཀྱི་སྤྱན་དང༌། ཆོས་ཀྱི་དབྱིངས་མཐའ་དང་དབུས་མེད་པ་ཐམས་ཅད་དུ་སངས་རྒྱས་ཀྱི་བྱིན་གྱི་རླབས་རྒྱུན་མི་འཆད་པ་དང༌། སེམས་ཅན་འདུལ་བ་ཇི་ལྟ་བ་བཞིན་དུ་ཡོངས་སུ་ཁྱབ་པའི་<line/>
སངས་རྒྱས་ཀྱི་ཆོ་འཕྲུལ་དང༌། དེ་བཞིན་གཤེགས་པའི་སྐུ་བསྒྲིབས་པ་མེད་པའི་རྒྱན་གྱིས་ཡང་དག་པར་བརྒྱན་པ་དང༌། དུས་བཞིན་དུ་བྱུང་བའི་ཆོས་བསྟན་པ། བྱང་ཆུབ་སེམས་<line/>
དཔའ་བརྗོད་དུ་མེད་པ་སངས་རྒྱས་ཀྱི་ཞིང་སྣ་ཚོགས་ནས་ལྷགས་པའི་འཁོར་གྱི་དཀྱིལ་འཁོར་རྣམ་པར་དག་པ་དང༌། དེ་བཞིན་གཤེགས་པའི་སྐུས་ཡང་དག་པར་སྤྱོད་པ། གཉིས་<line/>
སུ་མེད་པའི་ཆོས་ཀྱི་སྐུ་ལ་གནས་པའི་སངས་རྒྱས་ཁྱུ་མཆོག་གི་མཐུ་ཕྱུང་བས། རིན་པོ་ཆེ་ཐམས་ཅད་ཀྱིས་བརྒྱན་པའི་ཁང་པར་གཤེགས་ནས་གདན་བཏིང་བ་ལ་སྐྱིལ་མོ་ཀྲུང་བཅས་<line/>
ཏེ་བཞུགས་སོ། །ཇི་ལྟར་བཅོམ་ལྡན་འདས་བཞུགས་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་བཞུགས་པར་གྱུར་ཏེ། ཇི་ལྟར་བཅོམ་ལྡན་འདས་རིན་པོ་ཆེ་ཐམས་<line/>
ཅད་ཀྱིས་བརྒྱན་པའི་ཁང་པར་གཤེགས་པ་དང༌། བྱོན་པའི་ཚེ་སངས་རྒྱས་ཀྱི་རིམ་གྲོ་དང༌། མཆོད་པ་བྱས་ཤིང་རྒྱན་གྱིས་བརྒྱན་པ་དེ་དག་ཐམས་ཅད་པས། དེ་བཞིན་གཤེགས་<line/>
པ་གདན་དེ་ལ་བཞུགས་པའི་ཚེ་གྲངས་མེད་པའི་ཡང་གྲངས་མེད་པའི་རྣམ་པར་ལྷ་རྫས་ལས་འདས་པའི་མེ་ཏོག་དང༌། ཕྲེང་བ་དང༌། བྱུག་པ་དང༌། སྤོས་དང༌། ཕྱེ་མ་དང༌། ན་བཟའ་<line/>
</page>
<page index="316" id="159A">༄༅། །དང༌། གདུགས་དང༌། རྒྱལ་མཚན་དང༌། བ་དན་དང༌། རིན་པོ་ཆེ་དང༌། རོལ་མོ་བརྡུང་པ་དང༌། དཀྲོལ་བ་དང༌། གླུ་དང༌། བསྟོད་པ་དང༌། རྗེ་ས་དང༌། རིམ་གྲོ་དང༌།<line/>
དད་པ་དང༌། དགའ་བ་དང༌། ཐལ་མོ་སྦྱར་བ་དང༌། ལྷ་རྫས་ལས་འདས་པ་རྣམ་པ་གྲངས་མེད་པའི་རྒྱན་དང༌། ལྷ་རྫས་ལས་འདས་པ་རྣམ་པ་གྲངས་མེད་པའི་བསྟོད་པ་དང༌། ལྷ་རྫས་<line/>
ལས་འདས་པ་རྣམ་པ་གྲངས་མེད་པའི་སྤྲིན་གྱི་ཆར་འབབ་པ་དང༌། ལྷ་རྫས་ལས་འདས་པ་རྣམ་པ་གྲངས་མེད་པའི་གདུགས་གཅིག་ནས་གཅིག་ཏུ་བརྒྱུད་དེ་བསྒྲེང་བ་དང༌། ལྷ་<line/>
རྫས་ལས་འདས་པ་རྣམ་པ་གྲངས་མེད་པའི་རྒྱལ་མཚན་ལ་བ་དན་དཔྱངས་པ་དང༌། ཤིན་ཏུ་དཔྱངས་པ་གྲངས་མེད་པས་སྦྱར་བ། ལྷ་རྫས་ལས་འདས་པའི་ཡོ་བྱད་ཀྱི་ཚུལ་དང་<line/>
བསམ་པ་རྒྱ་ཆེན་པོ་རྣམ་པར་འཕེལ་བས་སངས་རྒྱས་མཉེས་པར་བྱ་བ་དང༌། མཛེས་པའི་རྒྱན་རྣམ་པར་དག་པར་ཐམས་ཅད་ཀྱི་རིན་པོ་ཆེའི་དྲི་ཐམས་ཅད་དང༌། ཕྱོགས་<line/>
བརྒྱན་པའི་སྤོས་ཀྱི་སྤྲིན་ཆེན་པོ་དང༌། རིམ་གྲོའི་རྣམ་པ་སྣ་ཚོགས་རྒྱ་ཆེ་ཞིང་ཡིད་དུ་འོང་བས་སངས་རྒྱས་ལ་མཆོད་པ་དང༌། འཇིག་རྟེན་གྱི་ཁམས་ཐམས་ཅད་རིམ་གྲོ་<line/>
ལ་བརྩོན་པས་དེ་བཞིན་གཤེགས་པ་གདན་ལ་བཞུགས་པའི་ཚེ་གྲངས་མེད་པའི་རྒྱུན་དུ་མཆོད་པ་བྱས་སོ། །དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་དགའ་ལྡན་<line/>
</page>
<page index="317" id="159B">གྱི་གནས་དག་ཏུ་ཡང་མཆོད་པ་བྱས་པར་གྱུར་ཏོ། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་བྱ་བ་ལས། དེ་བཞིན་གཤེགས་པ་དགའ་ལྡན་དུ་བཞུད་པ་<line/>
དང༌། གཤེགས་པ་དང༌། བཞུགས་པའི་རྒྱན་ཅེས་བྱ་བའི་ལེའུ་སྟེ། ཉི་ཤུ་བརྒྱད་པའོ།། །།བམ་པོ་སུམ་ཅུ་གཅིག་པ། དེ་ནས་སངས་རྒྱས་ཀྱི་མཐུས་ཕྱོགས་<line/>
བཅུ་ཀུན་ནས་བྱང་ཆུབ་སེམས་དཔའ་བཅུ་མངོན་པར་ལྷགས་ཏེ། བྱང་ཆུབ་སེམས་དཔའ་དེ་དག་སོ་སོ་ནས་འཇིག་རྟེན་གྱི་ཁམས་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཤིན་<line/>
ཏུ་ཕྲ་བ་སྙེད་ཀྱི་ཕ་རོལ་ནས་འོངས་པར་གྱུར་པ་དག་སྟེ། བྱང་ཆུབ་སེམས་དཔའ་དེ་དག་རེ་རེ་ཞིང་ཡང་སངས་རྒྱས་ཀྱི་ཞིང་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཀྱི་བྱང་ཆུབ་<line/>
སེམས་དཔའ་དག་དང་ལྷན་ཅིག་ཏུ་ཕྱིན་ཏོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་མིང་འདི་ཞེས་བྱ་བ་དག་སྟེ། འདི་ལྟར་རྡོ་རྗེའི་རྒྱལ་མཚན་དང༌། དམ་པའི་རྒྱལ་<line/>
མཚན་དང༌། དཔའ་བའི་རྒྱལ་མཚན་དང༌། སྐར་མའི་རྒྱལ་མཚན་དང༌། ཡེ་ཤེས་ཀྱི་རྒྱལ་མཚན་དང༌། རིན་པོ་ཆེའི་རྒྱལ་མཚན་དང༌། རྡུལ་དང་བྲལ་བའི་རྒྱལ་མཚན་<line/>
དང༌། དྲི་མ་མེད་པའི་རྒྱལ་མཚན་དང༌། དཔལ་གྱི་རྒྱལ་མཚན་དང༌། ཆོས་ཀྱི་རྒྱལ་མཚན་ཞེས་བྱ་བ་དག་གོ །བྱང་ཆུབ་སེམས་དཔའ་དེ་དག་ཐམས་ཅད་ཀྱང་འཇིག་རྟེན་<line/>
</page>
<page index="318" id="160A">༄༅། །གྱི་ཁམས་མིང་འདི་ཞེས་བྱ་བ་དག་ནས་འོངས་པར་གྱུར་པ་དག་སྟེ། འདི་ལྟར་རིན་པོ་ཆེའི་སྙིང་པོ་དང༌། ཡིད་དུ་འོང་བའི་སྙིང་པོ་དང༌། དངུལ་གྱི་སྙིང་པོ་དང༌།<line/>
གསེར་གྱི་སྙིང་པོ་དང༌། ནོར་བུའི་སྙིང་པོ་དང༌། རྡོ་རྗེའི་སྙིང་པོ་དང༌། པདྨོའི་སྙིང་པོ་དང༌། ཨུཏྤ་ལའི་སྙིང་པོ་དང༌། ཙནྡན་གྱི་སྙིང་པོ་དང༌། སྤོས་ཀྱི་སྙིང་པོ་ཞེས་བྱ་བ་དག་གོ །<line/>
བྱང་ཆུབ་སེམས་དཔའ་དེ་དག་ཐམས་ཅད་ཀྱང་དེ་བཞིན་གཤེགས་པའི་མཚན་འདི་ཞེས་བྱ་བ་དག་གི་ཞམ་འབྲིང་ན་ཚངས་པར་སྤྱོད་པ་དག་སྟེ། འདི་ལྟར་ཤིན་ཏུ་འཕགས་<line/>
པའི་དཔལ་དང༌། གཡོ་བ་མེད་པའི་དཔལ་དང༌། བཅིངས་པ་མེད་པའི་དཔལ་དང༌། སྤྱོད་པའི་དཔལ་དང༌། འོད་ཟེར་གྱི་དཔལ་དང༌། མཐའ་ལས་རྒལ་བའི་དཔལ་དང༌། མཆོག་<line/>
གི་དཔལ་དང༌། དབང་ཕྱུག་གི་དཔལ་དང༌། ཚངས་པའི་དཔལ་དང༌། ཤིན་ཏུ་བསགས་པའི་དཔལ་ཞེས་བྱ་བ་དག་གོ །དེ་ནས་བྱང་ཆུབ་སེམས་དཔའ་དེ་དག་བཅོམ་ལྡན་<line/>
འདས་ལ་ཕྱག་འཚལ་ནས་ཕྱོགས་བཅུ་རྒྱས་པར་བྱས་ཏེ། གང་ནས་འོངས་པའི་ཕྱོགས་སུ་བརྟེན་ནས་སེངྒེའི་ཁྲི་རིན་པོ་ཆེའི་སྙིང་པོ་ཅན། ནོར་བུ་སྣ་ཚོགས་དང་ལྡན་པ་<line/>
དག་མངོན་པར་སྤྲུལ་ཏེ་གསེར་གྱི་དྲ་བས་གཡོགས་པའི་ལུས་དང༌། འོད་ཟེར་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་གཏོང་པ་དང༌། དྲི་མ་མེད་པའི་འོད་གཏོང་པ་<line/>
</page>
<page index="319" id="160B">དང༌། ཚད་མེད་པའི་འོད་རབ་ཏུ་བསྐྱེད་པ་དང༌། བསམ་པ་རྣམ་པར་དག་པའི་རིན་པོ་ཆེ་ཡང་དག་པར་འཛིན་པའི་གཟུགས་དང༌། བྱང་ཆུབ་སེམས་དཔའི་བསམ་པ་ཁ་ན་མ་ཐོ་<line/>
བ་མེད་པ་ལས་བྱུང་བའི་སྨོན་ལམ་དང༌། འགྲོ་བ་ཐམས་ཅད་ཀྱིས་བལྟ་ན་ཡིད་དུ་འོང་བ་དང༌། བལྟ་ན་དོན་ཡོད་པར་སེམས་ཅན་གདུལ་བ་དང༌། རྣམ་པར་དག་པའི་ཆོས་ཀྱིས་<line/>
སངས་རྒྱས་ཀྱི་རྣམ་པར་འཕྲུལ་པ་ཡོངས་སུ་སྟོན་པ་དང༌། འགྲོ་བ་ཐམས་ཅད་ཡོངས་སུ་བསྐྱབ་པར་བྱང་ཆུབ་སེམས་དཔའི་རྩེ་གཅིག་ཏུ་སྨོན་ལམ་བཏབ་པས་སྐྱིལ་མོ་ཀྲུང་<line/>
བཅས་ཏེ་འཁོད་དོ། །བྱང་ཆུབ་སེམས་དཔའ་དེ་དག་ཐམས་ཅད་ཀྱང་འདི་ལྟ་སྟེ། ཆགས་པ་མེད་པར་སྤྱོད་པས་སངས་རྒྱས་ཀྱི་ཞིང་ཐམས་ཅད་དུ་འགྲོ་བ་དང༌། འདི་ལྟ་སྟེ།<line/>
གནས་པ་མེད་པའི་ལུས་དང༌། འདི་ལྟ་སྟེ། ཚད་མེད་པའི་ལུས་ཀྱིས་ཀུན་ཏུ་འགྲོ་བའི་ཡེ་ཤེས་ཀྱི་ལུས་ཀྱི་བྱིན་གྱི་རླབས་དང༌། འདི་ལྟ་སྟེ། མཐའ་དང་དབུས་མེད་པའི་སངས་<line/>
རྒྱས་ཀྱི་རྣམ་པར་འཕྲུལ་པ་བསམ་གྱིས་མི་ཁྱབ་པ་ལ་འཇུག་པ་དང༌། འདི་ལྟ་སྟེ། ཐམས་ཅད་མཁྱེན་པའི་སྒོ་འབྱམས་ཀླས་པ་ཚད་མེད་པར་གྱུར་པ་དང༌། འདི་ལྟ་སྟེ། ཆོས་<line/>
ལ་མི་འཇིགས་པར་མཁས་པའི་སྣང་བ་མཐའ་ཡས་པ་དང༌། འདི་ལྟ་སྟེ། ཕྱི་མའི་མཐའི་བསྐལ་པར་མི་ཟད་པའི་ཐ་དད་པ་ཡང་དག་པར་ཤེས་པའི་ཚུལ་བཤད་པ་དང༌།<line/>
</page>
<page index="320" id="161A">༄༅། །འདི་ལྟ་སྟེ། གཟུགས་ཐམས་ཅད་ཀྱིས་སྣང་བར་བྱས་པའི་ཡེ་ཤེས་ཀྱི་ཕུང་བོ་རབ་ཏུ་རྒྱས་པ་དང༌། འདི་ལྟ་སྟེ། ཆོས་ཀྱི་དབྱིངས་རྒྱས་པར་གྱུར་པའི་ཤེས་<line/>
རབ་ཀྱི་མིག་རྣམ་པར་དག་པའི་སྤོབས་པ་དང༌། འདི་ལྟ་སྟེ། ནམ་མཁའི་དབྱིངས་ཀྱིས་ཀླས་པར་ཡེ་ཤེས་ཀྱི་སྤྱོད་ཡུལ་ཡོངས་སུ་གནས་པ་དང༌། མཚམས་མེད་ཅིང་མཐའ་<line/>
ཡས་པའི་སངས་རྒྱས་རྣམས་ཀྱི་སྤྱོད་པ་དང་ལྡན་པ་རབ་ཏུ་ཐོབ་པར་གྱུར་པ་དག་གོ། ཇི་ལྟར་གླིང་བཞི་པ་འདིའི་དགའ་ལྡན་གྱི་གནས་སུ་བྱང་ཆུབ་སེམས་དཔའ་འདུས་<line/>
པ་གྱུར་པ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་ཀྱི་གླིང་བཞི་པ་དང༌། དགའ་ལྡན་གྱི་གནས་དག་ཏུ་ཡང་བྱང་ཆུབ་སེམས་དཔའ་མིང་དེ་སྐད་ཅེས་བྱ་བ་དག་འཇིག་<line/>
རྟེན་གྱི་ཁམས་མིང་དེ་སྐད་ཅེས་བྱ་བ་དག་ནས་དེ་བཞིན་གཤེགས་པའི་མཚན་དེ་སྐད་ཅེས་བྱ་བ་དག་གི་ཞམ་རིང་ན་ཚངས་པར་སྤྱོད་པ་ཤ་སྟག་འོངས་པར་གྱུར་ཏོ། །<line/>
དེ་ནས་བཅོམ་ལྡན་འདས་ཀྱི་ཞབས་པུས་མོའི་ལྷ་ང་གཉིས་ནས་འོད་ཟེར་བྱེ་བ་ཁྲག་ཁྲིག་བརྒྱ་ཕྲག་སྟོང་བྱུང་སྟེ། ཕྱོགས་བཅུ་ཐམས་ཅད་སྣང་བར་བྱས་ནས་འཇིག་རྟེན་<line/>
གྱི་ཁམས་ཐམས་ཅད་བསྟན་ཏོ། །དེ་ནས་བྱང་ཆུབ་སེམས་དཔའ་དེ་དག་གིས་འཇིག་རྟེན་གྱི་ཁམས་དེ་དག་གི་གླིང་བཞི་པ་ཐམས་ཅད་དང༌། དགའ་ལྡན་གྱི་<line/>
</page>
<page index="321" id="161B">གནས་ཐམས་ཅད་ན་དེ་བཞིན་གཤེགས་པའི་རྣམ་པར་འཕྲུལ་པ་ཡོད་པར་མཐོང་བར་གྱུར་ཏོ། །བྱང་ཆུབ་སེམས་དཔའ་དེ་དག་ཇི་སྙེད་ཀྱིས་ཕྱོགས་བཅུར་ཆོས་ཀྱི་དབྱིངས་<line/>
ཀྱིས་ཀླས་པའི་འཇིག་རྟེན་གྱི་ཁམས་ཀྱི་མཐར་ཐུག་པ་དག་ན་དེ་བཞིན་གཤེགས་པའི་རྣམ་པར་རོལ་པ་མཐོང་བར་གྱུར་པ་དེ་དག་ཐམས་ཅད་དེ་བཞིན་གཤེགས་པ་དགྲ་བཅོམ་<line/>
པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ཀྱི་སྔོན་བྱང་ཆུབ་སེམས་དཔའི་སྤྱོད་པ་ལ་དགེ་བའི་རྩ་བའི་གྲོགས་སུ་གྱུར་པ་དག་སྟེ། འདི་ལྟར་སངས་རྒྱས་ཀྱི་རྣམ་<line/>
པར་ཐར་པ་ཟབ་མོས་རྣམ་པར་འཕྲུལ་བ་ལ་མོས་པ་ཤ་སྟག་གོ། ཆོས་ཀྱི་དབྱིངས་ཀྱི་ལུས་ཐ་དད་པ་མེད་པའི་རྗེས་སུ་སོང་བ་ཤ་སྟག་གོ། གནས་མེད་པའི་སངས་རྒྱས་ཀྱི་<line/>
ཞིང་དུ་འགྲོ་བའི་རྗེས་སུ་སོང་བས་རབ་ཏུ་ཞུགས་པ་ཤ་སྟག་གོ །སངས་རྒྱས་བསམ་གྱིས་མི་ཁྱབ་པ་ལྟ་བ་ལ་རྗེས་སུ་གཞོལ་བ་ཤ་སྟག་གོ །ཆགས་པ་མེད་པའི་སེམས་<line/>
སྐད་ཅིག་གིས་ཆོས་ཀྱི་དབྱིངས་ཁྱབ་པར་བྱེད་པ་ཤ་སྟག་གོ །བསམ་པ་རིན་པོ་ཆེ་རྡུལ་དང་བྲལ་བ་དང་ལྡན་པ་ཤ་སྟག་གོ །བརྗོད་དུ་མེད་པའི་སངས་རྒྱས་མང་པོ་དང་<line/>
འགྲོགས་པ་དང་ལྡན་པ་ཤ་སྟག་གོ །སངས་རྒྱས་ཀྱི་བྱིན་གྱི་རླབས་གྲངས་མེད་པ་དང་ལྡན་པ་ཤ་སྟག་གོ། ཡང་དག་པ་སྤྱོད་པའི་མཆོག་གི་ཕ་རོལ་ཏུ་ཕྱིན་པ་ཤ་<line/>
</page>
<page index="322" id="162A">༄༅། །སྟག་གོ །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་དྲན་པ་རྣམ་པར་དག་པ་ལ་གནས་པ་ཤ་སྟག་གོ ། བློ་དང་སེམས་སྐད་ཅིག་ཐམས་<line/>
ཅད་ཀྱིས་ཆེར་འཕགས་པ་རབ་ཏུ་ཐོབ་པ་ཤ་སྟག་གོ །ཆུང་ངུར་ཞུགས་ཤིང་ཆེར་གྱུར་པའི་སྤྱོད་པ་ལ་དབང་བ་ཤ་སྟག་གོ ། ཆེར་གྱུར་པ་ལ་ཞུགས་ཤིང་ཆུང་ངུར་འཇུག་<line/>
པའི་རྗེས་སུ་ཆུད་ནས་ཡེ་ཤེས་ཀྱི་སྤྱོད་པའི་ཕ་རོལ་ཏུ་ཕྱིན་པ་ཤ་སྟག་གོ །དེ་ལྟ་བུའི་གནས་དང༌། སངས་རྒྱས་ཀྱི་སྐུའི་རང་བཞིན་རྗེས་སུ་རྟོགས་པ་དང༌། དེ་བཞིན་<line/>
གཤེགས་པ་དང་འགྲོགས་ཤིང་ཐམས་ཅད་མཁྱེན་པ་ཉིད་ཐོབ་པའི་བྱང་ཆུབ་སེམས་དཔའ་རྣམས་དང༌། རིན་པོ་ཆེ་སྣ་ཚོགས་ལྟར་གྲུབ་པའི་ལུས་དང༌། དེ་བཞིན་<line/>
གཤེགས་པར་གྱུར་པའི་སྤྱོད་ཡུལ་ཐམས་ཅད་དུ་འགྲོ་བ་དང༌། ཡེ་ཤེས་ཆེན་པོའི་རྒྱུད་ཀྱི་སྒོ་རྣམ་པར་ཕྱེ་བ་དང༌། ཡེ་ཤེས་ཀྱི་སྟོབས་རྡོ་རྗེའི་རྒྱལ་མཚན་གྱི་མཐུའི་<line/>
མཆོག་ཐོབ་པ་དང༌། རྡོ་རྗེ་གཅོད་པའི་ཏིང་ངེ་འཛིན་གྱི་ཚུལ་རབ་ཏུ་ཐོབ་པ་དང༌། སེམས་ཅན་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་རྣམས་ཡོངས་སུ་སྨིན་པར་<line/>
གདུལ་བ་ལ་རྨོངས་པ་མེད་པ་དང༌། སངས་རྒྱས་ཀྱི་རྣམ་པར་འཕྲུལ་བ་ཐམས་ཅད་དུ་འགྲོ་བ་གདོན་མི་ཟ་བའི་མཆོག་ཐོབ་པ་དང༌། བགྲང་བ་ཐམས་ཅད་ལ་མངོན་<line/>
</page>
<page index="323" id="162B">པར་མ་ཆགས་པ་དང༌། བགྲང་བ་མངོན་པར་སྒྲུབ་པ་ཐམས་ཅད་ཤིན་ཏུ་བསླབ་པ་དང༌། བགྲང་བའི་ཤེས་པ་ཐམས་ཅད་ཀྱིས་མཐར་ཐུག་ཅིང་ཆོས་རྣམ་པར་དགོད་པ་ལ་<line/>
མཁས་པ་འདི་དག་དང༌། གཞན་ཡང་ཡོན་ཏན་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པ། ཡོན་ཏན་བསྔགས་པ་རྣམ་པར་དག་པ་མི་ཟད་པས་བྱང་ཆུབ་སེམས་དཔའ་<line/>
རྣམས་ཀྱི་དུས་གསུམ་གྱི་ཡོན་ཏན་ཚད་མེད་པ་དང་ལྡན་པ་ཤ་སྟག་དེ་བཞིན་གཤེགས་པ་མངོན་སུམ་དུ་བྱ་བ་དང༌། སངས་རྒྱས་འབྱམས་ཀླས་པ་ཐམས་ཅད་བལྟ་བའི་ཕྱིར་<line/>
ཀུན་ནས་འདུས་པར་གྱུར་ཏོ། །དེ་ནས་བྱང་ཆུབ་སེམས་དཔའ་རྡོ་རྗེའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ་དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །ཡང་དག་སངས་རྒྱས་སྐྱེ་བ་མེད། །རྒྱལ་བ་མྱ་ངན་མི་འདའ་སྟེ། །རྒྱུ་མཐུན་པ་ཡི་སྨོན་ལམ་གྱིས། །དེས་ནི་རྣམ་པར་འཕྲུལ་པ་སྣང༌། །འདི་དག་<line/>
ཆོས་ནི་བསམ་མི་ཁྱབ། །འདི་དག་སེམས་ཀྱི་སྤྱོད་ཡུལ་མིན། །གང་གིས་ཡེ་ཤེས་ཕ་རོལ་ཕྱིན། །དེས་ནི་སངས་རྒྱས་སྤྱོད་ཡུལ་མཐོང༌། །ལུས་འདི་ཡང་དག་སངས་རྒྱས་<line/>
མིན༑ ༑སྒྲ་ཡང་དེ་བཞིན་གཤེགས་པ་མིན། །ལུས་དང་སྒྲ་ལས་གཞན་ན་ཡང༌། །སངས་རྒྱས་རྣམ་པར་འཕྲུལ་མི་མཐོང༌། །སྔོན་གྱི་ལས་རྣམས་མ་གཏོགས་པར། །རང་<line/>
</page>
<page index="324" id="163A">༄༅། །བྱུང་རྣམས་ཀྱི་སྤྱོད་ཡུལ་གྱི། །མཆོག་གི་ཚུལ་རྣམས་ཤེས་པ་ནི། །བློ་ཞན་རྣམས་ཀྱིས་མི་ནུས་སོ། །ཡང་དག་སངས་རྒྱས་རྣམ་འཕྲུལ་འདི། །<line/>
གང་དག་ནས་ཀྱང་མ་འོངས་ཏེ། །གང་དུའང་འགྲོ་བར་མི་འགྱུར་རོ། །འདི་དག་རང་བྱུང་སྐུ་ཡིན་ནོ། །ཚད་མེད་ཤིན་ཏུ་འདྲེན་པ་རྣམས། །ཆོས་འདི་རབ་ཏུ་བཤད་<line/>
མཛད་ཀྱང༌། །ཆོས་ལ་གནས་པ་གང་ཡང་མེད། །ཞིང་རྣམས་བྱེ་བ་ཀུན་ན་སྣང༌། །མཁྱེན་པ་མཐའ་དང་དབུས་མེད་དེ། །ཆོས་ཀུན་ཐུགས་སུ་ཆུད་ཅིང་རྟོགས། །<line/>
ཆོས་ཀྱི་དབྱིངས་ལ་རབ་ཞུགས་ནས། །རྣམ་པར་འཕྲུལ་པ་སྟོན་པ་མཛད། །ཆོས་རྣམས་ཀུན་ལ་ཆགས་པ་མེད། །འགྲོ་ལ་དེ་ནི་བསྒྲིབས་མི་མངའ། །ཚད་མེད་པ་ཡི་<line/>
ཡོན་ཏན་གྱིས། །ཞིང་རྣམས་ཀུན་ན་རབ་ཏུ་སྣང༌། །གང་ཞིག་ཡེ་ཤེས་འདི་དག་དང༌། །ཡེ་ཤེས་ཐམས་ཅད་རྟོགས་འདོད་པས། །བསམ་པ་རྣམ་པར་སྦྱངས་བྱས་ཏེ། །<line/>
བྱང་ཆུབ་སྤྱོད་པ་སྤྱད་པར་བྱ། །དྲང་སྲོང་ཆེན་པོའི་བྱིན་གྱི་རླབས། །འདི་འདྲ་གང་གིས་མཐོང་གྱུར་ཅིང༌། །དེ་ནི་ཐེ་ཚོམ་མི་བྱེད་ན། །དགེ་བཤེས་མཆོག་ལ་བརྟེན་པ་<line/>
ཡིན། །དེ་ནས་བྱང་ཆུབ་སེམས་དཔའ་དམ་པའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་<line/>
</page>
<page index="325" id="163B">འདི་དག་སྨྲས་སོ། །ཤིན་ཏུ་ཟབ་སྟེ་བརྗོད་དུ་མེད། །བརྗོད་དུ་ཡོད་ཀྱང་འདའ་བར་དཀའ། །ཚིག་གི་ལམ་ལས་ཤིན་ཏུ་འདས། །ནམ་མཁའ་ལ་ནི་རྒྱལ་བ་སྣང༌། །དེ་བཞིན་<line/>
གཤེགས་པའི་བྱིན་རླབས་ཀྱིས། །མི་ཡི་སེངྒེ་མཐོང་བར་འགྱུར། །ཡང་དག་སངས་རྒྱས་རྟོགས་མད་[*MED] ཀྱང༌། །རྒྱལ་བ་རྣམ་པར་རྟོག་པར་སྣང༌། །འཇིག་རྟེན་མགོན་པོས་ཆོས་<line/>
ཉིད་དངོས། །ཟབ་མོ་འདི་དག་ཡང་དག་བསྟན། །གང་ཟག་མཚུངས་པ་མེད་པ་ཡི། །དེས་ནི་སྐུ་འདིར་རབ་ཏུ་འབྱུང༌། །ཐམས་ཅད་གཟིགས་ཀྱི་སྤྱོད་ཡུལ་གྱི། །ཡེ་ཤེས་ཆེན་<line/>
པོ་འདི་འདྲ་སྟེ། །འདི་ལ་གང་ཞིག་རྟོགས་འདོད་པ། །དེས་ན་རྒྱལ་བ་མངོན་དུ་བྱོས། །ཡིད་ཀྱི་དབང་པོ་རྣམ་དག་པས། །དེ་བཞིན་གཤེགས་པ་བསྙེན་བཀུར་ཞིང༌། །འདི་ཡི་<line/>
ཚུལ་ལས་འདའ་བྱེད་ཚེ། །ནམ་ཡང་སྐྱོ་བར་མི་བྱའོ། །མི་ཟད་པ་ཡི་བསོད་ནམས་དང༌། །བྱང་ཆུབ་སེམས་ཀྱིས་བརྟན་པ་རྣམས། །ཐེ་ཚོམ་རྣམ་པར་བཟློག་བྱས་ཏེ། །དེ་<line/>
དག་ལ་ནི་སྐྱོ་མེད་ལྟོས། །རྒྱལ་སྲས་གང་གིས་ཆོས་དབྱིངས་ཀྱི། །ཤིན་ཏུ་བསྟན་པའི་མཐར་ཕྱིན་པ། །དེས་ནི་ཀུན་གཟིགས་རྣམ་འཕྲུལ་བ། །འདི་དག་ཤིན་ཏུ་འདའ་<line/>
བར་བྱ་༑དད་པ་ཆོས་འདིའི་རྩ་བ་ཞེས། །ཆོས་ཀྱི་ཕུང་པོས་བཤད་མཛད་ཀྱི། །དད་པ་ཤིན་ཏུ་ཆེར་བསྐྱེད་ལ། །བྱང་ཆུབ་སྤྱོད་པ་སྤྱད་པར་གྱིས། །སངས་རྒྱས་བསྟི་སྟང་གང་<line/>
</page>
<page index="326" id="164A">༄༅། །བྱེད་ཅིང༌། །དེ་བཞིན་གཤེགས་ལ་དྲིན་གཟོ་བ། །ཡང་དག་སངས་རྒྱས་དཔལ་ལྡན་ལས། །དེ་དག་རྒྱང་མར་མི་གནས་སོ། །བདག་ཉིད་ཆེ་བ་འདི་<line/>
ལྟ་བུ༑ ༑གང་ཞིག་ཐོས་མཐོང་མཁས་པ་རྣམས། །སྤྱོད་ཡུལ་ཐོབ་པར་ཅིར་འགྱུར་བའི། །སྨོན་ལམ་སུ་ཞིག་སྦྱོང་མི་བྱེད། །དེ་ནས་བྱང་ཆུབ་སེམས་དཔའ་དཔའ་བའི་<line/>
རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ནས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཇི་ལྟར་ཉི་མའི་འོད་སྣང་བས། །<line/>
མིག་གིས་གཟུགས་རྣམས་མཐོང་གྱུར་པ། །དེ་བཞིན་སངས་རྒྱས་བྱིན་རླབས་ཀྱིས། །དག་པའི་སེམས་ལྡན་རྒྱལ་བ་མཐོང༌། །ཇི་ལྟར་བརྩོན་འགྲུས་སྟོབས་ལྡན་པ། །<line/>
རྒྱ་མཚོ་ལ་ནི་འཇུག་པར་བྱེད། །དེ་བཞིན་ཡེ་ཤེས་སྟོབས་ལྡན་པས། །བསམ་དུ་མེད་པའི་སངས་རྒྱས་མཐོང༌། །ཇི་ལྟར་ས་བོན་རྣམ་པ་དག །ཞིང་བཟང་ལ་ནི་སྐྱེར་འགྱུར་<line/>
པ༑ ༑དེ་བཞིན་སེམས་བསམ་རྣམ་དག་ལ། །སངས་རྒྱས་ཆོས་ནི་སྐྱེ་བར་འགྱུར། །ཇི་ལྟར་ནོར་གྱི་ཕུང་པོ་ཡིས། །དབུལ་བ་ཐམས་ཅད་སྤོང་བྱེད་པ། །དེ་བཞིན་སངས་རྒྱས་<line/>
ཆོས་རྣམས་ཀྱིས། །བྱང་ཆུབ་སེམས་དཔའ་རྣམ་དག་འགྱུར། །ཇི་ལྟར་དུག་ཏུ་གྱུར་པ་ལ། །ནད་མེད་དུག་སྨན་རྒྱལ་བར་བྱེད། །དེ་བཞིན་ཉོན་མོངས་རྣམ་པ་ལ། །རྣམ་དག་<line/>
</page>
<page index="327" id="164B">ཚུལ་ནི་སྤྱོད་ཡུལ་ལོ། །སངས་རྒྱས་ཀྱིས་ནི་གང་བསྔགས་པའི། །དགེ་བའི་བཤེས་ལ་བརྟེན་བྱས་ན། །དེ་ཡི་མཐུས་ནི་སངས་རྒྱས་ཀྱི། །ཆོས་ཉིད་འདི་དག་ཐོས་པར་འགྱུར། །བསྐལ་<line/>
པ་བྱེ་བ་གྲངས་མེད་པར། །སྦྱིན་པ་མཆོག་རྣམས་སྦྱིན་བྱས་ཀྱང༌། །འདི་ཡི་ཚུལ་ལ་རབ་སྤྱོད་པའི། །གྲངས་དང་ཆར་ཡང་མི་འགྲོ་འོ། །སངས་རྒྱས་ཡོན་ཏན་མཐའ་ཡས་ཏེ། །<line/>
མཚན་གྱིས་ཤིན་ཏུ་རྣམ་པར་བྲིས། །བརྗོད་པས་ཡང་དག་སངས་རྒྱས་རྣམས། །རྒྱལ་བ་ཤེས་པར་མི་ནུས་སོ། །རྫོགས་པའི་སངས་རྒྱས་རྐང་གཉིས་མཆོག །གནས་ནས་<line/>
གཡོ་བ་མི་མངའ་བར། །སྐུ་ནི་ཀུན་ཏུ་རྣམ་རྒྱུ་ཞིང༌། །ཆོས་ཀྱི་དབྱིངས་ནི་སྟོན་པ་མཛད། །ཇི་ལྟར་ནམ་མཁའི་ཁམས་འདི་ནི། །ནམ་ཡང་རང་བཞིན་མི་འགྱུར་ཏེ། །དེ་བཞིན་<line/>
སངས་རྒྱས་ཆོས་ཉིད་ཀྱང༌། །ངོ་བོ་ཉིད་ལས་འགྱུར་བ་མེད། །དེ་ནས་བྱང་ཆུབ་སེམས་དཔའ་སྐར་མའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་<line/>
པར་བལྟས་ཏེ་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །མི་ཡི་འཇིག་རྟེན་འདི་ཀུན་དང༌། །ལྷ་ཡི་གནས་རྣམས་ཐམས་ཅད་དང༌། །འགྲོ་བ་མ་ལུས་ཀུན་ན་ཡང༌། །མི་ཡི་<line/>
གཙོ་བོ་ཤིན་ཏུ་སྣང༌། །ཇི་ལྟར་སེམས་དངོས་གཅིག་པུ་ལས། །རྣམ་པ་ཐ་དད་སེམས་བརྗོད་པ། །དེ་བཞིན་སངས་རྒྱས་སྐུ་གཅིག་ལས། །སངས་རྒྱས་ཐམས་ཅད་བརྗོད་པ་<line/>
</page>
<page index="328" id="165A">༄༅། །ཡིན༑ ༑བྱང་ཆུབ་གཉིས་སུ་མེད་པར་བརྗོད། །བྱང་ཆུབ་དེ་ཡང་མཚན་ཉིད་མེད། །མཚན་གྱིས་མངོན་པར་རྣམ་བྲིས་པའི། །སྐུ་རྣམས་གཉིས་སུ་<line/>
སྣང་བར་གྱུར། །མཁའ་དང་ཆོས་ཀྱི་དབྱིངས་ལ་ཞུགས། །སྒྱུ་མའི་ས་ཡང་རབ་ཏུ་བསྟན། །དེ་ཕྱིར་སངས་རྒྱས་དེ་དག་གི །སྤྱོད་ཡུལ་ལྟ་བ་ཟད་པ་མེད། །ཡང་དག་<line/>
སངས་རྒྱས་ཆོས་ཀྱི་སྐུ། །མགོན་པོ་ཐམས་ཅད་དུས་གསུམ་དུ། །ཇི་ལྟར་འདུལ་བའི་འགྲོ་བ་ལ། །གཟུགས་ཀྱི་སྐུར་ཡང་རབ་ཏུ་སྣང༌། །འདི་འདྲའི་ལུས་སུ་བདག་གྱུར་ཅེས།།<line/>
སངས་རྒྱས་རྟོག་པར་མི་མཛད་དེ། །སྟོན་ལ་རྣམ་རྟོག་མི་མངའ་ཡང༌། །བྱིན་གྱི་རླབས་ནི་སྟོན་པར་མཛད། །དབྱེར་མེད་པ་ཡི་དབྱིངས་ལ་ཡང༌། །ཆོས་ཀྱི་དབྱིངས་ནི་ཡང་<line/>
དག་གནས། །འཇིག་རྟེན་ཁམས་ནི་ཚད་མེད་པར། །ཐུབ་པས་རྣམ་པར་རྟོག་པ་བསྟན། །སྐུ་ནི་སྤྲུལ་པ་མ་ཡིན་ཏེ། །སྤྲུལ་མིན་པ་ཡང་སྐུ་མ་ཡིན། །སྤྲུལ་པ་མེད་པའི་<line/>
ཆོས་འདི་ཡིས། །སྤྲུལ་པ་རྣམས་ནི་རབ་ཏུ་བསྟན། །ཡང་དག་སངས་རྒྱས་ཚད་མེད་པ། །ཆོས་ཀྱི་དབྱིངས་ལ་ཤིན་ཏུ་བརྟེན། །མཐའ་དང་དབུས་མེད་རབ་ཏུ་ཟབ། །ཚིག་<line/>
གི་ལམ་གྱིས་བཟླ་བར་དཀའ། །ཀུན་ཏུ་འགྲོ་བའི་ཆོས་རྣམས་ལ། །དེ་བཞིན་གཤེགས་པ་དོན་དེས་མཁྱེན། །ཞིང་རྣམས་ཀུན་ལ་ཆགས་མི་མངའ། །ཆོས་ཀྱི་དབྱིངས་<line/>
</page>
<page index="329" id="165B">ལ་རྣམ་པར་སྤྱོད། །དེ་ནས་བྱང་ཆུབ་སེམས་དཔའ་ཡེ་ཤེས་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་<line/>
དག་སྨྲས་སོ། །ཀུན་མཁྱེན་ཡེ་ཤེས་མ་ཆགས་པ། །དེ་ལ་ཞུགས་པ་གང་གྱུར་པ། །དེ་ཡི་སེམས་ནི་ཚད་མི་ཟིན། །བྱང་ཆུབ་ཀྱི་ནི་སྤྱད་པ་སྤྱོད། །དེ་བཞིན་གཤེགས་པ་མང་པོ་<line/>
རྣམས༑ ༑ཡུལ་དང་ཡུལ་དུ་དེ་སྣང་བ། །ཆོས་རྣམས་ཕྱོགས་གཅིག་གང་ལ་ཡང༌། །ཡང་དག་སངས་རྒྱས་གནས་པ་མེད། །འཇིག་རྟེན་སྒྲོན་མ་དེ་དག་གིས། །བྱིན་གྱི་རླབས་<line/>
ནི་གང་བསྟན་པ། །བསྐལ་པ་བསམ་གྱིས་མི་ཁྱབ་པར། །འདི་ཡི་མཐའ་ནི་རྙེད་པར་དཀའ། །དུས་གསུམ་རྣམས་ནི་ཇི་སྙེད་པའི། །སེམས་ཅན་རྣམས་ཀྱི་མཐར་ཐུག་པ། །བགྲང་<line/>
བའི་མཐར་ནི་ཕྱིན་པར་ནུས། །འདྲེན་པ་ལ་ནི་མཐར་ཐུག་མེད། །དེ་དག་སྐུ་ནི་གཅིག་ཏུ་སྣང༌། །སྐུ་གཉིས་དེ་དག་བསམ་མི་ཁྱབ། །འཇིག་རྟེན་ཁམས་སུ་སྣང་གྱུར་ཀྱང༌། །<line/>
སྐུ་ལ་གཉིས་སུ་གྱུར་པ་མེད། །ཇི་ལྟར་ཟླ་བ་ཤར་གྱུར་པ། །ཚད་མེད་པ་ཡི་གཟུགས་བརྙན་རྣམས། །ཆུ་ཡི་སྣོད་དུ་སྣང་གྱུར་ཀྱང༌། །ཟླ་བ་གཉིས་སུ་གྱུར་པ་མེད། །དེ་<line/>
བཞིན་ཆགས་མེད་མཁྱེན་ལྡན་རྣམས། །ཆགས་མེད་རྣམ་པར་འཚང་རྒྱ་བ། །ཞིང་རྣམས་ཀུན་ན་རབ་ཏུ་སྣང༌། །སངས་རྒྱས་ལ་ནི་གཉིས་ཀྱང་མེད། །འདི་ལ་གཅིག་<line/>
</page>
<page index="330" id="166A">༄༅། །ཀྱང་ཡོད་མ་ཡིན། །སྐུ་ནི་གཉིས་སམ་གསུམ་དུ་མེད། །ཇི་ལྟར་སེམས་ཅན་བསམ་པ་བཞིན། །ཚད་མེད་པར་ནི་རབ་ཏུ་སྣང༌། །སྐུ་ནི་འདས་པ་མ་<line/>
ཡིན་ཏེ༑ ༑མ་འོངས་པ་ཡང་སྐུ་མ་ཡིན། །སྐྱེས་དང་བྱང་ཆུབ་མྱ་ངན་འདས། །སྐད་ཅིག་གིས་ནི་རབ་ཏུ་སྣང༌། །ཇི་ལྟར་སྒྱུ་མར་གྱུར་པའི་གཟུགས། །སྐྱེས་པ་མ་ཡིན་འོངས་<line/>
པ་མིན། །དེ་ལྟར་དེ་བཞིན་གཤེགས་པའི་སྐུ། །སྐྱེ་བ་མེད་པར་ཤིན་ཏུ་བསྟན། །དེ་ནས་བྱང་ཆུབ་སེམས་དཔའ་རིན་པོ་ཆེའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་<line/>
རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །ཡང་དག་སངས་རྒྱས་ཚད་མེད་པར། །ཚད་དུ་སྐུ་ཡང་རྣམ་པར་བསྟན། །<line/>
ཇི་ལྟར་འདུལ་བའི་སེམས་ཅན་རྣམས། །དེ་བཞིན་འདྲེན་པ་རབ་ཏུ་མཐོང༌། །སྐུ་ལ་ཕྱོགས་ནི་མེད་པར་བརྗོད། །སངས་རྒྱས་ཡུལ་ནི་མ་ལུས་ཁྱབ། །བར་སྣང་ནམ་<line/>
མཁའ་ཇི་ལྟ་བ། །དེ་བཞིན་སངས་རྒྱས་བསམ་མི་ཁྱབ། །དེར་ནི་སེམས་ཀྱང་འཕོ་བ་མེད། །སེམས་ལ་སྐྱེ་བའང་ཡོད་མ་ཡིན། །སངས་རྒྱས་རྣམས་ཀྱི་སྤྱོད་ཡུལ་ནི།།<line/>
སྐྱེ་བ་མེད་ལ་རབ་ཏུ་གནས། །ཇི་ལྟར་རབ་རིབ་ལྡན་པའི་མིག། ནང་ན་མེད་ཅིང་ཕྱི་ནའང་མེད། །དེ་བཞིན་འཇིག་རྟེན་སངས་རྒྱས་དག། ནང་ན་མི་བཞུགས་ཕྱི་ནའང་<line/>
</page>
<page index="331" id="166B">མིན༑ ༑འཇིག་རྟེན་ཀུན་གྱི་དོན་གྱི་ཕྱིར། །རྐང་གཉིས་ཀྱི་ནི་མཆོག་བྱུང་སྟེ། །འཇིག་རྟེན་དུ་ནི་མ་བྱུང་ཡང༌། །འཇིག་རྟེན་དག་ཏུ་སྐྱེ་བོས་མཐོང༌། །སངས་རྒྱས་རྣམས་ལ་ཞིང་མི་<line/>
གནས༑ ༑རྒྱལ་བ་དག་ལ་ཉིན་མཚན་མེད། །སྐད་ཅིག་མ་ཡིན་ཟླ་བ་མིན། །རྒྱལ་བ་ལ་ནི་ལོ་མི་གནས། །འཇིག་རྟེན་དག་ན་ཇི་སྐད་བརྗོད། །ཉི་མ་ཆེ་གེ་མོ་ཞིག་ཏུ། །རང་<line/>
བྱུང་བྱང་ཆུབ་རྒྱལ་བས་ཐོབ། །སངས་རྒྱས་ཉི་མའི་རྗེས་མི་འབྲང༌། །དེ་ལ་བསྐལ་པ་ཡོད་མ་ཡིན། །དུས་ཀྱང་མ་ལུས་མེད་པ་སྟེ། །དུས་གསུམ་ཡང་དག་རྫོགས་སངས་རྒྱས། །<line/>
མགོན་པོ་རྣམས་ནི་མངའ་བར་འགྱུར། །ཇི་ལྟར་ཉི་མའི་དཀྱིལ་འཁོར་ནི། །ནམ་ཡང་མཚན་དང་མི་གནས་ཏེ། །ཉིན་མཚན་ཞེས་ཀྱང་རབ་ཏུ་བརྗོད། །དེ་བཞིན་སངས་རྒྱས་<line/>
ཆོས་ཉིད་དོ། །བསྐལ་པ་གཅིག་དང་དུས་གསུམ་དུ། །འདྲེན་པ་བཞུགས་པ་མ་ཡིན་ཏེ། །དུས་གསུམ་ཞེས་ཀྱང་རབ་ཏུ་བརྗོད། །སངས་རྒྱས་རྣམས་ཀྱི་ཆོས་ཉིད་ལྟོས། །དེ་ནས་<line/>
བྱང་ཆུབ་སེམས་དཔའ་རྡུལ་དང་བྲལ་བའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ།།<line/>
ཡང་དག་སངས་རྒྱས་སྐུ་གཅིག་སྟེ། །འདྲེན་པ་ཐམས་ཅད་དོན་གཅིག་ཀྱང༌། །ཚད་མེད་གཞན་དང་གཞན་དག་ཏུ། །ཕྱོགས་བཅུ་ཀུན་ན་རབ་ཏུ་སྣང༌། །གང་གིས་མ་ལུས་ཐམས་<line/>
</page>
<page index="332" id="167A">༄༅། །ཅད་ཀྱི༑ ༑ཆོས་ཀྱི་དབྱིངས་རྣམས་ཀུན་ཁྱབ་པ། །སེམས་ཅན་གཙོ་བོ་ཐུབ་པ་ཡི། །སྤྱོད་ཡུལ་རྣམས་ནི་ཅི་འདྲ་ལྟོས། །སངས་རྒྱས་རྣམས་ཀྱི་ཆོས་ཉིད་<line/>
ནི༑ ༑ནང་གི་སྐུས་ཀྱང་སྣང་བ་མིན། །དེ་བཞིན་གཤེགས་པའི་བྱིན་གྱི་རླབས། །ཕྱི་རོལ་སྐུས་ཀྱང་མི་སྣང་ངོ༌། །དུས་མང་ཀུན་ཏུ་ལས་རྣམས་ཀྱིས། །ཇི་ལྟར་ལས་རྣམས་<line/>
བསགས་པ་བཞིན། །དེ་བཞིན་སོ་སོར་ཕྱེ་བའི་སྐུས། །རིགས་སུ་བྱུང་བར་རབ་ཏུ་བསྟན། །རྒྱལ་བའི་ཆོས་ཉིད་མ་གཏོགས་པར། །སངས་རྒྱས་སྐུ་ནི་འདི་འདྲ་བ། །གྲངས་<line/>
སུ་བགྲང་བར་མི་ནུས་ཏེ། །བསམ་པས་ལྟ་ཡང་ཤེས་མི་ནུས། །ཇི་ལྟར་བདག་ཅག་སེམས་ཀྱིས་ལས། །བསམ་གྱིས་མི་ཁྱབ་མི་འབྱུང་བ། །དེ་བཞིན་སངས་རྒྱས་བསམ་<line/>
མི་ཁྱབ༑ ༑སེམས་ཀྱི་འཕྲིན་ལས་མི་མངའ་འོ། །ཇི་ལྟར་ཞིང་རྣམས་བསམ་ཡས་པ། །ས་ལ་རྣམ་པར་དག་པས་མཛེས། །དེ་བཞིན་སངས་རྒྱས་བསམ་མི་ཁྱབ། །<line/>
འགྲོ་བ་དག་ན་མཛེས་པར་སྣང༌། །ཇི་ལྟར་ལས་རྣམས་འཇུག་པ་ནི། །རྐྱེན་གྱིས་རབ་ཏུ་འབྱུང་འགྱུར་བ། །དེ་བཞིན་རྒྱུ་རྣམས་མཐུན་པ་ལས། །སངས་རྒྱས་ཤིན་ཏུ་མཐོང་<line/>
བར་འགྱུར། །ཡིད་བཞིན་ནོར་བུའི་རྒྱལ་པོ་ནི། །ཇི་ལྟར་ཡིད་བསམ་རྫོགས་བྱེད་པ། །དེ་བཞིན་སངས་རྒྱས་ཆོས་ཉིད་ཀྱང༌། །རྟག་ཏུ་སྨོན་ལམ་རྫོགས་པར་སྒྲུབ། །<line/>
</page>
<page index="333" id="167B">མཐའ་དང་དབུས་མེད་འཇིག་རྟེན་འདིར། །འཇིག་རྟེན་མགོན་པོ་འདྲེན་པར་འགྱུར། །དེ་ཡི་སྨོན་ལམ་དེ་དག་གིས། །ཕྱོགས་བཅུ་འདི་དག་རྒྱལ་བས་གང༌། །དེ་ནས་བྱང་ཆུབ་<line/>
སེམས་དཔའ་དྲི་མ་མེད་པའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་བ་འདི་དག་སྨྲས་སོ། །ཡེ་ཤེས་<line/>
དཀྱིལ་འཁོར་སངས་རྒྱས་ཏེ། །འཇིག་རྟེན་ཆོས་རྣམས་རྣམ་པར་སྦྱོང༌། །འཇིག་རྟེན་ཆོས་རྣམས་རྣམ་སྦྱངས་ནས། །སངས་རྒྱས་ཆོས་རྣམས་རབ་ཏུ་བརྗོད། །དེ་སྟེ་སེམས་ཅན་མཉམ་<line/>
སངས་རྒྱས། །སེམས་ཅན་ལ་ལས་བསམ་བྱས་ན། །རྒྱལ་བ་དེ་དག་ཐམས་ཅད་མཐོང༌། །སངས་རྒྱས་ལ་ནི་གཤེགས་པ་མེད། །སངས་རྒྱས་ལ་ནི་དམིགས་བྱས་ནས། །སེམས་<line/>
ཀྱིས་སངས་རྒྱས་དམིགས་པས་ན། །སེམས་བསྐྱེད་པ་དང་རྒྱལ་མཉམ་པར། །དེ་བཞིན་དེ་དག་རྒྱལ་བ་མཐོང༌། །དཀར་བའི་ཆོས་ཀྱིས་ཉེར་བརྟན་ཅིང༌། །གང་གིས་གྲགས་<line/>
པ་རྣམས་སྦྱངས་པ། །དེ་དག་ཐམས་ཅད་སེམས་བསྐྱེད་ལ། །ཤེས་རབ་ལྡན་པ་རབ་ཏུ་བཞུགས། །དམིགས་པ་དག་དང་བྱིན་གྱི་རླབས། །མི་ཡི་གཙོ་བོ་སྟོན་པ་མཛད། །དེ་<line/>
ཕྱིར་དམིགས་པ་ཀུན་ཏུ་ཡང༌། །སངས་རྒྱས་རྒྱལ་བ་གཤེགས་པར་བརྗོད། །འཇིག་རྟེན་ཁམས་རྣམས་འདི་དག་ནི། །སངས་རྒྱས་སྐུ་རྣམས་བདག་གི་མེད། །སེམས་ལ་<line/>
</page>
<page index="334" id="168A">༄༅། །བདག་གི་མེད་པ་བསྟན། །བྱང་ཆུབ་རྟོགས་ལ་བདག་གི་མེད། །མི་ཡི་སེངྒེའི་ཆོས་ཉིད་དང༌། །དཔའ་བའི་སྟོབས་ལ་རབ་ཏུ་གནས། །ལུས་དང་<line/>
མཚན་ཉིད་མི་འདྲ་སྟེ། །སྣང་བའི་སེམས་དང་མཉམ་པའི་སྐུ། །ཇི་ལྟར་འཇིག་རྟེན་དེ་བཞིན་སྐུ། །ཇི་བཞིན་སྐུར་ཡང་རྒྱལ་བ་སྟེ། །སྐུ་ཡི་རང་བཞིན་ཤེས་པ་ནི། །<line/>
སངས་རྒྱས་ཆགས་པ་མེད་ཅེས་བྱ། །སངས་རྒྱས་ཀུན་ཏུ་གཟིགས་པ་སྟེ། །ཆོས་རྣམས་ཐམས་ཅད་རབ་ཏུ་གཟིགས། །སངས་རྒྱས་ཆོས་དང་བྱང་ཆུབ་རྣམས། །གང་<line/>
ལའང་དམིགས་པ་མེད་པ་ཡིན། །སངས་རྒྱས་ལ་ནི་གཤེགས་པ་མེད། །སངས་རྒྱས་གང་ནའང་མི་བཞུགས་ཏེ། །ཡང་དག་སངས་རྒྱས་ལོག་པ་མེད། །དེ་བཞིན་<line/>
གཤེགས་ལ་ལེན་མི་མངའ། །དེ་ནས་བྱང་ཆུབ་སེམས་དཔའ་དཔལ་གྱི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་<line/>
ཚེ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་ཐམས་ཅད་ཀུན་ཏུ་ཁྱབ། །ཞིང་གཅིག་ལ་ནི་མི་གནས་ཏེ། །ཐམས་ཅད་དུ་ནི་སངས་རྒྱས་གཤེགས། །ཞིང་<line/>
རྣམས་ཀུན་ཏུ་རབ་ཏུ་སྣང༌། །སངས་རྒྱས་སྐུ་ནི་ཐམས་ཅད་དུ། །བྱིན་གྱི་རླབས་དག་རབ་ཏུ་འབྱུང༌། །འཚང་རྒྱ་ཆོས་ཀྱི་འཁོར་ལོ་དང༌། །བསམ་པ་བཞིན་དུ་མྱ་ངན་<line/>
</page>
<page index="335" id="168B">འདའ༑ ༑སངས་རྒྱས་ལ་ནི་སུ་ཞིག་སེམས། །ཅི་ཕྱིར་སངས་རྒྱས་བསམ་མི་ཁྱབ། །ཡང་དག་སངས་རྒྱས་སུ་ཡིས་མཐོང༌། །རྒྱལ་བ་སུས་ཀྱང་མཐོང་བར་འགྱུར། །ཇི་ལྟར་ཆོས་<line/>
རྣམས་ཆོས་ཉིད་དང༌། །ཇི་ལྟར་སངས་རྒྱས་སྤྱོད་ཡུལ་དུ། །གང་དག་ཆོས་རྣམས་གཅིག་ཙམ་ཡང༌། །དེ་བཞིན་ཉིད་ལ་མི་འཇུག་གོ །འདི་ནི་འཇིག་རྟེན་འདི་རྒྱལ་ཞེས། །འཇིག་<line/>
རྟེན་དག་ན་རྣམ་རྟོག་ཡོད། །གང་གིས་ངོ་བོ་ཉིད་ཤེས་ན། །འཇིག་རྟེན་མེད་དེ་རྒྱལ་བའང་མེད། །འཇིག་རྟེན་དད་པར་བྱ་བའི་ཕྱིར། །མགོན་པོ་དག་ནི་མངོན་སུམ་སྟོན། །<line/>
དེ་དག་གི་ནི་ལྟ་བ་འདི། །ཤིན་ཏུ་དམིགས་པར་མི་རུང་ངོ༌། །གང་གིས་ཆགས་པ་རྣམ་བཟློག་ཅིང༌། །ཆགས་པ་མེད་ལ་དགའ་བྱེད་པ། །ཆགས་པ་ཐམས་ཅད་རྣམ་བཟློག་<line/>
ནས༑ ༑ཆགས་མེད་ཆོས་ཉིད་རྟོགས་པར་འགྱུར། །སངས་རྒྱས་ཞེས་བརྗོད་གང་ཡིན་དང༌། །གང་གི་རྣམ་འཕྲུལ་སྣང་གྱུར་པའི། །ཆོས་ནི་དུས་གསུམ་ཐམས་ཅད་དུ། །རྣམ་པ་<line/>
ཀུན་ཏུ་མི་རྙེད་དེ། །གང་གིས་ཆོས་ཉིད་འདི་ཤེས་ཤིང༌། །གང་གིས་འདི་བཞིན་ཡིད་ཆེས་ན། །ཐམས་ཅད་མཁྱེན་ཅིང་ཀུན་གཟིགས་པའི། །དེ་བཞིན་གཤེགས་པར་མྱུར་དུ་<line/>
འགྱུར༑ ༑སངས་རྒྱས་ཐམས་ཅད་རྣམ་འཕྲུལ་བ། །འདི་དག་ཐམས་ཅད་ཚིག་གིས་བསྟན། །ཡང་དག་སངས་རྒྱས་ཚིག་ལམ་མེད། །ཚིག་གི་ལམ་གྱིས་རབ་ཏུ་བརྗོད། །དེ་ནས་<line/>
</page>
<page index="336" id="169A">༄༅། །བྱང་ཆུབ་སེམས་དཔའ་ཆོས་ཀྱི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་<line/>
འདི་དག་སྨྲས་སོ། །གང་གིས་རྣམ་པར་འཕྲུལ་སྣང་བའི། །སངས་རྒྱས་མཐོང་བ་མེད་པ་བས། །འཇིག་རྟེན་ཁམས་རྣམས་ཐམས་ཅད་ཀྱི། །སྡུག་བསྔལ་ཕུང་པོ་བླངས་<line/>
ཀྱང་བླ༑ ༑འགྲོ་བ་གང་གིས་བྱང་ཆུབ་ཏུ། །སེམས་ཅན་ནི་ནམ་ཡང་མ་བསྐྱེད་པ། །དེ་དག་གནས་འདི་ཐོས་གྱུར་ན། །སངས་རྒྱས་བྱང་ཆུབ་འགྲུབ་པར་འགྱུར། །གང་གིས་<line/>
བསམ་བ་གཅིག་གིས་ཀྱང༌། །འདི་ལ་མོས་བྱེད་མཁས་པ་ནི། །མི་ཡི་མཆོག་ཏུ་མི་འགྱུར་ཞེས། །དེས་ནི་ཐེ་ཚོམ་མི་བྱའོ། །དེ་ཡི་རྣམ་པར་འཕྲུལ་བ་ནི། །བསྐལ་<line/>
པ་བྱེ་བའི་བར་དུ་དཀོན། །སུ་ཞིག་འདི་ལ་མོས་བྱེད་པ། །དེ་དག་བླ་ན་མེད་པར་འགྱུར། །བརྗོད་དུ་མེད་པའི་སངས་རྒྱས་རྣམས། །སྐད་ཅིག་སྐད་ཅིག་བསྙེན་བཀུར་<line/>
ཀྱང༌། །འདི་ཡི་ཚུལ་ལ་མི་གནས་ན། །དེ་དག་བསྙེན་བཀུར་བྱས་མ་ཡིན། །གང་ལ་སངས་རྒྱས་བརྗོད་གྱུར་པའི། །ཆོས་འདི་གང་གིས་ཐོས་གྱུར་པ། །དེས་ནི་མི་བདེ་ཀུན་<line/>
གྱིས་ཀྱང༌། །སྤྱད་པ་རྣམས་ནི་བླང་བར་བྱ། །ཇི་ཙམ་ཆོས་ཀྱི་དབྱིངས་རྣམས་དང༌། །དུས་གསུམ་གྱི་ནི་མགོན་པོ་ཡི། །སངས་རྒྱས་རྣམས་ནི་རྟེན་པ་ཡི། །ཡེ་ཤེས་<line/>
</page>
<page index="337" id="169B">ཆེན་པོ་གཅིག་ཐོས་ནས། །ཕྱི་མའི་བསྐལ་པ་བྱེ་བ་རྣམས། །ཞིང་རྣམས་རེ་རེར་ཟད་བྱས་ཤིང༌། །འདི་ཡི་ཚུལ་ནི་བརྩོན་བྱེད་ན། །དེ་ལ་བྱང་ཆུབ་དཀོན་པ་མེད། །སེམས་ཅན་<line/>
རྣམས་ཀྱི་སྔོན་གྱི་མཐའི། །འཁོར་བར་མི་རྣམས་གནས་གྱུར་ཀྱང༌། །དེས་ནི་སངས་རྒྱས་རབ་ཕྱུང་པ། །ཆོས་ཉིད་འདི་ནི་ཤེས་མ་གྱུར། །ཆོས་རྣམས་ཞིག་པར་བྱས་པ་མེད། །<line/>
ཆོས་ནི་འཇིག་པར་མི་འགྱུར་ཏེ། །ཀུན་ཏུ་སྣང་ལས་རྣམ་འཕྲུལ་བ། །འཇིག་རྟེན་དེ་དག་ཐམས་ཅད་བསྟན། །ཤིན་ཏུ་རྒྱས་པ་ཆེན་པོའི་མདོ། སངས་རྒྱས་ཕལ་པོ་ཆེ་ཞེས་<line/>
བྱ་བ་ལས། །དགའ་ལྡན་གྱི་གནས་སུ་བྱང་ཆུབ་སེམས་དཔའ་འདུས་པའི་ཚིགས་སུ་བཅད་པ་བསྟན་པའི་ལེའུ་སྟེ། ཉི་ཤུ་དགུ་པའོ།། །།དེ་ནས་བྱང་ཆུབ་<line/>
སེམས་དཔའ་རྡོ་རྗེའི་རྒྱལ་མཚན་དེའི་ཚེ་སངས་རྒྱས་ཀྱི་མཐུས་ཏིང་ངེ་འཛིན་ཡེ་ཤེས་སྣང་བ་ཞེས་བྱ་བ་ལ་སྙོམས་པར་ཞུགས་ཏེ། བྱང་ཆུབ་སེམས་དཔའ་རྡོ་རྗེའི་རྒྱལ་<line/>
མཚན་བྱང་ཆུབ་སེམས་དཔའ་ཏིང་ངེ་འཛིན་ཡེ་ཤེས་སྣང་བ་ཞེས་བྱ་བ་དེ་ལ་སྙོམས་པར་ཞུགས་མ་ཐག་ཏུ་དེའི་ཚེ་ན་ཕྱོགས་བཅུའི་ཕྱོགས་རེ་རེར་འཇིག་རྟེན་གྱི་ཁམས་<line/>
སངས་རྒྱས་ཀྱི་ཞིང་སྟོང་གི་རྡུལ་ཤིན་ཏུ་ཕྲ་བ་སྙེད་འདས་པའི་ཕ་རོལ་ནས་དེ་བཞིན་གཤེགས་པ་སངས་རྒྱས་ཀྱི་ཞིང་བརྒྱ་ཕྲ་སྟོང་གི་རྡུལ་ཤིན་ཏུ་ཕྲ་བ་སྙེད་ཀྱིས་ཞལ་<line/>
</page>
<page index="338" id="170A">༄༅། །བསྟན་པ་མཐོང་སྟེ། དེ་དག་ཀྱང་འདི་ལྟ་སྟེ། མཚན་རྡོ་རྗེའི་རྒྱལ་མཚན་ཞེས་བྱ་བ་ཤ་སྟག་གོ །ཕྱོགས་གཅིག་ནས་ཇི་ལྟ་བ་ལྟར་ཕྱོགས་བཅུ་ནས་ཀྱང་<line/>
དེ་བཞིན་ཏེ། དེ་ལ་སངས་རྒྱས་བཅོམ་ལྡན་འདས་དེ་དག་གིས་འདི་སྐད་ཅེས་ཀྱང་བཀའ་སྩལ་ཏོ། །རྡོ་རྗེའི་རྒྱལ་མཚན། དེ་ལྟར་ཁྱོད་བྱང་ཆུབ་སེམས་དཔའ་ཏིང་ངེ་<line/>
འཛིན་ཡེ་ཤེས་སྣང་བ་ལ་སྙོམས་པར་ཞུགས་པ་ལེགས་སོ། །ལེགས་སོ། །འདི་ལྟར་ཡང་རིགས་ཀྱི་བུ། ཁྱོད་ལ་ཕྱོགས་བཅུ་ནས་དེ་བཞིན་གཤེགས་པ་སངས་རྒྱས་<line/>
ཀྱི་ཞིང་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་ཐམས་ཅད་ཀྱང་མཚན་མཐུན་པ་ཤ་སྟག་གིས་འདི་ལྟར་བཅོམ་ལྡན་འདས་རྣམ་པར་སྣང་མཛད་འདིའི་སྔོན་གྱི་<line/>
སྨོན་ལམ་དང༌། སྔོན་གྱི་བྱིན་གྱི་རླབས་དང༌། ཁྱོད་ཀྱི་ཡེ་ཤེས་རྣམ་པར་དག་པ་དང༌། བྱང་ཆུབ་སེམས་དཔའ་རྣམས་ཀྱི་དགེ་བའི་རྩ་བས་བརྟན་པའི་ཕྱིར་འདི་ལྟ་<line/>
སྟེ༑ བྱང་ཆུབ་སེམས་དཔའི་མི་འཇིགས་པ་རྣམ་པར་དག་པར་བྱ་བ་དང༌། སྤོབས་པ་ཆགས་པ་མེད་པར་བྱ་བ་དང༌། ཡེ་ཤེས་ཀྱིས་བསྒྲིབས་པ་མེད་པའི་སར་འཇུག་པར་<line/>
བྱ་བ་དང༌། ཐམས་ཅད་མཁྱེན་པའི་སེམས་ཡངས་པ་ལ་རབ་ཏུ་འཇུག་པར་བྱ་བ་དང༌། དགེ་བའི་རྩ་བ་མི་ཟད་པ་ཕུན་སུམ་ཚོགས་པར་བྱ་བ་དང༌། བསྒྲིབས་པ་མེད་པའི་<line/>
</page>
<page index="339" id="170B">ཆོས་དཀར་པོ་ཡོངས་སུ་རྫོགས་པར་བྱ་བ་དང༌། ཆོས་ཀྱི་དབྱིངས་ལ་སྒོ་ཀུན་ནས་འཇུག་པར་བྱ་བ་དང༌། སངས་རྒྱས་ཐམས་ཅད་ཀྱི་ཆོ་འཕྲུལ་བསྟན་པར་བྱ་བ་དང༌། སྔོན་གྱི་<line/>
མཐའི་མུར་ཐུག་པའི་ཡེ་ཤེས་དང་དྲན་པར་རྒྱུན་མི་ཆོད་པར་རྣམ་པར་དག་པར་བྱ་བ་དང༌། དབང་པོ་སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱིས་བྱིན་དུ་བརླབ་པར་བྱ་བ་དང་<line/>
ཆོས་ཀྱི་སྒོ་མཐའ་ཡས་པར་བསྟན་པར་བྱ་བ་དང༌། ཤེས་པ་ཀུན་ཏུ་གཟུང་བར་བྱ་བ་དང༌། འདི་ལྟ་སྟེ། ཡོངས་སུ་བསྔོ་བ་བཅུ་ཡོངས་སུ་རྫོགས་པར་བསྟན་པ་དང༌། བྱང་<line/>
ཆུབ་སེམས་དཔའ་ཐམས་ཅད་ཀྱི་དགེ་བའི་རྩ་བ་གཟུང་བར་བྱ་བ་དང༌། འཇིག་རྟེན་ལས་འདས་པའི་ཚོགས་རྣམས་རབ་ཏུ་བསྟན་པར་བྱ་བ་དང༌། ཐམས་ཅད་མཁྱེན་པའི་<line/>
ཡེ་ཤེས་མི་ཆོད་པར་བྱ་བ་དང༌། སྨོན་ལམ་ཆེན་པོའི་སྐབས་དབྱེ་བར་བྱ་བ་དང༌། དོན་ཤིན་ཏུ་བསྟན་པ་ལ་འཇུག་པར་བྱ་བ་དང༌། ཆོས་ཀྱི་དབྱིངས་ཡོངས་སུ་ཤེས་པར་བྱ་<line/>
བ་དང༌། བྱང་ཆུབ་སེམས་དཔའ་ཐམས་ཅད་ཀྱི་ཡིད་རབ་ཏུ་དགའ་བར་བྱ་བ་དང༌། སངས་རྒྱས་ཐམས་ཅད་ཀྱི་སྲིད་པ་གསུམ་གྱི་དགེ་བའི་རྩ་བ་མཐུན་པ་ལ་བརྟེན་པར་བྱ་<line/>
བ་དང༌། དེ་བཞིན་གཤེགས་པ་ཐམས་ཅད་ཀྱི་རིགས་ཡང་དག་པར་གཟུང་བར་བྱ་བའི་ཕྱིར་བྱིན་གྱིས་བརླབས་པ་མཛད་ཀྱི། ཀྱེ་རིགས་ཀྱི་བུ། ཁྱོད་ཀྱིས་དེ་བཞིན་གཤེགས་<line/>
</page>
<page index="340" id="171A">༄༅། །པའི་མཐུ་དང༌། སངས་རྒྱས་ཀྱིས་བྱིན་གྱིས་བརླབས་པ་དང༌། འཇིག་རྟེན་ལས་འདས་པའི་བསོད་ནམས་ཀྱིས་བརྟན་པ་དང༌། གཟུངས་ཀྱི་སྣང་བ་ལ་<line/>
ཞུགས་པ་དང༌། སངས་རྒྱས་ཀྱི་ཆོས་བསྒྲིབས་པ་མེད་པ་ལ་ཞུགས་པ་དང༌། ཆོས་ཀྱི་དབྱིངས་སྣང་བའི་ཆོས་ཉིད་དུ་བྱ་བ་དང༌། ཁ་ན་མ་ཐོ་བ་མེད་པའི་ཆོས་དཀར་པོ་ཡང་<line/>
དག་པར་བསྒྲུབ་པར་བྱ་བ་དང༌། ཡེ་ཤེས་ཀྱི་སྤྱོད་ཡུལ་ཡངས་པ་ལ་གནས་པ་དང༌། བསྒྲིབས་པ་མེད་པའི་ཆོས་སྣང་བ་ལ་གནས་པས་ཆོས་བསྟན་པ་འདི་བརྗོད་པ་དང༌།<line/>
བསྟན་པའི་ཕྱིར་སྤོབས་པར་གྱིས་ཤིག །དེ་ནས་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་རྡོ་རྗེའི་རྒྱལ་མཚན་གྱི་ཡེ་ཤེས་ཚད་མེད་པ་ཉེ་བར་<line/>
སྒྲུབ་པ་མཛད་དོ། །སྤོབས་པ་ཆགས་པ་མེད་པ་དང༌། ཚིག་རབ་ཏུ་དབྱེ་བ་ལ་མཁས་པ་ཉེ་བར་སྒྲུབ་པ་མཛད་དོ། །བསྒྲིབས་པ་མེད་པའི་ཆོས་ཀྱི་སྣང་བ་ཉེ་བར་སྒྲུབ་པ་<line/>
མཛད་དོ། །དེ་བཞིན་གཤེགས་པ་རྣམས་ཀྱི་སྐུ་དང་གཅིག་པ་ཉེ་བར་སྒྲུབ་པ་མཛད་དོ། །ཚད་མེད་པའི་དབྱངས་ཀྱི་དཀྱིལ་འཁོར་རྣམ་པར་དག་པ་ཉེ་བར་སྒྲུབ་པ་མཛད་དོ། །<line/>
བྱང་ཆུབ་སེམས་དཔའི་ཏིང་ངེ་འཛིན་བསམ་གྱིས་མི་ཁྱབ་པ་རྣམ་པར་དབྱེ་བ་ལ་མཁས་པ་ཉེ་བར་སྒྲུབ་པ་མཛད་དོ། །དགེ་བའི་རྩ་བ་ཐམས་ཅད་ཉམས་པ་མེད་པར་ཡོངས་<line/>
</page>
<page index="341" id="171B">སུ་བསྔོ་བའི་ཡེ་ཤེས་ཉེ་བར་སྒྲུབ་པ་མཛད་དོ། །ཆོས་ཐམས་ཅད་ཀྱི་ལྷག་མཐོང་མངོན་པར་བསྐྱེད་པ་ལ་མཁས་པ་ཉེ་བར་སྒྲུབ་པ་མཛད་དོ། །ཆོས་ཐམས་ཅད་བསྟན་པའི་གནས་<line/>
རྒྱུན་མི་ཆོད་པ་ཉེ་བར་སྒྲུབ་པ་མཛད་དོ། །དེ་ཅིའི་ཕྱིར་ཞེ་ན། འདི་ལྟར་ཏིང་ངེ་འཛིན་འདི་ཉིད་ཀྱི་དགེ་བའི་རྩ་བའི་གཟི་བརྗིད་ཀྱི་ཕྱིར་རོ། །དེ་ནས་སངས་རྒྱས་བཅོམ་ལྡན་འདས་<line/>
དེ་དག་གི་ཕྱག་གཡས་པས་བྱང་ཆུབ་སེམས་དཔའ་རྡོ་རྗེའི་རྒྱལ་མཚན་གྱི་སྤྱི་བོ་ལ་བྱུག་པ་མཛད་དོ། །སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་རྡོ་རྗེའི་<line/>
རྒྱལ་མཚན་ལ་རེག་མ་ཐག་ཏུ་ཏིང་ངེ་འཛིན་དེ་ལས་རྣམ་པར་ལངས་ཏེ། ལངས་ནས་ཀྱང་བྱང་ཆུབ་སེམས་དཔའ་དེ་དག་ལ་སྨྲས་པ། ཀྱེ་རྒྱལ་བའི་སྲས་དག །བྱང་ཆུབ་<line/>
སེམས་དཔའི་སྨོན་ལམ་འདི་ལྟ་སྟེ། འགྲོ་བ་ཐམས་ཅད་ཁྱབ་པར་བྱེད་པ། སེམས་ཅན་ཐམས་ཅད་ཡོངས་སུ་སྐྱོབ་པ་འདི་ནི། བསམ་གྱིས་མི་ཁྱབ་པ་སྟེ། ཀྱེ་རྒྱལ་བའི་<line/>
སྲས་དག །དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་འདས་པའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་སུ་བསྔོ་བ་ལ་སློབ་བོ། །མ་<line/>
བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་སུ་བསྔོ་བ་ལ་སློབ་པར་འགྱུར་རོ། །ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་སུ་བསྔོ་བ་<line/>
</page>
<page index="342" id="172A">༄༅། །ལ་སློབ་བོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་གང་ལ་བསམ་སྟེ་དེ་སྐད་དུ་སྨྲས་པ་དེ་<line/>
དག་ནི༑ གང༌། ཀྱེ་རྒྱལ་བའི་སྲས་དག །ཡོངས་སུ་བསྔོ་བའི་གྲངས་ནི། དུ་ཞེ་ན། ཀྱེ་རྒྱལ་བའི་སྲས་དག །བསྔོ་བ་བཅུ་པོ་འདི་དག་ནི། འདས་པ་དང༌། མ་བྱོན་པ་དང༌།<line/>
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། སེམས་ཅན་རྣམས་ཀྱི་འདུ་ཤེས་<line/>
འགོག་ཅིང་འགྲོ་བ་ཐམས་ཅད་ཡོངས་སུ་སྐྱོབ་པ་ཞེས་བྱ་བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་དང་པོ་དང༌། མི་ཕྱེད་པ་དང་ལྡན་པ་ཞེས་བྱ་བ་བྱང་ཆུབ་<line/>
སེམས་དཔའ་རྣམས་ཀྱི་ཡོངས་སུ་བསྔོ་བ་གཉིས་པ་དང༌། སངས་རྒྱས་ཐམས་ཅད་ལ་ཡང་དག་པར་བསྐྱེད་པ་ཞེས་བྱ་བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་<line/>
བ་གསུམ་པ་དང༌། ཐམས་ཅད་རྗེས་སུ་སོང་བ་ཞེས་བྱ་བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་བཞི་པ་དང༌། བསོད་ནམས་ཀྱི་མཛོད་མི་ཟད་པ་ཞེས་བྱ་<line/>
བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་ལྔ་པ་དང༌། དགེ་བའི་རྩ་བ་ཐམས་ཅད་དང་མཉམ་པ་ཉིད་ཀྱི་རྗེས་སུ་སོང་བ་ཞེས་བྱ་བ་བྱང་ཆུབ་སེམས་དཔའ་<line/>
</page>
<page index="343" id="172B">རྣམས་ཀྱི་ཡོངས་སུ་བསྔོ་བ་དྲུག་པ་དང༌། འགྲོ་བ་ཐམས་ཅད་མཉམ་པ་ཉིད་ཀྱི་རྗེས་སུ་སོང་བ་ཞེས་བྱ་བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་བདུན་པ་དང༌། དེ་<line/>
བཞིན་གཤེགས་པའི་མཚན་ཉིད་ཀྱི་རང་བཞིན་ཞེས་བྱ་བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་བརྒྱད་པ་དང༌། ཆགས་པ་མེད་ཅིང་བཅིངས་པ་དང༌། དཀྲོལ་བ་<line/>
མེད་པ་ཞེས་བྱ་བ་བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་དགུ་པ་དང༌། ཆོས་ཀྱི་དབྱིངས་ཚད་མེད་པའི་རྗེས་སུ་སོང་བ་ཞེས་བྱ་བ་བྱང་ཆུབ་སེམས་དཔའ་རྣམས་<line/>
ཀྱི་ཡོངས་སུ་བསྔོ་བ་བཅུ་པ་སྟེ། ཀྱེ་རྒྱལ་བའི་སྲས་དག ། བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་བཅུ་པོ་དེ་དག་ནི། འདས་པ་དང༌། མ་བྱོན་པ་དང༌། ད་ལྟར་བྱུང་<line/>
བའི་སངས་རྒྱས་བཅོམ་ལྡན་འདས་ཀྱིས་གསུངས་སོ། །གསུང་ངོ༌། །གསུང་བར་འགྱུར་རོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་བ་<line/>
དང་པོ་སེམས་ཅན་རྣམས་ཀྱི་འདུ་ཤེས་འགོག་ཅིང་འགྲོ་བ་ཐམས་ཅད་ཡོངས་སུ་སྐྱོབ་པ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའི་སྦྱིན་<line/>
པའི་ཕ་རོལ་ཏུ་ཕྱིན་པ་ལ་རབ་ཏུ་སྦྱོར་བ་འམ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་རྣམ་པར་སྦྱོང་བའམ། བཟོད་པའི་ཕ་རོལ་ཏུ་ཕྱིན་པ་ལ་སེམས་པའམ། བརྩོན་འགྲུས་<line/>
</page>
<page index="344" id="173A">༄༅། །ཀྱི་ཕ་རོལ་ཏུ་ཕྱིན་པ་ལ་བརྩོན་པའམ། བསམ་གཏན་གྱི་ཕ་རོལ་ཏུ་ཕྱིན་པ་ལ་རྣམ་པར་དཔྱོད་པའམ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་འཇུག་<line/>
པའམ། བྱམས་པ་སྒོམ་པ་ཡང་དག་པར་བསྐྱེད་པའམ། སྙིང་རྗེས་སྙིང་བརྩེ་བར་བྱེད་པའམ། དགའ་བ་ལ་རབ་ཏུ་དགའ་བར་བྱེད་པའམ། བཏང་སྙོམས་ལ་ཤིན་ཏུ་<line/>
གནས་པར་བྱེད་ཀྱང་རུང་སྟེ། དགེ་བའི་རྩ་བ་རྣམས་ལ་ཤིན་ཏུ་བསམ་ནས་དགེ་བའི་རྩ་བ་དེ་དང༌། དེ་དག་ལ་རབ་ཏུ་སྦྱོར་ཞིང་དགེ་བའི་རྩ་བ་ཚད་མེད་པ་རྣམ་པར་ཕྱེ་ནས་<line/>
འདི་ལྟར་དགེ་བའི་རྩ་བ་གང་གིས་སེམས་ཅན་རྣམས་ཀྱི་སེམས་ཅན་དམྱལ་བའི་ངན་སོང་རྒྱུན་ཆད་པར་འགྱུར་བ་དང༌། བྱོལ་སོང་གི་སྐྱེ་གནས་པ་དང༌། གཤིན་རྗེའི་<line/>
འཇིག་རྟེན་པ་རྣམས་ཀྱི་སྡུག་བསྔལ་གྱི་ཕུང་པོ་རྣམ་པར་ལྡོག་པར་འགྱུར་བའི་དགེ་བའི་རྩ་བ་འགྲོ་བ་ཐམས་ཅད་ལ་རྣམ་པར་དག་པའི་མཐར་ཕྱིན་པར་ཕན་འདོགས་པ་<line/>
གང་ཡིན་ཞེས་སེམས་བསྐྱེད་དོ། །དེ་དེ་ལྟར་དགེ་བའི་རྩ་བ་དེ་དག་ཡང་དག་པར་བསྐྱེད་པ་ན་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སྡུག་བསྔལ་གྱི་<line/>
ཕུང་པོ་ཐམས་ཅད་རྣམ་པར་བཟློག་པའི་ཕྱིར་བདག་སེམས་ཅན་ཐམས་ཅད་ཀྱི་གནས་སུ་གྱུར་ཅིག །ཉོན་མོངས་པ་ཐམས་ཅད་ལས་ཡོངས་སུ་དགྲོལ་བའི་ཕྱིར་བདག་<line/>
</page>
<page index="345" id="173B">སེམས་ཅན་ཐམས་ཅད་ཀྱི་དཔུང་གཉེན་དུ་གྱུར་ཅིག །འཇིགས་པ་ཀུན་ལས་བསྲུང་བའི་ཕྱིར་བདག་སེམས་ཅན་ཐམས་ཅད་ཀྱི་སྐྱབས་སུ་གྱུར་ཅིག །ཐམས་ཅད་མཁྱེན་པའི་<line/>
ས་ཐོབ་པར་བྱ་བའི་ཕྱིར་བདག་སེམས་ཅན་ཐམས་ཅད་ཀྱི་ལམ་དུ་གྱུར་ཅིག །ཤིན་ཏུ་བདེ་བ་དང་ལྡན་པ་ཐོབ་པར་བྱ་བའི་ཕྱིར་བདག་སེམས་ཅན་ཐམས་ཅད་ཀྱི་རྟེན་དུ་གྱུར་<line/>
ཅིག །རབ་རིབ་མེད་པའི་ཡེ་ཤེས་ཀྱི་སྣང་བ་ཡང་དག་པར་བསྟན་པའི་ཕྱིར་བདག་སེམས་ཅན་ཐམས་ཅད་ཀྱི་སྣང་བར་གྱུར་ཅིག །མ་རིག་པའི་མུན་པ་རྣམ་པར་བསལ་བའི་<line/>
ཕྱིར་བདག་སེམས་ཅན་ཐམས་ཅད་ཀྱི་སྒྲོན་མར་གྱུར་ཅིག །ཤིན་ཏུ་དག་པ་ལ་རབ་ཏུ་དགོད་པའི་ཕྱིར་བདག་སེམས་ཅན་ཐམས་ཅད་ཀྱི་མར་མེར་གྱུར་ཅིག །ཆོས་ཀྱི་ཚུལ་ལ་<line/>
གཟུང་བའི་ཕྱིར་བདག་སེམས་ཅན་ཐམས་ཅད་ཀྱི་དོན་གྱི་འདྲེན་པར་གྱུར་ཅིག །བསྒྲིབས་པ་མེད་པའི་ཡེ་ཤེས་ཀྱི་ཕུང་པོ་བསྟབ་པའི་ཕྱིར་བདག་སེམས་ཅན་ཐམས་ཅད་ཀྱི་<line/>
ཡོངས་སུ་འདྲེན་པར་གྱུར་ཅིག །ཅེས་དེ་དེ་ལྟར་འགྲོ་བ་ཐམས་ཅད་ཀྱི་དོན་དུ་ཐམས་ཅད་མཁྱེན་པ་ཉིད་ཀྱི་མཐར་ཤིན་ཏུ་ཐུག་པར་དགེ་བའི་རྩ་བ་དེ་དག་ཡོངས་སུ་བསྔོ་སྟེ།<line/>
ཇི་ལྟར་མཛའ་བ་བསྲུང་བའི་ཕྱིར་ཡོངས་སུ་བསྔོ་བ་དེ་ལྟར་མི་མཛའ་བ་བསྲུང་བའི་ཕྱིར་ཡང་ཡོངས་སུ་བསྔོའོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་<line/>
</page>
<page index="346" id="174A">༄༅། །ཆེན་པོ་རྣམས་ལ་བདག་ཏུ་བྱ་བའི་བསམ་པས་མི་མཛའ་བ་ནི། གང་ཡང་མེད་དེ། དེ་ཡང་འདི་ལྟར་བྱང་ཆུབ་སེམས་དཔའ་ནི། ཆོས་ཐམས་ཅད་<line/>
མཉམ་པ་ཉིད་ལ་ཡང་དག་པར་འབྱུང་བ་སྟེ། དེ་འདི་སྙམ་དུ་བྱང་ཆུབ་སེམས་དཔའ་ལ་མི་མཛའ་བའི་དོན་བྱེད་པ་དེ་དག་ཐམས་ཅད་ནི། བདག་གི་རྒྱུད་ལ་དགོད་དགོད་<line/>
པ་ཡིན་ནོ། །ཞེས་ཏེ། དེ་དག་ནི། སེམས་ཅན་ཐམས་ཅད་ཀྱི་ཡུལ་ཐམས་ཅད་ལ་ཞེ་སྡང་བ་མེད་པའི་མིག་གིས་བལྟའོ། །བྱང་ཆུབ་སེམས་དཔའ་སེམས་དཔའ་ཆེན་པོ་<line/>
རྣམས་ནི། འགྲོ་བ་ཐམས་ཅད་ཀྱི་དགེ་བའི་བཤེས་གཉེན་ཏེ། སེམས་ཅན་ཐམས་ཅད་ལ་དགེ་བའི་ཆོས་ཡང་དག་པར་བསྟན་པའི་ཕྱིར་འཇུག་གོ །འདི་ལྟ་སྟེ། དཔེར་<line/>
ན༑ རྒྱ་མཚོ་ཆེན་པོ་ནི། དུག་ཐམས་ཅད་ཀྱིས་གདུག་པར་བྱ་བར་མི་ནུས་སོ། །དེ་བཞིན་དུ་བྱང་ཆུབ་སེམས་དཔའ་ཡང་དྲིན་མི་གཟོ་བ་དང༌། བློ་ཞན་པ་དང༌། སེམས་<line/>
འཁྲུགས་པ་དང༌། རྙོག་པ་དང༌། མུན་པར་གྱུར་པ་དང༌། རང་བཞིན་སྟོར་བ་དང༌། རློམ་སེམས་དང་ལྡན་པ་དང༌། སྒྲུབ་པ་ཉམས་པ་དང༌། སེམས་དམུས་ལོང་ལྟ་<line/>
བུར་གྱུར་པའི་སེམས་ཅན་བྱིས་པ་ཐམས་ཅད་ཀྱིས་སྐྱོན་ཅན་དུ་བྱ་བར་མི་ནུས་སོ། །འདི་ལྟ་སྟེ། དཔེར་ན། ལྷའི་བུ་ཉི་མ་འཆར་བ་དེ་ནི། དམུས་ལོང་གི་སྐྱོན་གྱིས་འཆར་<line/>
</page>
<page index="347" id="174B">པ་ལས་ཐོགས་པར་མི་འགྱུར་རོ། །དྲི་ཟའི་གྲོང་ཁྱེར་གྱི་སྐྱོན་གྱིས་ཐོགས་པར་མི་འགྱུར་རོ། །གླིང་བཞི་པའི་འཇིག་རྟེན་གྱི་ཁམས་ཀྱི་སའི་རྡུལ་གྱི་སྐྱོན་གྱིས་ཐོགས་པར་<line/>
མི་འགྱུར་རོ། །ལྷ་མ་ཡིན་གྱི་དབང་པོ་སྒྲ་གཅན་གྱི་སྐྱོན་གྱིས་ཐོགས་པར་མི་འགྱུར་རོ། །དུ་བ་འཁྲིགས་པའི་སྐྱོན་གྱིས་ཐོགས་པར་མི་འགྱུར་རོ། །འཛམ་བུའི་གླིང་གི་<line/>
ཉེ་བའི་ཉོན་མོངས་པའི་སྐྱོན་གྱིས་ཐོགས་པར་མི་འགྱུར་རོ། །གྲིབ་མ་སྣ་ཚོགས་ཀྱི་སྐྱོན་གྱིས་ཐོགས་པར་མི་འགྱུར་རོ། །དུག་གི་རིའི་སྐྱོན་གྱིས་ཐོགས་པར་མི་འགྱུར་<line/>
རོ༑ ༑ཁམས་ཀྱི་ཉེ་བའི་ཉོན་མོངས་པའི་སྐྱོན་གྱིས་ཐོགས་པར་མི་འགྱུར་རོ། །དུས་ཡོངས་སུ་འགྱུར་བའི་སྐྱོན་གྱིས་ཐོགས་པར་མི་འགྱུར་རོ། །དེ་བཞིན་དུ་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་དྲན་པ་ཅན། ཡང་དག་པར་ཤེས་པ་དང་ལྡན་པ། སེམས་ཀྱི་བདག་ཉིད་ཆེ་བ་ཉིད་ཤིན་ཏུ་ཟབ་ཅིང་ཡངས་པ། ཡིད་ལ་ཡང་དག་པར་རྟོག་པ་<line/>
མི་ཞན་པ། ཡོན་ཏན་སྤྱད་པས་ཡེ་ཤེས་ཀྱི་མཐར་གྱུར་པ། ཆོས་ལ་ཤིན་ཏུ་དད་པའི་སེམས་མངོན་པར་སྐྱེས་པ། ཆོས་ཀྱི་སྣང་བའི་འོད་ཀྱིས་རབ་ཏུ་སྣང་བ། དོན་ཐམས་<line/>
ཅད་མཐོང་བ། ཆོས་མངོན་པར་ཤེས་པ། ཡེ་ཤེས་རིག་པ། རྩོད་པ་མེད་པ་ལྷུར་བྱེད་པ། སེམས་ཅན་ཐམས་ཅད་དགེ་བའི་ཆོས་སྤྱོད་པ་ལ་རབ་ཏུ་སྦྱོར་རོ། །སེམས་ཅན་<line/>
</page>
<page index="348" id="175A">༄༅། །ཐམས་ཅད་ཀྱིས་ཉེས་པར་སེམས་བསྐྱེད་པ་ལ་འཁྲུལ་པ་མེད་པ་དེ་ཡང་དགེ་བའི་རྩ་བ་དེ་དག་ཡོངས་སུ་བསྔོ་བ་ན་གནོད་པར་བྱེད་པ་ཐམས་ཅད་<line/>
ཀྱི་སྐྱོན་གྱིས་ཐོགས་པར་མི་འགྱུར་རོ། །སེམས་ཅན་མི་སྲུན་བའི་ཚུལ་གྱིས་ལྡོག་པར་མི་འགྱུར་རོ། །སེམས་ཅན་གྱི་ལྟ་བའི་རྙོག་པས་དགེ་བའི་རྩ་བ་ཡོངས་སུ་བསྔོ་བ་དང་<line/>
འབྲལ་བར་མི་འགྱུར་རོ། །སེམས་ཅན་གྱི་སེམས་འཁྲུག་པས་ལྡོག་པར་མི་འགྱུར་རོ། །སེམས་ཅན་གྱི་སེམས་ཀྱི་རྒྱུད་སྟོར་བས་བྱང་ཆུབ་སེམས་དཔའི་གོ་ཆ་ཆེན་པོ་<line/>
བགོས་པ་ལས་རིང་བར་མི་འགྱུར་རོ། །འགྲོ་བ་ཐམས་ཅད་ཡོངས་སུ་བསྐྱབ་པའི་སྨོན་ལམ་དཀྲུག་མའི་རྙོག་པ་ཐམས་ཅད་ཀྱིས་བཅིལ་བར་མི་འགྱུར་རོ། །བྱང་<line/>
ཆུབ་སེམས་དཔའི་རྩོམ་པ་ཆེན་པོ་སེམས་ཅན་དྲིན་དུ་མི་གཟོ་བ་མཐོང་བས་ལྷོད་པར་མི་འགྱུར་རོ། །བྱང་ཆུབ་ཏུ་དམིགས་པའི་དགེ་བའི་རྩ་བ་སེམས་ཅན་མི་སྲུན་པའི་<line/>
དབང་པོས་ཞུམ་པར་མི་འགྱུར་རོ། །དགེ་བའི་རྩ་བ་ཇི་ལྟ་བ་བཞིན་ལས་བྱིས་པའི་སྐྱེ་བོ་དང་འགྲོགས་པ་ལས་འཕང་བར་མི་འགྱུར་རོ། །སེམས་ཅན་གྱི་སྐྱོན་གྱིས་སྐྱོ་<line/>
བར་མི་འགྱུར་རོ། །འཕགས་པ་སངས་རྒྱས་ཕལ་པོ་ཆེ་ཞེས་བྱ་བ་ཐེག་པ་ཆེན་པོའི་མདོ། བམ་པོ་སུམ་ཅུ་རྩ་གཉིས་པ། དེ་ཅིའི་ཕྱིར་ཞེ་ན། དཀྱིལ་འཁོར་འདི་ནི།<line/>
</page>
<page index="349" id="175B">བསྒྲིབས་པ་མེད་པར་འགྲོ་བ་ཐམས་ཅད་རྣམ་པར་དག་པར་བྱ་བའི་ཕྱིར་འབྱུང་བ་སྟེ། སེམས་ཅན་གཅིག་ལ་དམིགས་ཤིང་བྱང་ཆུབ་སེམས་དཔའ་རྣམས་བླ་ན་མེད་པ་ཡང་<line/>
དག་པར་རྫོགས་པའི་བྱང་ཆུབ་ཏུ་དགེ་བའི་རྩ་བ་ཡོངས་སུ་བསྔོ་བ་མ་ཡིན། འདི་ལྟ་སྟེ། ཞིང་རྣམ་པར་དག་པར་བྱ་བའི་ཕྱིར་ཞིང་གཅིག་ལ་དམིགས་ཏེ་བྱང་ཆུབ་སེམས་དཔའ་<line/>
བྱང་ཆུབ་ཀྱི་སེམས་ལ་མངོན་པར་སྤྲོ་བ་མ་ཡིན། འདི་ལྟ་སྟེ། སངས་རྒྱས་བལྟ་བ་རྣམ་པར་དམིགས་པའི་ཕྱིར་སངས་རྒྱས་གཅིག་ལ་དམིགས་ཏེ་བྱང་ཆུབ་སེམས་དཔའ་<line/>
རྣམས་ཀྱི་དད་པ་སྐྱེ་བ་མ་ཡིན། འདི་ལྟ་སྟེ། ཡེ་ཤེས་གཅིག་རྗེས་སུ་རྟོགས་པའི་ཕྱིར་ཡེ་ཤེས་གཅིག་ལ་དམིགས་ནས་བྱང་ཆུབ་སེམས་དཔའ་རྣམས་ཀྱི་སྨོན་ལམ་སྐྱེ་བ་<line/>
མ་ཡིན་གྱི། འདི་ལྟར་སེམས་ཅན་ཐམས་ཅད་ཡོངས་སུ་བསྐྱབ་པའི་ཕྱིར་དགེ་བའི་རྩ་བ་རྣམས་ཡོངས་སུ་བསྔོའོ། །ཞིང་ཐམས་ཅད་ཡོངས་སུ་སྦྱང་བའི་ཕྱིར་དགེ་བའི་རྩ་བ་<line/>
རྣམས་ཡོངས་སུ་བསྔོའོ། །སངས་རྒྱས་ཐམས་ཅད་ལ་མཆོད་ཅིང་རིམ་གྲོ་བྱ་བའི་ཕྱིར་སངས་རྒྱས་ཐམས་ཅད་བལྟ་བ་ལ་དམིགས་ནས་བྱང་ཆུབ་སེམས་དཔའ་རྣམས་ཀྱི་<line/>
དད་པ་སྐྱེའོ། །སངས་རྒྱས་ཐམས་ཅད་ཀྱི་ཆོས་ཀྱི་ཡེ་ཤེས་ཀྱིས་རྗེས་སུ་རྟོགས་པར་བྱ་བའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་<line/>
</page>
<page index="350" id="176A">༄༅། །རྫོགས་པའི་བྱང་ཆུབ་ཏུ་དགེ་བའི་རྩ་བ་ཡོངས་སུ་བསྔོ་བ་རྣམས་ཀྱི་སྨོན་ལམ་སྐྱེའོ། །དེ་ཡང་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་<line/>
པོ་སངས་རྒྱས་ཀྱི་སྟོབས་ལ་དམིགས་པ་ལ་སེམས་ཡངས་པ། བསམ་པ་མ་འཁུམས་པ། བསྐལ་པ་ཐམས་ཅད་དུ་ཤིན་ཏུ་དཀོན་པའི་སེམས་རིན་པོ་ཆེ་དང་ལྡན་པ་<line/>
རྣམས་ཀྱི་སེམས་ནི། འདི་ལྟ་སྟེ། སངས་རྒྱས་ཐམས་ཅད་དང་མཉམ་པ་ཉིད་ཀྱི་ཕྱིར་རབ་ཏུ་སྐྱེས་ཏེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་དགེ་བའི་རྩ་བ་<line/>
དེ་དག་ཡང་དག་པར་མཐོང་ནས་སེམས་དད་པ་ཆེན་པོ་རྣམ་པར་དག་པ་དང༌། སྙིང་རྗེ་ཆེན་པོ་བརྟན་པས་བསྔོ་ཞིང་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་ཡོངས་<line/>
སུ་བསྔོས་ཏེ། དེ་ཡང་ཚིག་ཙམ་དུ་མ་ཡིན་གྱི། བསམ་པ་ཐག་པས་ཡོངས་སུ་བསྔོའོ། །དེ་ཡང་དགའ་བའི་སེམས་དང༌། རབ་ཏུ་དགའ་བའི་སེམས་དང༌། དད་པའི་སེམས་<line/>
དང༌། མོས་པའི་སེམས་དང༌། འབྱམས་པའི་སེམས་དང༌། བྱམས་པའི་སེམས་དང༌། ཉེ་བའི་སེམས་དང༌། སྙིང་བརྩེ་བའི་སེམས་དང༌། ཕན་གདགས་པའི་སེམས་ཀྱིས་<line/>
ཡོངས་སུ་བསྔོའོ། །དེ་ཡང་འདི་ལྟར་ཡོངས་སུ་བསྔོ་སྟེ། བདག་གི་དགེ་བའི་རྩ་བ་འདིས་སེམས་ཅན་ཐམས་ཅད་ཀྱི་འགྲོ་བ་རྣམ་པར་དག་པར་གྱུར་ཅིག། སྐྱེ་བ་ཡོངས་སུ་<line/>
</page>
<page index="351" id="176B">དག་པར་གྱུར་ཅིག། བསོད་ནམས་ཀྱི་བདག་ཉིད་ཆེ་བ་ཡོངས་སུ་རྫོགས་པར་གྱུར་ཅིག། ཟིལ་གྱིས་མི་ནོན་པར་གྱུར་ཅིག། མི་ཟད་པར་གྱུར་ཅིག། ཐུབ་པར་དཀའ་བའི་སེམས་<line/>
སུ་གྱུར་ཅིག། དྲན་པ་ཉམས་པ་མེད་པར་གྱུར་ཅིག། རྟོགས་པ་ངེས་པར་གྱུར་ཅིག། བློ་ཚད་མེད་པར་གྱུར་ཅིག། ལུས་ཀྱི་ལས་དང༌། ངག་གི་ལས་དང༌། ཡིད་ཀྱི་ལས་ཀྱི་ཡོན་<line/>
ཏན་གྱི་རྒྱན་ཐམས་ཅད་ཡོངས་སུ་རྫོགས་པར་གྱུར་ཅིག། དགེ་བའི་རྩ་བ་འདིས་སེམས་ཅན་དེ་དག་ཐམས་ཅད་སངས་རྒྱས་ཐམས་ཅད་མཉེས་པར་བྱེད་པར་གྱུར་ཅིག། མཉེས་<line/>
པར་བྱས་ནས་ཀྱང་ཐུགས་འབྱུང་བ་མེད་པར་གྱུར་ཅིག། སངས་རྒྱས་བཅོམ་ལྡན་འདས་དེ་དག་ལ་མི་ཕྱེད་པའི་དད་པ་ཡང་ཐོབ་པར་གྱུར་ཅིག། དེ་དག་གིས་དེ་བཞིན་གཤེགས་<line/>
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཆོས་བསྟན་པ་ཐོས་པར་གྱུར་ཅིག། ཐོས་ནས་ཀྱང་ཐེ་ཚོམ་དང༌། ཡིད་གཉིས་མེད་པར་གྱུར་ཅིག། ཡང་<line/>
དག་པར་འཛིན་ཅིང་ནན་ཏན་གྱིས་སྒྲུབ་པར་གྱུར་ཅིག། སེམས་ཀྱི་དགའ་བ་ཉིད་ཀྱང་ཐོབ་པར་གྱུར་ཅིག། ཁ་ན་མ་ཐོ་བ་མེད་པའི་ལུས་ཀྱི་ལས་ཀྱང་ཡང་དག་པར་གྲུབ་<line/>
པར་གྱུར་ཅིག། དགེ་བའི་རྩ་བ་ཆེན་པོ་ལ་བདག་རབ་ཏུ་གཞོག་པར་གྱུར་ཅིག། ཤིན་ཏུ་དབུལ་བ་དང་རྣམ་པར་བྲལ་བར་གྱུར་ཅིག། ནོར་བདུན་ཐོབ་པ་ཡོངས་སུ་<line/>
</page>
<page index="352" id="177A">༄༅། །རྫོགས་པར་གྱུར་ཅིག། སངས་རྒྱས་ཐམས་ཅད་ཀྱི་རྗེས་སུ་ཡང་སློབ་པར་གྱུར་ཅིག། དགེ་བའི་དབང་པོ་འཐོབ་པར་བྱ་བའང་ཐོབ་པར་གྱུར་<line/>
ཅིག། མོས་པ་ཆེན་པོའི་མཉམ་པ་ཉིད་ཀྱང་ཡོངས་སུ་རྫོགས་པར་གྱུར་ཅིག། ཐམས་ཅད་མཁྱེན་པའི་ཡེ་ཤེས་ཀྱི་གོ་ཡང་རྙེད་པར་གྱུར་ཅིག། འགྲོ་བ་ཐམས་ཅད་དུ་<line/>
ཉམས་པ་མེད་པའི་མིག་ཀྱང་བསྐྱེད་པར་གྱུར་ཅིག། མཚན་གྱིས་བརྒྱན་པའི་ལུས་ཡོངས་སུ་རྫོགས་པ་ཡང་ཐོབ་པར་གྱུར་ཅིག། ཡོན་ཏན་ཐམས་ཅད་ཀྱིས་བརྒྱན་<line/>
པའི་ཚིག་རྣམ་པར་དག་པ་ཡང་ཡོངས་སུ་རྫོགས་པར་གྱུར་ཅིག། དབང་པོ་བསྡམས་ཤིང་སྟོབས་བཅུ་དང་ལྡན་པའི་སེམས་དགེ་བ་ཡང་དག་པར་གྲུབ་པར་གྱུར་ཅིག།<line/>
གནས་མེད་པར་སྤྱོད་པ་ཡོངས་སུ་རྫོགས་པར་གྱུར་ཅིག། སངས་རྒྱས་ཐམས་ཅད་བདེ་བའི་རིམ་གྲོ་གང་དང་ལྡན་པའི་བདེ་བའི་རིམ་གྲོ་དེ་དག་སེམས་ཅན་ཐམས་ཅད་<line/>
ཀྱིས་ཐོབ་པར་གྱུར་ཅིག། སངས་རྒྱས་ཀྱི་གནས་རབ་ཏུ་ཐོབ་པས་ཚད་མེད་པའི་གནས་སུ་གྱུར་ཅིག། སེམས་ཅན་དེ་དག་ཐམས་ཅད་ཀྱི་སྡུག་བསྔལ་གྱི་ཕུང་པོ་སྒྲིབ་པའི་<line/>
ལས་སྣ་ཚོགས་ལས་བྱུང་བ། སྒྲིབ་པའི་ལས་དེ་དག་གིས་བསྒྲིབས་པ། སངས་རྒྱས་མི་མཐོང་བ་དང༌། ཆོས་མི་ཐོས་པ་དང༌། དགེ་འདུན་མི་ཤེས་པའི་སྒྲིབ་པའི་ལས་རྣམ་<line/>
</page>
<page index="353" id="177B">པ་སྣ་ཚོགས་ཀྱིས་བསགས་པའི་སྡུག་བསྔལ་གྱི་ཕུང་པོ་དེ་དག་བདག་གི་ལུས་འདིས་སེམས་ཅན་དམྱལ་བའི་སྐྱེ་གནས་དང༌། ངན་སོང་གི་སའི་གནས་དེ་དང་དེ་དག་ནས་བླང་བར་<line/>
བྱའོ༑ ༑སེམས་ཅན་དེ་དག་ཐམས་ཅད་ནི། དགེ་བའི་རྩ་བ་འདིས་དེ་ནས་བཏོན་ཏེ། བདག་གིས་དེ་དག་གི་སྡུག་བསྔལ་དང་ཉོན་མོངས་པ་དེ་དག་བླང་བར་བྱའོ། །སྤྲོ་བར་བྱའོ།།<line/>
མི་ལྡོག་པར་བྱའོ། །དེ་ལས་མི་འབྲོས་པར་བྱའོ། །མི་སྐྲག་པར་བྱའོ། །མི་འཇིགས་པར་བྱའོ། །ཕྱིར་མི་ལྡོག་པར་བྱའོ། །ཞུམ་པ་མེད་པར་བྱའོ། །མི་སྐྱོ་བར་བྱའོ། །དེ་ཅིའི་<line/>
ཕྱིར་ཞེ་ན། བདག་གིས་ནི། སེམས་ཅན་ཐམས་ཅད་བསྒྲལ་བར་སྨོན་ལམ་བཏབ་པས་ན། སེམས་ཅན་ཐམས་ཅད་ཀྱི་ཁུར་བཀུར་དགོས་སོ། །འདི་ལྟར་བདག་གིས་སེམས་ཅན་<line/>
ཐམས་ཅད་ཡོངས་སུ་དགྲོལ་བར་བྱའོ། །འདི་ལྟར་བདག་གིས་སེམས་ཅན་ཐམས་ཅད་བསྒྲལ་བར་བྱའོ། །སྐྱེ་བའི་དགོན་པ་དང༌། རྒ་བ་དང༌། ན་བའི་དགོན་པ་དང༌། འཆི་བའི་<line/>
དགོན་པ་དང༌། འཆི་འཕོ་བ་དང༌། སྐྱེ་བའི་དགོན་པ་དང༌། ཉོན་མོངས་པ་ཐམས་ཅད་ཀྱི་དགོན་པ་དང༌། མི་ཁོམ་པ་ཐམས་ཅད་ཀྱི་དགོན་པ་དང༌། འཁོར་བ་ཐམས་ཅད་ཀྱི་<line/>
དགོན་པ་དང༌། ལྟ་བ་ཐིབས་པོ་ཐམས་ཅད་ཀྱི་དགོན་པ་དང༌། དགེ་བའི་ཆོས་ཐམས་ཅད་གཏོར་བའི་དགོན་པ་དང༌། མི་ཤེས་པ་ལས་བྱུང་བའི་དགོན་པ་དང༌། དགོན་པ་དེ་<line/>
</page>
<page index="354" id="178A">༄༅། །དག་ཐམས་ཅད་ནས་བདག་གིས་སེམས་ཅན་སྲེད་པའི་དྲ་བས་དཀྲིས་པ་དང༌། མ་རིག་པའི་སྒྲིབ་པས་བསྒྲིབས་པ་དང༌། སྲིད་པའི་སྲེད་པ་དང་ལྡན་པ།<line/>
ཞེན་པའི་མཐར་གྱུར་པ། སྡུག་བསྔལ་གྱི་ཤིང་ཐགས་ཀྱིས་བསྐོར་བ། བདུད་ཀྱི་ལས་ལ་བརྟེན་པ། མི་མཁས་པ། བསོད་ནམས་འགགས་པ། ཐེ་ཚོམ་དུ་གྱུར་པ། རྟག་ཏུ་<line/>
ཡིད་གཉིས་དང་ལྡན་པ། མི་བདེ་བ་མཐོང་བ། འབྱུང་བ་ལ་མི་མཁས་པ། ཚུབ་མས་བསྐོར་བའི་ལོ་མ་ལྟ་བུར་འཁོར་ཞིང་འཕྱན་པ་དེ་དག་ཐམས་ཅད་ཡོངས་སུ་ཐར་པར་<line/>
བྱའོ༑ ༑ཞེས་དེ་ལ་བྱང་ཆུབ་སེམས་དཔའ་སྙིང་རྗེ་ཆེན་པོས་ཡོངས་སུ་རྒྱས་པའི་སེམས་དང་ལྡན་པས་སེམས་ཅན་གྱི་ཁམས་འཁོར་བའི་འདམ་དུ་བྱིང་བ་མཐོང་ནས་སེམས་<line/>
ཅན་དེ་དག་ལ་སྙིང་བརྩེ་བ་ཆེན་པོ་སྐྱེས་པ། ཕན་ཆེར་གདགས་པའི་སེམས་རབ་ཏུ་བསྐྱེད་པ། སེམས་ཅན་རྣམས་ཀྱི་དོན་ཆེན་པོ་བྱ་བར་དགའ་བ། སེམས་ཅན་མང་པོ་རབ་<line/>
ཏུ་དགྲོལ་པར་དགེ་བའི་རྩ་བ་ཡོངས་སུ་བསྔོའོ། །ཡོངས་སུ་བསྔོ་བ་ཆེན་པོ་ལ་ཞུགས་པ། འདས་པ་དང༌། མ་འོངས་པ་དང༌། ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་<line/>
ཀྱི་ཡོངས་སུ་བསྔོ་བ་ལ་རབ་ཏུ་ཞུགས་པ། བསྔོ་བ་ཆེན་པོའི་མདོས་སེམས་ཅན་ཐམས་ཅད་ལ་དགེ་བའི་རྩ་བ་དེ་དག་ཡོངས་སུ་བསྔོ་བ། སེམས་ཅན་ཐམས་ཅད་ཤིན་ཏུ་རྣམ་<line/>
</page>
<page index="355" id="178B">པར་དག་པར་བྱ་བར་སེམས་པ། སེམས་ཅན་ཐམས་ཅད་ཀྱི་དགེ་བའི་རྩ་བ་ཀུན་ཐམས་ཅད་མཁྱེན་པ་ཉིད་ཀྱི་མཐར་ཐུག་པར་ཡོངས་སུ་བསྔོ་བ་དེ་སེམས་འདི་ལྟ་བུ་དང་ལྡན་པར་<line/>
གྱུར་ཏེ༑ སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་རྒྱལ་སྲིད་ལ་རབ་ཏུ་གཞག་པའི་ཕྱིར་བདག་སྤྱོད་དེ། བདག་ནི། བདག་འབའ་ཞིག་ཡོངས་སུ་དགྲོལ་བ་ལ་མངོན་པར་ཞུགས་པ་<line/>
མ་ཡིན་གྱི། བདག་གིས་སེམས་ཅན་འདི་དག་ཀུན་ཐམས་ཅད་མཁྱེན་པ་ཉིད་ཀྱི་སེམས་རབ་ཏུ་སྣང་བས་འཁོར་བའི་དགོན་པ་རྒལ་དཀའ་བ་ནས་གདོན་པར་བྱའོ། །གཡང་ས་ཆེན་པོ་ནས་<line/>
བླང་བར་བྱའོ། །གནོད་པ་ཐམས་ཅད་ཡོངས་སུ་དགྲོལ་བར་བྱའོ། །འཁོར་བའི་རྒྱུད་ལས་རབ་ཏུ་བསྒྲལ་བར་བྱའོ། །བདག་ཉིད་ཀྱིས་སེམས་ཅན་ཐམས་ཅད་ཀྱི་སྡུག་བསྔལ་གྱི་ཕུང་པོ་བླང་<line/>
པར་སྤྲོ་བར་བྱའོ། །བདག་གིས་སེམས་ཅན་དེ་དག་ཐམས་ཅད་འཁོར་བའི་སྡུག་བསྔལ་ཆེན་པོའི་སའི་འོག་ནས་དྲང་པར་བྱའོ། །འཇིག་རྟེན་གྱི་ཁམས་ཀྱི་མཐར་ཐུག་པ་ཐམས་ཅད་ཀྱི་ངན་<line/>
སོང་ཀུན་གྱི་སྡུག་བསྔལ་ཐམས་ཅད་བླངས་ཏེ་ཉམས་སུ་མྱོང་བར་བྱ་བ་ལ་བདག་གི་སྤྲོ་བར་བྱའོ། །བདག་གིས་སེམས་ཅན་ཐམས་ཅད་དགེ་བའི་རྩ་བ་ལས་མི་སྤང་བར་སེམས་ཅན་ཐམས་ཅད་ཡོངས་<line/>
སུ་དགྲོལ་བའི་ཕྱིར་བདག་ངན་སོང་གཅིག་ན་ཕྱི་མའི་མཐར་ཐུག་པའི་བསྐལ་པར་གནས་པར་སྤྲོ་བར་བྱའོ། །ངན་སོང་གཅིག་ཏུ་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་གཏོགས་<line/>
</page>
<page index="356" id="179A">༄༅། །པའི་ངན་སོང་ཐམས་ཅད་དུ་གནས་པར་སྤྲོ་བར་བྱའོ། །དེ་ཅིའི་ཕྱིར་ཞེ་ན། ཀྱི་ཧུད་སེམས་ཅན་འདི་དག་ཐམས་ཅད་སྡུག་བསྔལ་གྱི་གནས་སུ་ལྷུང་བ་བས་ནི།<line/>
བདག་གཅིག་པུ་སྡུག་བསྔལ་མྱོང་ཡང་བླའི། །བདག་གིས་དེར་བདག་ཉིད་གཏར་བཅུག་སྟེ་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་གྱི་དགོན་པ་ནས་<line/>
འགྲོ་བ་ཐམས་ཅད་བླུས་ཏེ་བདག་གིས་སེམས་ཅན་ཐམས་ཅད་ཀྱི་དོན་དུ་སྡུག་བསྔལ་ཚོར་བའི་ཕུང་པོ་འདི་དག་ཐམས་ཅད་བདག་གི་ལུས་འདིས་མྱོང་བར་བྱའོ། །བདག་གིས་ནི། སེམས་ཅན་<line/>
རྣམས་ཀྱི་གཉའ་བདེན་པར་སྨྲ་བ་དང༌། ཡིད་ཆེས་ཤིང་མི་བླུ་བར་སྤྲོ་བར་བྱའི། བདག་ལ་ནི། སེམས་ཅན་ཐམས་ཅད་ཀྱིས་མ་ཡིན་ཏེ། དེ་ཅིའི་ཕྱིར་ཞེ་ན། འདི་ལྟ་སྟེ། འགྲོ་བ་ཐམས་ཅད་<line/>
ཡོངས་སུ་དགྲོལ་བའི་ཕྱིར་བདག་གིས་ཐམས་ཅད་མཁྱེན་པའི་སེམས་སེམས་ཅན་ཐམས་ཅད་ལ་དམིགས་པ་སྐྱེས་ཏེ། བདག་ཉིད་འདོད་པའི་ཕྱིར་ནི། བླ་ན་མེད་པ་ཡང་དག་པར་རྫོགས་<line/>
པའི་བྱང་ཆུབ་ཏུ་མ་ཞུགས་སོ། །འདོད་པའི་ཡོན་ཏན་ལྔ་ལ་དགའ་ཞིང་སྤྱོད་པའི་ཕྱིར་ཡང་མ་ཡིན་ནོ། །འདོད་པའི་ཡུལ་ལ་བསྙེན་པའི་ཕྱིར་ཡང་མ་ཡིན་ནོ། །འདོད་པའི་ཁམས་སུ་གཏོགས་<line/>
པའི་དགའ་བ་མང་པོ་གཞན་བླང་པའི་ཕྱིར་ཡང་བྱང་ཆུབ་ཀྱི་སྤྱོད་པ་ལ་མི་སྤྱོད་དོ། །དེ་ཅིའི་ཕྱིར་ཞེ་ན། འཇིག་རྟེན་གྱི་དགའ་བ་འདི་ཐམས་ཅད་ནི། དགྲ་ཡིན་ནོ། །འདོད་པ་ལ་བརྟེན་<line/>
</page>
<page index="357" id="179B">པ་འདི་ནི། བདུད་ཀྱི་ཡུལ་ལོ། །འདོད་པ་ལ་བརྟེན་པ་དེ་ནི། བློ་ངན་པས་བསྟན་པའི་ལམ་མོ། །སངས་རྒྱས་ཐམས་ཅད་ཀྱིས་སྨད་པའི་ཡུལ་ལོ། །དེ་དག་ལ་བརྟེན་པ་དེ་ལས་སྡུག་བསྔལ་ཐམས་<line/>
ཅད་འབྱུང་བར་འགྱུར་རོ། །དེ་ལས་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་འདི་དག་ཐམས་ཅད་ཀྱང་འབྱུང་བར་འགྱུར་རོ། །དེ་ལས་སེམས་ཅན་རྣམས་<line/>
འཐབ་པ་དང༌། མཚང་འདྲུ་བ་དང༌། རྩོད་པ་དང༌། གནད་ལ་འབེབས་པ་དང༌། འཁྲུག་པ་དང༌། ཀུན་ཏུ་འཁྲུག་པ་རྣམས་ཀྱང་རབ་ཏུ་འབྱུང་ངོ༌། །སེམས་ཅན་འདི་དག་ནི། འདོད་པ་ལ་བརྟེན་<line/>
པས་སངས་རྒྱས་བཅོམ་ལྡན་འདས་རྣམས་ལས་རིང་དུ་གྱུར་པ་སྟེ། འདོད་པ་དེ་དག་ནི། མཐོ་རིས་སུ་སྐྱེ་བ་ལ་ཡང་བར་དུ་གཅོད་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ལྟ་སྨོས་ཀྱང་<line/>
ཅི་དགོས་ཏེ། སེམས་ཅན་ཐམས་ཅད་ཀྱི་བདེ་བ་དང༌། དགའ་བ་ཐམས་ཅད་ཀྱི་ཡང་བར་ཆད་དུ་འགྱུར་རོ། །དེ་ལྟར་བདག་གིས་འདོད་པ་ནི། རོ་ཆུང་ཞིང་ཚད་མེད་པའི་ཉེས་པ་ཅན་དུ་མཐོང་ན།<line/>
ཅི་དེ་ཡང་དེ་དག་སྤྱོད་པའི་ཕྱིར་འཇུག་གམ། དེ་ཅིའི་ཕྱིར་ཞེ་ན། བདག་ནི། དོན་འདི་དག་གི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཞུགས་པ་མ་ཡིན་ནོ། །འདོད་པ་ལ་དགའ་<line/>
བའི་ཕྱིར་ཡང་བྱང་ཆུབ་སེམས་དཔའི་སྤྱོད་པ་ལ་མི་སྤྱོད་དེ། དེ་བས་ན། སེམས་ཅན་ཐམས་ཅད་ལ་ཕན་པ་དང༌། བདེ་པར་ཞུགས་པའི་སེམས་བསྐྱེད་དེ། བདག་ནི། འདི་ལྟར་སེམས་ཅན་ཐམས་<line/>
</page>
<page index="358" id="180A">༄༅། །ཅད་ཀྱི་དོན་གྱི་ཕྱིར་དེ་དག་ཉིད་ཀྱི་སྨོན་ལམ་ཡོངས་སུ་རྫོགས་པར་བྱ་བ་དང༌། བསྔོ་ཞིང་བསྒྲུབ་པའི་ཕྱིར་དོན་དེ་ལ་ཞུགས་པ་སྟེ། དེ་བས་ན། བདག་གིས་སེམས་ཅན་སྡུག་<line/>
བསྔལ་གྱི་ཞགས་པས་བཅིངས་པ་ཐམས་ཅད་ཀྱི་སྡུག་བསྔལ་གྱི་ཞགས་པ་བཅད་དེ། སྡུག་བསྔལ་ཐམས་ཅད་ལས་ཡོངས་སུ་དགྲོལ་བར་བྱའོ། །སྡུག་བསྔལ་གྱི་རྒྱུད་ལས་རྣམ་པར་<line/>
བཟློག་པར་བྱའོ། །བདག་གིས་ཇི་ལྟ་ཇི་ལྟར་སེམས་ཅན་འདི་དག་ཐམས་ཅད་ཤིན་ཏུ་བདེ་བ་དང༌། ཕན་པར་འགྱུར་བའི་བདེ་བ་དང༌། ཚོར་བ་མེད་པའི་བདེ་བ་དང༌། ཞི་བའི་བདེ་བ་དང༌། མི་<line/>
གནས་པའི་བདེ་བ་དང༌། མི་གཡོ་བའི་བདེ་བ་དང༌། ཚད་མེད་པའི་བདེ་བ་དང༌། མ་ཉམས་པའི་བདེ་བ་དང༌། མི་འགག་པའི་བདེ་བ་དང༌། ཐམས་ཅད་མཁྱེན་པ་ཉིད་ཀྱི་བདེ་བ་རབ་<line/>
ཏུ་ཐོབ་པར་འགྱུར་བ་དེ་ལྟ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོ་བར་བྱའོ། །བདག་ཁ་ལོ་སྒྱུར་བ་དང༌། བདག་མགོན་པོ་དང༌། བདག་མེ་སྒྲོན་འཛིན་པ་དང༌། བདག་ལམ་<line/>
བདེ་བ་སྟོན་པ་དང༌། བདག་ཁོམ་པ་རྙེད་པ་དང༌། བདག་ཐབས་ལ་མཁས་པ་དང༌། བདག་དོན་ཤེས་པ་དང༌། བདག་འཁོར་བའི་རྒྱ་མཚོ་ལ་ཐམས་ཅད་མཁྱེན་པའི་གྲུ་བོ་ཆེའི་<line/>
མཉན་པར་གྱུར་པ་དང༌། བདག་ཡོངས་སུ་བསྔོ་བ་ལ་མཁས་པ་དང༌། བདག་ཕ་རོལ་སྟོན་པས་དགེ་བའི་རྩ་བ་དེ་དག་ཇི་ལྟ་ཇི་ལྟར་སེམས་ཅན་རྣམས་ཀྱི་སྐྱབས་སུ་འགྱུར་<line/>
</page>
<page index="359" id="180B">པ་དང༌། འཁོར་བར་གྱུར་པ་རྣམས་ཡོངས་སུ་རྒལ་བར་འགྱུར་བ་དང༌། དེ་བཞིན་གཤེགས་པ་ཐམས་ཅད་མཉེས་པར་འགྱུར་བ་དང༌། ཐམས་ཅད་མཁྱེན་པ་ཉིད་དུ་བསྒྲིབས་པ་མེད་<line/>
པར་འགྱུར་བ་དང༌། བདུད་ཀྱི་ཡུལ་རྣམས་ལ་མི་གནས་པར་འགྱུར་བ་དང༌། སྡིག་པ་མི་དགེ་བའི་གྲོགས་པོ་ཐམས་ཅད་ཡོངས་སུ་སྤོང་བར་འགྱུར་བ་དང༌། དགེ་བའི་བཤེས་གཉེན་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ལ་བརྟེན་པར་འགྱུར་བ་དང༌། ལས་རྣམ་པར་དག་པ་ལ་ཁ་ན་མ་ཐོ་བ་མེད་པར་འགྱུར་བ་དང༌། སྤྱད་པ་ཆེན་པོའི་སྨོན་ལམ་<line/>
རྣམས་ཡང་དག་པར་སྒྲུབ་པར་འགྱུར་བ་དང༌། དགེ་བའི་རྩ་བ་ཐམས་ཅད་ཁོང་དུ་ཆུད་པར་འགྱུར་བ་དེ་ལྟ་དེ་ལྟར་ཡོངས་སུ་བསྔོའོ། །དེ་ལ་བྱང་ཆུབ་སེམས་དཔའ་དགེ་བའི་རྩ་<line/>
བ་དེ་དག་ཡོངས་སུ་བསྔོ་བ་ན་སེམས་འདི་སྙམ་དུ་བསྐྱེད་དེ། ཀྱེ་མ་གླིང་བཞིའི་འཇིག་རྟེན་གྱི་ཁམས་སྣང་བར་བྱ་བའི་ཕྱིར་གླིང་བཞིའི་འཇིག་རྟེན་གྱི་ཁམས་ན་སེམས་ཅན་ཇི་སྙེད་པ་<line/>
དེ་སྙེད་ཀྱི་ཉི་མ་ནི། མི་འཆར་གྱི། གླིང་བཞིའི་འཇིག་རྟེན་སྣང་བར་བྱ་བའི་ཕྱིར་ཉི་མ་འདི་ཉིད་གཅིག་པུ་འཆར་ཏེ། སེམས་ཅན་གླིང་བཞིར་གཏོགས་པ་དེ་དག་རང་རང་གི་ལུས་<line/>
ལས་ཀྱང་སྣང་བ་གང་གིས་དེ་དག་གི་ཉི་མའི་གྲངས་ཤེས་པར་འགྱུར་བའམ། རང་གི་དོན་སྒྲུབ་པར་འགྱུར་བའམ། ལོ་ཏོག་ཡོངས་སུ་སྨིན་པར་འགྱུར་བའམ། ཉིན་གཅིག་<line/>
</page>
<page index="360" id="181A">༄༅། །ཉིན་གཅིག་ཅིང་བཟའ་ཤིང་གི་ར་བ་དང༌། གྲོང་ཁྱེར་དག་ཏུ་དགའ་བ་དང༌། རྩེ་བའི་ལོངས་སྤྱོད་མྱོང་བར་འགྱུར་བའམ། ཕྱོགས་སྣང་བར་<line/>
འགྱུར་བའམ། གྲོང་དང༌། གྲོང་ཁྱེར་དང༌། ལྗོངས་དང༌། ཕོ་བྲང་འཁོར་དང༌། རྒྱལ་པོའི་གནས་དག་ཏུ་འགྲོ་བ་དང༌། འོང་བར་བྱ་བའམ། སྤྱོད་པའི་དོན་སྦྱར་བར་བྱ་བའི་སྣང་<line/>
བ་མི་འབྱུང་སྟེ། སེམས་ཅན་དེ་དག་རང་རང་གི་ལུས་ལ་ཡང་འོད་གང་གིས་དེ་དག་གི་དོན་སྒྲུབ་པའི་འོད་དེ་ལྟ་བུ་མི་གཏོང་སྟེ། འདི་ལྟར་ལྷའི་བུ་ཉི་མའི་དཀྱིལ་འཁོར་གཅིག་<line/>
པུ་གཉིས་སུ་མེད་པ་དེ་ནི། གླིང་བཞིའི་འཇིག་རྟེན་གྱི་ཁམས་སུ་སེམས་ཅན་རྣམས་ལ་སྣང་བར་བྱ་བའི་ཕྱིར་འཆར་ཞིང་རབ་ཏུ་འབྱུང་ངོ༌། །དེ་བཞིན་དུ་བྱང་ཆུབ་སེམས་དཔའ་<line/>
དགེ་བའི་རྩ་བ་ཡོངས་སུ་བསྔོ་བ་ན་སེམས་འདི་ལྟར་སྐྱེས་ཏེ། སེམས་ཅན་འདི་དག་ཐམས་ཅད་ལ་གང་གིས་དེ་དག་བདག་ཉིད་ཡོངས་སུ་བསྐྱབ་པར་བྱ་བ་དེ་ཉིད་ཀྱང་མེད་<line/>
ན༑ གཞན་བསྐྱབ་པ་ལྟ་ཅི་སྨོས་ཀྱི། བདག་ཉིད་གཅིག་པུ་གཉིས་སུ་མེད་པས་སེམས་ཅན་ཐམས་ཅད་ཀྱི་ཕྱིར་འདི་ལྟར་སེམས་ཅན་ཐམས་ཅད་དགྲོལ་བ་དང༌།<line/>
སེམས་ཅན་ཐམས་ཅད་སྣང་བར་བྱ་བ་དང༌། སེམས་ཅན་ཐམས་ཅད་གསལ་བར་བྱ་བ་དང༌། སེམས་ཅན་ཐམས་ཅད་ཤེས་པར་བྱ་བ་དང༌། སེམས་ཅན་ཐམས་<line/>
</page>
<page index="361" id="181B">ཅད་གཟུང་བར་བྱ་བ་དང༌། སེམས་ཅན་ཐམས་ཅད་བསྡུ་བར་བྱ་བ་དང༌། སེམས་ཅན་ཐམས་ཅད་བསྐྱེད་པར་བྱ་བ་དང༌། སེམས་ཅན་ཐམས་ཅད་དད་པར་བྱ་བ་དང་<line/>
སེམས་ཅན་ཐམས་ཅད་སིམ་པར་བྱ་བ་དང༌། སེམས་ཅན་ཐམས་ཅད་ཀྱི་ཐེ་ཚོམ་གཅད་པའི་ཕྱིར་དགེ་བའི་རྩ་བའི་རྩ་བ་རྣམས་ཡང་དག་པར་བསྡུའོ། །དགེ་བའི་རྩ་བ་རྣམས་ཡོངས་སུ་<line/>
བསྔོ་བར་བྱའོ། །བདག་གིས་ནི། ཉི་མའི་དཀྱིལ་འཁོར་དེ་ལྟ་བུར་བྱ་སྟེ། གཞན་ལས་ཕན་པའི་ལན་རེ་བར་མི་བྱའོ། །གཞན་གྱིས་སྐབས་མི་རྙེད་པར་བྱའོ། །སེམས་ཅན་ཐམས་ཅད་<line/>
ཀྱི་ཕྱིར་གོ་ཆ་མི་འདོར་བར་བྱའོ། །སེམས་ཅན་ཐམས་ཅད་ཀྱི་དོན་དུ་སྤྲོ་བ་མི་ལྡོག་པར་བྱའོ། །སེམས་ཅན་ཐམས་ཅད་ཀྱི་བདེ་བ་སྒྲུབ་པའི་ཡོངས་སུ་བསྔོ་བ་ལས་ཕྱིར་ལྡོག་པར་མི་<line/>
བྱའོ༑ ༑དགེ་བའི་རྩ་བ་ཆུང་ངུ་ཡང་བསྡུ་བར་བྱ་སྟེ། ཡོངས་སུ་བསྔོ་བ་ཆུང་ངུས་ཡོངས་སུ་བསྔོ་ཞིང་དགའ་བར་མི་བྱའོ། །དགེ་བའི་རྩ་བ་ཕན་པར་མི་འགྱུར་བ་རྣམས་ནི། སེམས་ཅན་<line/>
རྣམས་ལ་བསྔོ་བར་མི་བྱ་སྟེ། ཅི་ནས་ཀྱང་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་བདེ་བར་འགྱུར་བ་དེ་ལྟར་བསྔོའོ། །མངོན་པར་ཆགས་པ་མེད་པའི་ཆོས་ཉིད་ལ་བརྟེན་ཏེ་ཡོངས་<line/>
སུ་བསྔོ་བར་བྱའོ། །སེམས་ཅན་རྣམས་ཀྱི་ངོ་བོ་ཉིད་དུ་ཡོངས་སུ་བསྔོ་བར་བྱའོ། །ཞེས་ཏེ། དེ་ནི། འཕོ་བའི་ཚུལ་གྱིས་ཡོངས་སུ་བསྔོ་བ་ལ་གནས་པ་མ་ཡིན། སྲིད་པ་ལ་མངོན་པར་<line/>
</page>
<page index="362" id="182A">༄༅། །ཆགས་པའི་ཕྱིར་དགེ་བའི་རྩ་བ་དེ་དག་ལ་མི་གནས་སོ། །མཚན་མའི་ཚུལ་གྱིས་དགེ་བའི་རྩ་བ་དེ་དག་ཡོངས་སུ་མི་བསྔོའོ། །དངོས་པོ་ལ་མངོན་པར་ཆགས་<line/>
པའི་ཕྱིར་ལས་ཀྱི་རྣམ་པར་སྨིན་པ་ལ་ཡོངས་སུ་མི་རྟོག་གོ །ཕུང་པོ་རྣམས་ཀྱི་འདུ་ཤེས་ལ་གནས་ཤིང་ཡོངས་སུ་མི་བསྔོའོ། །ཕུང་པོ་འཇིག་པ་ལ་གནས་ཤིང་ཡོངས་སུ་མི་བསྔོའོ།<line/>
ལས་རྣམ་པར་རྟོག་པ་ལ་གནས་ཤིང་ཡོངས་སུ་མི་བསྔོའོ། །རྣམ་པར་སྨིན་པ་ལ་རེ་བས་མ་ཡིན་ནོ། །རྟེན་པས་སྙེམས་ཤིང་མ་ཡིན་ནོ། །འབྲེལ་པར་འབྱུང་བ་ལ་ཀུན་ཏུ་རྟོག་<line/>
པས་མ་ཡིན་ནོ། །གྲགས་པ་ལ་གནས་པས་མ་ཡིན་ནོ། །གནས་ཀྱི་འདུ་ཤེས་ལ་གནས་པས་མ་ཡིན་ནོ། །གནས་སུ་རྟོག་པ་ལ་གནས་བས་མ་ཡིན་ནོ། །ཆོས་ལ་རྣམ་པར་རྟོག་པ་ལ་<line/>
གནས་པས་མ་ཡིན་ནོ། །སེམས་ཅན་གྱི་འདུ་ཤེས་ལ་གནས་པས་མ་ཡིན་ཏེ། ཁམས་ཀྱི་ཚུལ་རྣམ་པ་ཐ་དད་པའི་རྗེས་སུ་སོང་བས་ཡོངས་སུ་མི་བསྔོའོ། །སེམས་ཀྱི་ཀུན་ཏུ་རྟོག་པ་ལ་<line/>
གནས་ཏེ་ཡོངས་སུ་མི་བསྔོའོ། །སེམས་ཀྱི་ཕྱིན་ཅི་ལོག་ལ་གནས་ཏེ་ཡོངས་སུ་མི་བསྔོའོ། །འདུ་ཤེས་ཀྱི་ཕྱིན་ཅི་ལོག་ལ་གནས་ཏེ་ཡོངས་སུ་མི་བསྔོའོ། །ལྟ་བའི་ཕྱིན་ཅི་ལོག་ལ་གནས་དེ་<line/>
ཡོངས་སུ་མི་བསྔོའོ། །ཚིག་གི་ལམ་ལ་གནས་ཏེ་ཡོངས་སུ་མི་བསྔོའོ། །དེ་ནི། འདི་ལྟར་ཆོས་རྣམས་ལ་ཇི་ལྟ་བ་བཞིན་རྣམ་པར་དཔྱོད་ཅིང་ཡོངས་སུ་བསྔོའོ། །སེམས་ཅན་རྣམས་ཀྱི་<line/>
</page>
<page index="363" id="182B">མཉམ་པ་ཉིད་ལ་སེམས་ཤིང་ཡོངས་སུ་བསྔོའོ། །ཆོས་ཀྱི་དབྱིངས་ཀྱི་རྒྱས་བཏབ་པའི་དགེ་བའི་རྩ་བ་དེ་དག་ཡོངས་སུ་བསྔོའོ། །འདོད་ཆགས་དང་བྲལ་བ་དང་མཉམ་པའི་ཆོས་ཀྱིས་ཡོངས་<line/>
སུ་བརྟགས་པའི་དགེ་བའི་རྩ་བ་དེ་དག་ཡོངས་སུ་བསྔོའོ། །ཆོས་ཐམས་ཅད་ལ་སྒྲོ་གདགས་པ་མེད་པར་དགེ་བའི་རྩ་བ་དེ་དག་རྗེས་སུ་རྟོགས་པར་བྱེད་དོ། །གཉིས་སུ་མེད་པའི་ཆོས་ཀྱི་དབྱིངས་ལ་<line/>
ཡང་དག་པར་ལྟ་ཞིང་ཡོངས་སུ་བསྔོ་བ་དེ་དག་ལ་རབ་ཏུ་འཇུག་སྟེ། ཆོས་གང་ཡང་སྐྱེ་བའམ། འགག་པར་བྱེད་པ་མེད་དོ། །དེ་བཞིན་དུ་དགེ་བའི་རྩ་བ་དེ་དག་ཡོངས་སུ་བསྔོ་སྟེ། གཉེན་པོས་<line/>
ཡོངས་སུ་དག་པས་བསྔོ་བ་དེ་དག་ལ་ཡང་དག་པར་སྤྱོད་དོ། །འཇིག་རྟེན་ལས་འདས་པ་འབྱམས་ཀླས་པའི་རྗེས་སུ་སོང་བའི་དགེ་བའི་རྩ་བ་དེ་དག་མཐོང་སྟེ། གཉིས་ཀྱི་ཚུལ་གྱིས་ནི། དགེ་<line/>
བའི་རྩ་བ་དེ་དག་ཐམས་ཅད་ཁོང་དུ་ཆུད་པར་མི་བྱེད་དོ། །ལས་ཀྱིས་ཐམས་ཅད་མཁྱེན་པ་ཉིད་དུ་ཡང་དག་པར་མི་སྤྱོད་དོ། །ལས་ལས་གཞན་དུ་ཡང་ཐམས་ཅད་མཁྱེན་པ་ཉིད་ལ་ཡོངས་སུ་མི་<line/>
བསྔོའོ༑ ༑ལས་གང་ཡིན་པ་དེ་ཡང་ཐམས་ཅད་མཁྱེན་པ་ཉིད་ལ་ཡང་དག་པར་རྗེས་སུ་མི་མཐོང་ངོ༌། །ལས་ཀྱི་ལམ་དང་བྲལ་བས་ཀྱང་ཐམས་ཅད་མཁྱེན་པ་ཉིད་ཀྱི་སྨོན་ལམ་ཐོབ་པར་མི་<line/>
འགྱུར་ཏེ། ལས་ཀྱི་གཟུགས་བརྙན་གྱིས་རྣམ་པར་སྨིན་པའི་གཟུགས་བརྙན་ཡོངས་སུ་དག་པར་འགྱུར་རོ། །རྣམ་པར་སྨིན་པའི་གཟུགས་བརྙན་ཡོངས་སུ་དག་པས་ཐམས་ཅད་མཁྱེན་<line/>
</page>
<page index="364" id="183A">༄༅། །པའི་ཡེ་ཤེས་ཐོབ་པར་འགྱུར་རོ། །ཡོངས་སུ་བསྔོ་བ་དེ་གཡོ་བ་དང༌། རློམ་སེམས་དང༌། རྣམ་པར་སྤྱོད་པ་དང་བྲལ་བར་ཡང་རབ་ཏུ་ཤེས་སོ། །དེས་ཀྱང་དགེ་<line/>
བའི་རྩ་བ་དེ་དག་ཡོངས་སུ་བསྔོའོ། །ཡོངས་སུ་བསྔོ་བ་འདིས་ཡོངས་སུ་བསྔོས་པས་སེམས་ཅན་རབ་ཏུ་དགྲོལ་བ་རྒྱུན་ཆད་པར་མི་འགྱུར་རོ། །དགེ་བའི་རྩ་བ་དེ་དག་ཡོངས་སུ་བསྔོ་བ་འདིས་<line/>
ཡོངས་སུ་བསྔོ་བ་ན་ཆོས་ཀྱི་མཚན་ཉིད་ལ་གནས་པའང་མི་གཏོང་སྟེ། ལས་དང་རྣམ་པར་སྨིན་པ་མེད་པའི་ཆོས་ཐམས་ཅད་ལ་ཉོན་མོངས་པ་མེད་པའི་ཡོངས་སུ་བསྔོ་བའི་ཚུལ་གྱིས་ལས་<line/>
དང་རྣམ་པར་སྨིན་བ་སྒྲུབ་པ་ལ་མངོན་པར་མཁས་པ་ཡིན་ནོ། །དེ་ལྟར་བྱང་ཆུབ་སེམས་དཔའ་དགེ་བའི་རྩ་བ་དེ་དག་ཡོངས་སུ་བསྔོ་བ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་རྗེས་<line/>
སུ་སྤྱོད་པ་ཁ་ན་མ་ཐོ་བ་མེད་པ་ཡིན་ནོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་སེམས་ཅན་རྣམས་ཀྱི་འདུ་ཤེས་འགོག་<line/>
ཅིང༑ འགྲོ་བ་ཐམས་ཅད་ཡོངས་སུ་སྐྱོབ་པ་ཞེས་བྱ་བ་སྟེ། དང་པོའོ། །དེ་ནས་བྱང་ཆུབ་སེམས་དཔའ་རྡོ་རྗེ་རྒྱལ་མཚན་གྱིས་འཁོར་ཐམས་ཅད་ལ་རྣམ་པར་བལྟས་ཏེ། ཆོས་ཀྱི་དབྱིངས་<line/>
ལ་རྣམ་པར་བལྟས་ནས་དོན་དང༌། ཚིག་དང༌། ཡི་གེ་ལ་འཇུག་པར་བྱ་བ་དང༌། སེམས་རྒྱ་ཆེན་པོ་མཐའ་དང་དབུས་མེད་པ་ཡོངས་སུ་སྒོམ་པ་དང༌། འགྲོ་བ་ཐམས་ཅད་སྙིང་རྗེ་ཆེན་པོས་<line/>
</page>
<page index="365" id="183B">ཁྱབ་པར་བྱ་བ་དང༌། དུས་གསུམ་གྱི་སངས་རྒྱས་ཀྱི་གདུང་ལ་སེམས་ཡང་དག་པར་འབྲེལ་བར་བྱ་བ་དང༌། སངས་རྒྱས་ཀྱི་ཆོས་དང་ཡོན་ཏན་ཐམས་ཅད་ལ་འཇུག་པར་བྱ་བ་དང༌། སངས་<line/>
རྒྱས་ཐམས་ཅད་ཀྱིས་བྱིན་གྱིས་བརླབས་པའི་ལུས་ཡང་དག་པར་བསྐྱེད་པ་དང༌། སེམས་ཅན་ཐམས་ཅད་ཀྱི་བསམ་པ་རབ་ཏུ་དབྱེ་བ་དང༌། དགེ་བའི་རྩ་བ་བསྐྱེད་པའི་དུས་ལ་ཇི་ལྟར་<line/>
འབབ་པ་ཡང་དག་པར་བལྟ་བ་དང༌། ཆོས་ཀྱི་ལས་དང་མཐུན་པའི་གཟུགས་ཀྱི་ལུས་ཡོངས་སུ་དག་པ་ཡང་དག་པར་བསྟན་པར་བྱེད་ཅིང༌། སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་<line/>
བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །གང་ཞིག་བསམ་ཡས་བསྐལ་པར་སྤྱོད་པ་དག །སེམས་ཅན་ཕན་ཕྱིར་རྟག་ཏུ་ཞུགས་པ་སྟེ། །དེ་དག་བརྩོན་<line/>
བརྟན་ཆགས་མེད་ཡིད་ལྡན་པ། །སངས་རྒྱས་ཡོན་ཏན་རྟག་ཏུ་སྦྱོར་ཞིང་ཚོལ། །གང་ཞིག་མཚུངས་མེད་སྐྱེས་བུ་འདུལ་དྲུང་དུ། །བསམ་པ་དྲི་མ་མེད་པར་རྣམ་སྦྱངས་ཤིང༌། །ཆོས་མཁས་འགྲོ་<line/>
བ་སྐྱོབ་པའི་སེམས་ལྡན་པ། །དེ་དག་ཡོངས་བསྔོ་མཛོད་དུ་ཞུགས་པ་ཡིན། །བརྩོན་འགྲུས་སྟོབས་དང་དེ་དག་ཉེར་ལྡན་ཞིང༌། །ཡེ་ཤེས་སྟོབས་ཀྱིས་རྣམ་དག་ཡིད་གཞུངས་ཏེ། །བཟོད་པའི་<line/>
སྟོབས་ལྡན་སྒུལ་བར་མི་ནུས་པ། །དེ་དག་འགྲོ་བ་ཀུན་སྐྱབ་མངོན་པར་བརྩོན། །ཤིན་ཏུ་ཡིད་བརྟན་མཚུངས་པ་མེད་པ་དང༌། །བསམ་པ་རྣམ་དག་དགའ་བའི་བློ་ལྡན་པ། །དེ་དག་ས་དང༌།<line/>
</page>
<page index="366" id="184A">༄༅། །འདྲ་བའི་བཟོད་སྟོབས་ཀྱིས། །འགྲོ་བ་ཀུན་ལ་ཕན་ཕྱིར་མངོན་པར་བརྩོན། །བདག་ལ་བདེ་བ་ཚོལ་བར་མི་བྱེད་དེ། །སྙིང་རྗེ་ཅན་གྱི་བསམ་པ་དེ་འདྲའོ། །<line/>
འགྲོ་བ་ཐམས་ཅད་ཡོངས་སུ་སྐྱོབ་སེམས་ཅན། །ཆགས་མེད་གྱུར་པར་དེ་དག་ཞུགས་པ་ཡིན། །ཕྱོགས་བཅུའི་སེམས་ཅན་ཇི་སྙེད་གང་ཡང་རུང༌། །འགྲོ་བ་ཀུན་ནས་མ་ལུས་བསྡུ་<line/>
བྱས་ཏེ༑ ༑དེ་དག་དོན་དུ་བརྟན་སེམས་ལྡན་པ་རྣམས། །དེ་དག་ཡོངས་སུ་བསྔོ་ཚུལ་བསླབ་པ་ཡིན། །དགའ་བའི་སེམས་ཀྱིས་སྦྱིན་པ་གཏོང་བར་བྱེད། །སྐྱེས་བུ་དམ་པ་ཚུལ་ཁྲིམས་<line/>
རྣམ་དག་པ། །བརྩོན་འགྲུས་སྟོབས་ལ་བརྟན་པར་གནས་པའི་སེམས། །དེ་དག་ཡེ་ཤེས་དགེ་བས་ཡོངས་སུ་བསྔོ། །དེ་དག་བློ་གྲོས་ཡངས་ཤིང་མཐའ་ཡས་པ། །བཟོད་པའི་སྟོབས་<line/>
ལ་རྟག་པར་རབ་ཏུ་ཞུགས། །བསམ་གཏན་སྟོབས་ལ་རྗེས་སུ་སེམས་པས་ན། །མཁས་པ་དེ་དག་ཤེས་རབ་བསམ་མི་ཁྱབ། །ཕྱོགས་བཅུའི་འཇིག་རྟེན་ཀུན་ན་གང་ཡོད་པའི། །དགེ་<line/>
བ་དེ་དག་ཡང་དག་སྒྲུབ་པ་ན། །འགྲོ་བ་ཀུན་ལ་ཕན་དང་བདེ་སེམས་ཀྱིས། །ཡེ་ཤེས་མཁས་ལ་དེ་དག་ཡོངས་སུ་བསྔོ། །དགེ་བ་དེ་དག་གང་ལ་ཚད་མེད་པ། །བརྟན་པ་དེ་དག་ཡོངས་སུ་<line/>
སྡུད་པའི་ཚེ། །དེ་ལ་རྟག་བརྩོན་དམ་པའི་བློ་གྲོས་ཅན། །བསམ་ཡས་ཡེ་ཤེས་ལ་མི་རབ་ཏུ་གཞོག །དེ་དག་འགྲོ་བའི་དོན་དུ་མ་ནར་མེད་པར། །བསྐལ་བ་བསམ་གྱིས་མི་ཁྱབ་གནས་པ་<line/>
</page>
<page index="367" id="184B">སྤྲོ༑ ༑དེ་དག་ཡིད་ནི་ཞུམ་པར་མི་འགྱུར་ཏེ། །དེ་དག་བསྔོ་རྟོགས་བསམ་པའི་ཡིད་དང་ལྡན། །གཟུགས་ཚོལ་མི་བྱེད་སྒྲ་དང་དྲི་མ་ཡིན། །བྲོ་དང་རེག་པ་དེ་བཞིན་མི་ཚོལ་ཏེ། །འགྲོ་བ་ཐམས་ཅད་<line/>
ཡོངས་སུ་དགྲོལ་སེམས་ཀྱིས། །ཡེ་ཤེས་དམ་པའི་སྟོབས་ནི་རྟག་ཏུ་ཚོལ། །མཁས་པ་དེ་དག་ཡེ་ཤེས་མཁའ་འདྲ་བས། །མཐའ་དང་དབུས་མེད་སྤྱད་པ་སྤྱོད་པ་བྱེད། །རྒྱལ་བའི་ཆོས་ཀྱི་<line/>
ཆོས་ཉིད་ཅི་འདྲ་བ། །མཐའ་ཡས་གྲགས་བའི་སྤྱོད་པ་དེ་འདྲའོ། །དེ་དག་གང་དང་གང་དུ་འདོང་བྱེད་པ། །འགྲོ་ལ་བདེ་བ་རྒྱ་ཆེར་རབ་ཏུ་སྒྲུབ། །རྟག་ཏུ་མཆོག་བརྩོན་དགའ་བ་བྱེད་པ་སྟེ། །<line/>
བྱང་ཆུབ་སྤྱོད་པས་དགའ་བར་ཚོར་བ་མེད། །གདུགས་མེད་སེམས་ལ་གནས་ཤིང་ཞུགས་པ་རྣམས། །ཡེ་ཤེས་དམ་པ་མཆོག་ལ་རྗེས་སུ་སེམས། །དེ་དག་བདག་ལ་བདེ་བར་མི།<line/>
འདོད་དེ། །འགྲོ་བ་ཀུན་ལ་བདེ་དང་དགའ་ཕྱིར་བརྩོན། །དེ་དག་ཡོངས་སུ་བསྔོ་བ་མཐར་ཕྱིན་དང༌། །བསམ་པ་གདུག་མེད་རྣམ་པར་དག་ཡིད་ཀྱིས། །དུས་གསུམ་རྒྱལ་བ་གང་ན་<line/>
བཞུགས་བཞུགས་པའི། །ཆོས་ཀྱི་གྲོང་རྡལ་དེ་ན་རབ་ཏུ་གནས། །གཟུགས་དང་ཚོར་བ་དག་ལ་མི་གནས་ཤིང༌། །འདུ་ཤེས་འདུ་བྱེད་ཡིད་ལའང་མ་ཡིན་ཏེ། །སྲིད་པ་གསུམ་ལས་<line/>
ཡོངས་སུ་ཡིད་བསྐྱོད་དེ། །བསོད་ནམས་གཏེར་ལ་དེ་དག་ཡོངས་སུ་བསྔོ། །སེམས་ཅན་ཇི་སྙེད་རྒྱལ་བས་སད་བྱས་པ། །འགྲོ་བ་ཀུན་ནས་མ་ལུས་བསྡུ་བྱས་ཏེ། །སྐྱེས་བུ་དམ་པ་དེ་དག་<line/>
</page>
<page index="368" id="185A">༄༅། །དགྲོལ་བའི་ཕྱིར། །སྤྱོད་པའི་མཆོག་ལ་གང་ཞིག་བརྩོན་བྱེད་པ། །དེ་དག་རྣམ་པ་ཀུན་ཏུ་སེམས་བརྟན་ཏེ། །དེ་དག་བློ་གྲོས་ཡངས་པ་གཞལ་དུ་མེད། །དེ་དག་དྲན་<line/>
པའི་དབང་པོ་མ་ཉམས་པ། །དེ་དག་མཉམ་བཞག་བསམ་པ་རྣམ་པར་དག །འཇིག་རྟེན་འདི་ཡི་ནང་དང་ཕྱི་རྣམས་སུ། །གང་དུའང་དེ་དག་གནས་འཆང་མི་བྱེད་དེ། །མཁའ་ལ་རླུང་དང་རླུང་<line/>
མར་ཅི་འདྲ་བ། །ཕྱོགས་རྣམས་ཀུན་ཏུ་སེམས་ནི་དེ་བཞིན་ནོ། །དེ་དག་ལུས་ཀྱི་ལས་རྣམས་རྩོམ་བྱེད་པ། །དེས་ནི་རྒྱལ་བ་མངོན་པར་མཉེས་པར་བྱེད། །རྒྱལ་བ་རྣམས་ལ་ངག་ཀྱང་བསྡམས་<line/>
པ་སྟེ༑ ༑ཡིད་ཀྱིས་དེ་དག་ཞུགས་པ་གང་ཡང་མེད། །མི་ཡི་དབང་པོ་གང་ན་བཞུགས་པའི་ཞིང༌། །མཐའ་ཡས་ཞིང་དུ་དེ་དག་འདོང་བྱེད་ཅིང༌། །དེ་དག་ཀུན་ཏུ་ཐུགས་རྗེ་རྒྱལ་བ་མཐོང༌། །<line/>
རྒྱལ་བ་རིམ་གྲོ་བྱས་ཤིང་དེ་ནས་འདོང༌། །དེ་དག་རྟག་ཏུ་ཁ་ན་མ་ཐོ་མེད། །འགྲོ་བ་ཀུན་ན་དེ་དག་འཇིགས་པ་མེད། །དེ་དག་སྲིད་གསུམ་འདི་ན་མུ་སྟེགས་བྱེད། །དེ་དག་བདེ་གཤེགས་<line/>
ལམ་ལ་གནས་པ་ཡིན། །དེ་དག་རྣམ་པར་སྒོམ་ཞིང་མངོན་བརྩོན་པ། །སྐྱེ་དང་འཇིག་པའི་ཚུལ་ལ་རྗེས་སུ་སེམས། །ཆོས་ཀྱི་ངོ་བོ་ཉིད་ལ་རབ་ཏུ་ཞུགས། །ཉོན་མོངས་མེད་པའི་<line/>
ཚུལ་ལ་རབ་ཏུ་ཞུགས་པ་ཡིན། །གང་གི་སྤྱོད་པ་རབ་ཏུ་བརྟན་གྱུར་ཅིང༌། །འགྲོ་བ་ཀུན་ལས་ཤེས་པ་མི་ལྡོག་པ། །དེ་འདྲའི་ཆོས་ཉིད་དེ་དག་རྗེས་སུ་སེམས། །དེས་ནི་དུས་<line/>
</page>
<page index="369" id="185B">གསུམ་ཆགས་པ་མེད་པར་འགྱུར། །གང་རྣམས་འགྲོ་བ་རྣམ་པར་དག་བྱེད་པ། །དེ་དག་ཡོངས་སུ་བསྔོ་བའི་ཕ་རོལ་ཕྱིན། །དེ་དག་གནས་རྣམས་ཐམས་ཅད་ཕྱིར་བཟློག་པས། །དེ་ཕྱིར་དེ་དག་<line/>
སྤྱོད་ལ་མི་གནས་སོ། །འགྲོ་བ་ཀུན་གྱི་ཚིག་ལམ་ཇི་སྙེད་དང༌། །སྐྱེ་རྒུ་ཐམས་ཅད་སྨྲ་ཞིང་མངོན་བརྗོད་པ། །དེ་དག་སྨྲ་ཡང་རློམ་སེམས་མེད་པ་ཡིན། །ཆགས་མེད་ཡིད་ལྡན་སྤྱོད་པ་འདི་<line/>
འདྲའོ༑ ༑བསོད་ནམས་ཚུལ་ལ་བློ་གྲོས་མཐའ་ཡས་པ། །དེ་དག་འདི་ལྟར་ཡོངས་སུ་བསྔོ་བ་ན། །ཕྱོགས་བཅུའི་འཇིག་རྟེན་བཞུགས་པ་ཇི་སྙེད་པའི། །མི་ཡི་དབང་པོ་དེ་དག་མཉེས་<line/>
པ་ཡིན༑ ༑འགྲོ་བ་ཐམས་ཅད་ཡོངས་སུ་སྐྱོབ་པ་ཞེས་བྱ་བ་སྟེ། ཡོངས་སུ་བསྔོ་བ་དང་པོའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་<line/>
བསྔོ་བ་མི་ཕྱེད་པ་དང་ལྡན་པ་ཞེས་བྱ་བ་གཉིས་པ་གང་ཞེ་ན། ཀྱེ་རྒྱལ་བའི་སྲས་དག། འདི་ལ་བྱང་ཆུབ་སེམས་དཔའ་འདི་ལྟ་སྟེ། དེ་བཞིན་གཤེགས་པ་ཐམས་ཅད་མཉེས་པར་བྱ་བའི་<line/>
ཕྱིར་སངས་རྒྱས་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་ལ་མི་ཕྱེད་པར་དད་པ་ཡིན། འདི་ལྟ་སྟེ། བྱང་ཆུབ་སེམས་དཔའ་ཐམས་ཅད་ཀྱི་དགེ་བའི་རྩ་བ་དང་རྒྱུད་ཀྱི་ཚུལ་<line/>
གཅིག་པར་བྱ་བའི་ཕྱིར་བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་གཅིག་ཐོབ་པ་ཡན་ཆད་ཀུན་ལ་ཡང་མི་ཕྱེད་པར་དད་པ་ཡིན། འདི་ལྟ་སྟེ། ལྷག་པའི་བསམ་<line/>
</page>
<page index="370" id="186A">༄༅། །པས་རབ་ཏུ་ཞུགས་པས་སངས་རྒྱས་ཀྱི་ཆོས་ཐམས་ཅད་ལ་མི་ཕྱེད་པར་དད་པ་ཡིན། འདི་ལྟ་སྟེ། དེ་བཞིན་གཤེགས་པ་ཐམས་ཅད་ཀྱི་བསྟན་པ་ཡང་དག་པར་<line/>
གཟུང་ཞིང་བསྲུང་བའི་ཕྱིར་དེ་དག་དང་དེ་དག་ཏུ་སྐྱེས་པའི་སངས་རྒྱས་ཐམས་ཅད་ཀྱི་བསྟན་པ་ལ་མི་ཕྱེད་པར་དད་པ་ཡིན། འདི་ལྟ་སྟེ། སྡང་བ་མེད་པའི་མིག་རབ་ཏུ་འཐོབ་པ་དང༌། སེམས་ཅན་<line/>
ཐམས་ཅད་ཀྱི་དོན་དུ་དགེ་བའི་རྩ་བ་ཐམས་ཅད་ཡོངས་སུ་བསྔོ་བའི་ཕྱིར་སེམས་ཅན་ཐམས་ཅད་ལ་མི་ཕྱེད་པར་དད་པ་ཡིན། འདི་ལྟ་སྟེ། མཐའ་ཡས་པའི་དགེ་བའི་རྩ་བ་མངོན་པར་འདུ་བྱ་<line/>
ཞིང་ཡང་དག་པར་བསྒྲུབ་པའི་ཕྱིར་ཆོས་དཀར་པོ་ཐམས་ཅད་ལ་མི་ཕྱེད་པར་དད་པ་ཡིན། འདི་ལྟ་སྟེ། ལྷག་པའི་བསམ་པ་དང༌། མོས་པ་ཡོངས་སུ་རྫོགས་པར་བྱ་བའི་ཕྱིར་བྱང་ཆུབ་<line/>
སེམས་དཔའ་ཐམས་ཅད་ཀྱི་ཡོངས་སུ་བསྔོ་བ་ལ་མི་ཕྱེད་པར་དད་པ་ཡིན། འདི་ལྟ་སྟེ། སྟོན་པའི་འདུ་ཤེས་ཡོངས་སུ་མ་རྒྱས་པ་རྒྱས་པར་བྱ་བའི་ཕྱིར་ཆོས་སྨྲ་བའི་བྱང་ཆུབ་སེམས་<line/>
དཔའ་ཐམས་ཅད་ལ་མི་ཕྱེད་པར་དད་པ་ཡིན། འདི་ལྟ་སྟེ། དེ་བཞིན་གཤེགས་པ་བསམ་གྱིས་མི་ཁྱབ་པ་ལ་དད་པར་བྱ་བའི་ཕྱིར་སངས་རྒྱས་ཐམས་ཅད་ཀྱི་རྣམ་པར་འཕྲུལ་པ་<line/>
དང༌། ཆོ་འཕྲུལ་ལ་མི་ཕྱེད་པར་དད་པ་ཡིན། བྱང་ཆུབ་སེམས་དཔའི་ཐབས་མཁས་པའི་སྤྱོད་པ་རྣམ་པ་ཐ་དད་པ་སྣ་ཚོགས་ཀྱིས་ཡང་དག་པར་བཟུང་བ། དམིགས་པ་ཀུན་<line/>
</page>
<page index="371" id="186B">ཏུ་རྒྱུ་བ་གཞན་དང་གཞན་ཅན་དེ་དག་ཐམས་ཅད་ལ་མི་ཕྱེད་པར་དད་པ་ཡིན་ཏེ། དེ་ལྟར་མི་ཕྱེད་པའི་གནས་རབ་ཏུ་ཐོབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། དགེ་བའི་རྩ་བ་ཅིའང་<line/>
རུང་སྟེ༑ སངས་རྒྱས་སམ། བྱང་ཆུབ་སེམས་དཔའམ། ཉན་ཐོས་སམ། རང་སངས་རྒྱས་སམ། སངས་རྒྱས་ཀྱི་བསྟན་པའམ། སེམས་ཅན་རྣམས་ལ་དམིགས་པ་གང་དགེ་བའི་<line/>
རྩ་བ་སྣ་ཚོགས་སམ། དགེ་བའི་རྩ་བ་རྣམ་པ་ཐ་དད་པའམ། བྱང་ཆུབ་ཏུ་སེམས་བསྐྱེད་པ་རྣམ་པར་འཕེལ་བར་བྱ་བའམ། བྱམས་པ་སྒོམ་པའི་དགེ་བའི་རྩ་བ་ཡང་དག་པར་བསྐྱེད་<line/>
པས་ཀྱང་རུང་སྟེ། སྙིང་རྗེ་ཆེན་པོ་ཡངས་པ་ཚད་མེད་པ་ཡང་དག་པར་མཐོང་བས་བྱང་ཆུབ་ཏུ་སེམས་བསྐྱེད་པ་ཡངས་པར་བྱ་བ་དང༌། སངས་རྒྱས་ཐམས་ཅད་ཀྱི་རྗེས་སུ་བསླབ་པ་དང༌།<line/>
སངས་རྒྱས་ཐམས་ཅད་ཀྱི་རྗེས་སུ་ནན་ཏན་བྱ་བ་དང༌། དགེ་བའི་རྩ་བ་ཐམས་ཅད་ཡང་དག་པར་བསྡུ་བ་དང༌། དོན་ཤེས་པ་ལ་ཡང་དག་པར་འཇུག་པར་བྱ་བ་དང༌། བསོད་ནམས་ཀྱི་ཚོགས་<line/>
ཡང་དག་པར་བསྒྲུབ་པ་དང༌། སྦྱིན་པའི་ཚོགས་རབ་ཏུ་བརྩམ་པ་དང༌། ཡོན་ཏན་ཐམས་ཅད་ཀྱི་ཚོགས་ལ་རབ་ཏུ་འཇུག་པར་བྱ་བ་དང༌། དུས་གསུམ་མཉམ་པ་ཉིད་དུ་རྣམ་པར་དཔྱོད་<line/>
པར་བྱེད་ཅིང༌། དེ་དགེ་བའི་རྩ་བ་དེ་དག་ཐམས་ཅད་མཁྱེན་པའི་ཚོགས་བསགས་པའི་ཕྱིར་ཡོངས་སུ་བསྔོའོ། །སངས་རྒྱས་ཐམས་ཅད་བལྟ་བ་དང་མི་འབྲལ་བ་ཡོངས་སུ་རྫོགས་པར་<line/>
</page>
<page index="372" id="187A">༄༅། །བྱ་བ་དང༌། དགེ་བའི་བཤེས་གཉེན་ཐམས་ཅད་དང་མི་འབྲལ་བ་རབ་ཏུ་ཐོབ་པར་བྱ་བ་དང༌། བྱང་ཆུབ་སེམས་དཔའ་ཐམས་ཅད་དང་མི་འབྲལ་བར་འགྲོགས་བ་དང་<line/>
ཐམས་ཅད་མཁྱེན་པར་སེམས་བསྐྱེད་པ་ཡིད་ལ་བྱ་བ་དང་མི་འབྲལ་བ་དང༌། སངས་རྒྱས་ཐམས་ཅད་ཀྱི་བསྟན་པ་ཡང་དག་པར་བཟུང་ཞིང་བསྲུང་བ་དང་མི་འབྲལ་བ་དང༌། སེམས་ཅན་གྱི་<line/>
ཁམས་ཐམས་ཅད་ཡོངས་སུ་སྨིན་པར་བྱ་བ་དང་མི་འབྲལ་བ་དང༌། འཇིག་རྟེན་ལས་འདས་པར་སེམས་བསྐྱེད་ཅིང་ཡོངས་སུ་བསྔོ་བ་དང་མི་འབྲལ་བ་དང༌། ཆོས་སྨྲ་བ་ཐམས་ཅད་ལ་ཕུ་<line/>
དུད་དུ་བྱ་བ་དང་མི་འབྲལ་བ་དང༌། ཆོས་ཀྱི་སྣང་བ་ཐམས་ཅད་ཐོབ་པ་དང་མི་འབྲལ་བ་དང༌། སྨོན་ལམ་ཆེན་པོ་ལ་རབ་ཏུ་བརྩོན་པར་བྱ་བ་དང་མི་འབྲལ་བར་ཡོངས་སུ་བསྔོའོ། །དེ་ལྟར་བྱང་<line/>
ཆུབ་སེམས་དཔའ་དགེ་བའི་རྩ་བ་དེ་དག་ཡང་དག་པར་སྒྲུབ་ཅིང་ཡང་དག་པར་སྡུད་པ་དང༌། ཉེ་བར་གསོག་པ་དང༌། མངོན་པར་འདུ་བྱེད་པ་དང༌། སེམས་པ་དང༌། དམིགས་པར་བྱེད་པ་<line/>
དང༌། རབ་ཏུ་རྟོག་པ་དང༌། ཡང་དག་པར་སྨོན་པ་དང༌། ཀུན་ཏུ་སྤྱོད་པ་དང༌། ཉེ་བར་སྟོན་པའི་ཚེ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདི་དག་འདི་ལྟར་བསྒྲུབས་པ་ལས་<line/>
དགེ་པའི་རྩ་བ་དང་རྒྱུ་མཐུན་པའི་འབྲས་བུ་གང་བྱུང་བའི་དགེ་བའི་རྩ་བ་དང་རྒྱུ་མཐུན་པའི་འབྲས་བུ་དེས་བདག་བྱང་ཆུབ་སེམས་དཔའི་སྤྱད་པ་སྤྱོད་པ་ན། སེམས་ཀྱི་སྐད་ཅིག་རེ་རེ་<line/>
</page>
<page index="373" id="187B">ལ་བརྗོད་དུ་མེད་པའི་སངས་རྒྱས་བཅོམ་ལྡན་འདས་རྣམས་མཐོང་བར་གྱུར་ཅིག །དེ་དག་ཀྱང་མཉེས་པར་བྱས་པར་གྱུར་ཅིག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་<line/>
པའི་སངས་རྒྱས་དེ་དག་ལ་ཡང་སངས་རྒྱས་ཀྱི་རིམ་གྲོ་རྒྱ་ཆེན་པོ་བྱས་པར་གྱུར་ཅིག །རིན་པོ་ཆེ་གྲངས་མེད་པ་དང༌། མེ་ཏོག་གྲངས་མེད་པ་དང༌། དྲི་གྲངས་མེད་པ་དང༌། ཕྲེང་བ་<line/>
གྲངས་མེད་པ་དང༌། ན་བཟའ་གྲངས་མེད་པ་དང༌། གདུགས་གྲངས་མེད་པ་དང༌། རྒྱལ་མཚན་གྲངས་མེད་པ་དང༌། བ་དན་གྲངས་མེད་པ་དང༌། རྒྱན་གྲངས་མེད་པ་དང༌། ལྷབ་ལྷུབ་<line/>
གྲངས་མེད་པ་དང༌། རིམ་གྲོ་གྲངས་མེད་པ་དང༌། བྱུག་པ་གྲངས་མེད་པ་དང༌། རྣམ་པར་བྱུག་པ་གྲངས་མེད་པ་དང༌། མེ་ཏོག་ཐམས་ཅད་ཀྱི་གདན་གྲངས་མེད་པ་དང༌། སྤོས་ཐམས་<line/>
ཅད་ཀྱི་གདན་གྲངས་མེད་པ་དང༌། ཕྲེང་བ་ཐམས་ཅད་ཀྱི་གདན་གྲངས་མེད་པ་དང༌། ཙནྡན་བཟང་པོ་ཐམས་ཅད་ཀྱི་གདན་གྲངས་མེད་པ་དང༌། གོས་ཐམས་ཅད་ཀྱི་གདན་གྲངས་མེད་པ་དང༌། རྡོ་<line/>
རྗེ་ཐམས་ཅད་ཀྱི་གདན་གྲངས་མེད་པ་དང༌། ནོར་བུ་རིན་པོ་ཆེ་ཐམས་ཅད་ཀྱི་གདན་གྲངས་མེད་པ་དང༌། རིན་པོ་ཆེའི་སྤང་ལེབ་ཐམས་ཅད་ཀྱི་གདན་གྲངས་མེད་པ་དང༌། རིན་པོ་ཆེའི་ཁ་<line/>
དོག་གི་གདན་གྲངས་མེད་པ་དང༌། རིན་པོ་ཆེ་ཐམས་ཅད་ཀྱི་འཆག་ས་གྲངས་མེད་པ་དང༌། མེ་ཏོག་ཐམས་ཅད་ཀྱི་འཆག་ས་གྲངས་མེད་པ་དང༌། སྤོས་ཐམས་ཅད་ཀྱི་འཆག་ས་གྲངས་<line/>
</page>
<page index="374" id="188A">༄༅། །མེད་པ་དང༌། ཕྲེང་བའི་རྒྱན་ཐམས་ཅད་ཀྱི་འཆག་ས་གྲངས་མེད་པ་དང༌། གོས་ཐམས་ཅད་ཀྱི་འཆག་ས་གྲངས་མེད་པ་དང༌། རིན་པོ་ཆེ་ཐམས་ཅད་ཀྱིས་སྣ་<line/>
ཚོགས་སུ་སྤྲས་པའི་འཆག་ས་གྲངས་མེད་པ་དང༌། རིན་པོ་ཆེ་ཐམས་ཅད་ཀྱི་སྤང་ལེབ་བཏིང་བའི་འཆག་ས་གྲངས་མེད་པ་དང༌། རིན་པོ་ཆེ་ཐམས་ཅད་ཀྱི་ཤིང་ཏ་ལའི་ཕྲེང་བ་བསྒྲེངས་<line/>
པའི་འཆག་ས་གྲངས་མེད་པ་དང༌། རིན་པོ་ཆེའི་སྟེགས་བུས་བསྐོར་བའི་འཆག་ས་གྲངས་མེད་པ་དང༌། རིན་པོ་ཆེ་ཐམས་ཅད་ཀྱི་དྲིལ་བུའི་དྲ་བས་ཀུན་ནས་ཡོག་པར་བྱས་པའི་<line/>
འཆག་ས་གྲངས་མེད་པ་དང༌། ལྷ་རྫས་ཐམས་ཅད་ལས་ཤིན་ཏུ་འདས་པའི་རིན་པོ་ཆེའི་གཙུག་ལག་ཁང་གྲངས་མེད་པ་དང༌། ལྷ་རྫས་ཐམས་ཅད་ལས་ཤིན་ཏུ་འདས་པའི་<line/>
མེ་ཏོག་ཐམས་ཅད་ཀྱི་གཙུག་ལག་ཁང་གྲངས་མེད་པ་དང༌། ལྷ་རྫས་ལས་ཤིན་ཏུ་འདས་པའི་སྤོས་ཐམས་ཅད་ཀྱི་གཙུག་ལག་ཁང་གྲངས་མེད་པ་དང༌། ལྷ་རྫས་ལས་ཤིན་ཏུ་<line/>
འདས་པའི་ཕྲེང་བ་ཐམས་ཅད་ཀྱི་གཙུག་ལག་ཁང་གྲངས་མེད་པ་དང༌། ལྷ་རྫས་ལས་ཤིན་ཏུ་འདས་པའི་ཙནྡན་ཐམས་ཅད་ཀྱི་གཙུག་ལག་ཁང་གྲངས་མེད་པ་དང༌། ལྷ་རྫས་<line/>
ལས་ཤིན་ཏུ་འདས་པའི་སྤོས་དང་བདུག་པ་མཆོག་དམ་པ་ཐམས་ཅད་ཀྱི་གཙུག་ལག་ཁང་གྲངས་མེད་པ་དང༌། ལྷ་རྫས་ཐམས་ཅད་ལས་ཤིན་ཏུ་འདས་པའི་རྡོ་རྗེའི་གཙུག་ལག་<line/>
</page>
<page index="375" id="188B">ཁང་གྲངས་མེད་པ་དང༌། ནོར་བུ་རིན་པོ་ཆེའི་གཙུག་ལག་ཁང་གྲངས་མེད་པ་དང༌། སྤོས་ཀྱི་ཤིང་དང༌། གོས་ཀྱི་ཤིང་དང༌། རོལ་མོའི་ཤིང་དང༌། རིན་པོ་ཆེའི་ཤིང་དང༌། ལྷབ་ལྷུབ་ཀྱི་ཤིང་<line/>
དང༌། ཤིང་སྣ་ཚོགས་ཀྱིས་ཀུན་ནས་བསྐོར་བའི་གཙུག་ལག་ཁང་གྲངས་མེད་པ་དང༌། ཡིད་དུ་འོང་བའི་སྒྲ་འབྱུང་བའི་ཤིང་གྲངས་མེད་པ་དང༌། སྣམ་བུ་རིན་པོ་ཆེ་དཔྱངས་པའི་ཤིང་<line/>
གྲངས་མེད་པ་དང༌། རིན་པོ་ཆེ་མང་པོའི་ཤིང་གྲངས་མེད་པ་དང༌། མེ་ཏོག་དང༌། ཕྲེང་བ་དང༌། སྤོས་དང༌། བྱུག་པ་དང༌། གདུགས་དང༌། རྒྱལ་མཚན་ཐམས་ཅད་གྲངས་མེད་པ་<line/>
དང༌། ཤིང་ཐམས་ཅད་ཀྱིས་བརྒྱན་པའི་གཙུག་ལག་ཁང་གྲངས་མེད་པ་དང༌། བ་གམ་གྱི་རྒྱན་གྲངས་མེད་པ་དང༌། སྐར་ཁུང་གི་རྒྱན་གྲངས་མེད་པ་དང༌། རྟ་བབས་ཀྱི་རྒྱན་<line/>
གྲངས་མེད་པ་དང༌། པུ་ཤུའི་རྒྱན་དང༌། ཟླ་གམ་གྱི་རྒྱན་དང༌། ཁང་པ་བརྩེགས་བའི་རྒྱན་དང༌། བླ་རེའི་རྒྱན་གྲངས་མེད་པ་དང༌། གསར་གྱི་དྲ་བའི་ཁབ་གྲངས་མེད་པ་དང༌། སྤོས་<line/>
དང༌། བདུག་པའི་དམ་པ་ཐམས་ཅད་ཀྱི་རྒྱན་གྲངས་མེད་པ་དང༌། གོས་ཐམས་ཅད་གདིང་པར་བཏིང་བའི་རྒྱན་གྱིས་ཐམས་ཅད་རབ་ཏུ་བརྒྱན་པའི་གཙུག་ལག་ཁང་གྲངས་མེད་པས་<line/>
བསྙེན་བཀུར་བྱས་པར་གྱུར་ཅིག །དེ་ལྟར་མཆོད་པ་རྒྱ་ཆེན་པོ་སྦྱར་ཏེ་སངས་རྒྱས་ཐམས་ཅད་ལ་ཡིད་ཀྱི་དབང་པོ་ཤིན་ཏུ་དད་པས་མཆོད་པ་དང༌། རིམ་གྲོ་རྒྱུན་མི་ཆད་པ་དང༌། སངས་<line/>
</page>
<page index="376" id="189A">༄༅། །རྒྱས་ཕུ་དུད་དུ་བྱ་བ་དང༌། ཕྱིར་མི་ལྡོག་པ་ལས་བྱུང་བས་ཕྱག་འཚལ་ཞིང་མཆོད་པ་དང༌། བསྙེན་བཀུར་བྱས་ཏེ། དེ་བཞིན་གཤེགས་པ་དེ་དག་<line/>
ཐམས་ཅད་རིམ་གྲོར་བྱ་བས་བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པ་ཟད་པར་གྱུར་ཅིག། འགྲོ་བ་ཐམས་ཅད་དད་པར་བྱ་བ་དང༌། སེམས་ཅན་ཐམས་ཅད་ཀྱི་<line/>
དགེ་བའི་རྩ་བ་ཡང་དག་པར་བསྡུ་བ་དང༌། འགྲོ་བ་ཐམས་ཅད་ཀྱི་སྡུག་བསྔལ་གྱི་ཕུང་པོ་རྣམ་པར་བཟློག་པ་དང༌། སེམས་རྒྱ་ཆེན་པོ་བསྐྱེད་པ་ལ་མོས་པར་བྱ་བ་དང༌། རྒྱན་<line/>
ཆེན་པོས་ཡང་དག་པར་བརྒྱན་པ་དང༌། ཚད་མེད་པར་རྣམ་པར་བྲེས་པའི་རྒྱན་དང༌། བརྩམས་པ་མཐར་ཕྱིན་པར་བྱ་བ་དང༌། སངས་རྒྱས་འབྱུང་བ་ཤིན་ཏུ་དཀོན་པ་<line/>
བརྗོད་པར་བྱ་བ་དང༌། དེ་བཞིན་གཤེགས་པའི་སྟོབས་ཡོངས་སུ་རྫོགས་པར་བྱ་བ་དང༌། མཆོད་རྟེན་སྣ་ཚོགས་བསྙེན་བཀུར་བར་བྱ་བ་དང༌། སངས་རྒྱས་ཐམས་ཅད་ཀྱི་<line/>
བསྟན་པ་ཡང་དག་པར་གཟུང་བའི་ཕྱིར་དེ་བཞིན་གཤེགས་པ་བཞུགས་ཤིང་འཚོ་སྐྱོང་བ་དེ་ལ་དེ་ལྟ་བུའི་རིམ་གྲོ་བྱེད་པ་དང༌། དེ་དག་ཡོངས་སུ་མྱ་ངན་ལས་འདས་ནས་<line/>
ཀྱང་སངས་རྒྱས་དེ་དག་ཐམས་ཅད་ཀྱི་སྐུ་གདུང་མཆོད་པ་ལ་རབ་ཏུ་བརྩོན་པར་བྱ་བས་བསྐལ་པ་གྲངས་མེད་པ་ཟད་ཀྱང་དེ་བཞིན་གཤེགས་པ་དེ་དག་མཆོད་པ་དང༌། བསྙེན་<line/>
</page>
<page index="377" id="189B">བཀུར་བའི་རྒྱན་དང༌། བརྗོད་པ་ཡོན་ཏན་མཐའ་ཡས་པ་བསྔགས་པས་བསྒྲུབས་པ་དང༌། འགྲོ་བ་ཐམས་ཅད་ཡོངས་སུ་སྨིན་པར་བྱ་བས་བསྒྲུབས་པ་དེ་དག་མཐར་ཐུག་པར་མ་གྱུར་<line/>
ཅིག །དེ་ལྟར་རིམ་གྲོ་བྱེད་པ་ལས་ཕྱིར་ལྡོག་པར་མ་གྱུར་ཅིག །རྒྱུན་གཅོད་པར་མ་གྱུར་ཅིག །སེམས་ཡོངས་སུ་སྐྱོ་བ་མེད་པ་ཡང་ཐོབ་པར་གྱུར་ཅིག །མངོན་པར་ཆགས་<line/>
པའི་སེམས་འདུ་ཤེས་རྣམ་པར་སྤངས་པ་དང༌། མི་གནས་པའི་ཆོས་ཉིད་དང༌། དགེ་བའི་རྩ་བ་རློམ་སེམས་ཐམས་ཅད་བཅོམ་པས་རློམ་སེམས་མེད་པར་གྱུར་པ་དང༌། ཆོས་<line/>
འགྱུར་བ་མེད་པ་ཡང་དག་པ་ཇི་ལྟ་བ་བཞིན་གྱི་རྒྱས་བཏབ་པའི་ཆོས་ཀྱི་སྒོ་དང༌། ཚེ་དང་སྐྱེ་བ་ཐམས་ཅད་དུ་འཁོར་བར་འགྱུར་པའི་སངས་རྒྱས་ཀྱི་སྤྱོད་པ་དང༌། སྐྱེ་བ་མེད་པའི་རང་བཞིན་ལ་<line/>
དབྱོད་[*DPYOD?] ཅིང་དམིགས་པའི་ཆོས་ཀྱི་རྒྱས་བཏབ་པའི་སེམས་བསྐྱེད་པ་དང༌། དེ་བཞིན་གཤེགས་པས་བྱིན་གྱིས་བརླབས་པའི་ཡོངས་སུ་བསྔོ་བ་དང༌། ཆོས་ཀྱི་རང་བཞིན་ལ་རབ་ཏུ་བརྩོན་<line/>
པའི་ཡོངས་སུ་བསྔོ་བ་མཉམ་པ་ཉིད་དང༌། མངོན་པར་འདུ་བྱ་བ་མེད་པའི་ཚུལ་ལ་ཞུགས་པའི་མངོན་པར་འདུ་བྱ་བ་མེད་པར་སྒྲུབ་པ་དང༌། དངོས་པོ་ཐམས་ཅད་ཀྱི་འདུ་ཤེས་དང་བྲལ་<line/>
བའི་བསྔོ་བའི་ཚུལ་དང༌། བསྔོ་བ་ལ་མཁས་པའི་རྣམ་པ་ཚད་མེད་པ་དང༌། བྱང་ཆུབ་སེམས་དཔའི་བསྔོ་བ་སྲིད་པ་ཀུན་ལས་འཕགས་པ་དང༌། སྒོམ་པའི་སྒོ་མཚན་མ་ལ་མཁས་པས་<line/>
</page>
<page index="378" id="190A">༄༅། །གནས་པ་དང༌། བྱང་ཆུབ་སེམས་དཔའི་སྤྱོད་པ་དགེ་བའི་རྩ་བ་ཉེ་བར་ལེན་པའི་བྱིན་གྱི་རླབས་ཅན་དང༌། བྱང་ཆུབ་ཏུ་སེམས་བསྐྱེད་པ་བསྔོ་བ་ཆེན་པོས་ཡོངས་སུ་སྦྱངས་པ་དང༌། དགེ་བའི་<line/>
རྩ་བ་ཐམས་ཅད་ལ་གནས་པའི་མོས་པ་ཡོངས་སུ་རྒྱས་པར་གནས་ཐམས་ཅད་ཡང་དག་པར་བཅོམ་པར་གྱུར་ཅིག། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི། དགེ་བའི་རྩ་<line/>
བ་དེ་དག་འདི་ལྟར་ཅི་ནས་ཀྱང་འཁོར་བའི་རྒྱུད་དུ་ཆུད་ཟོས་པར་མི་འགྱུར་བ་དང༌། ཅི་ནས་ཀྱང་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ཆུད་ཟོས་པར་མི་འགྱུར་བ་དང༌། ཅི་ནས་<line/>
ཀྱང་སྲིད་པའི་འདུ་འཛིས་ཆུད་ཟོས་པར་མི་འགྱུར་པ་དང༌། ཅི་ནས་ཀྱང་སེམས་ཅན་གྱི་ཁམས་ཐམས་ཅད་བསྒྲལ་བ་དང༌། ཅི་ནས་ཀྱང་སྐྱེ་བ་དང༌། འཆི་འཕོས་སྐྱོན་དུ་མི་འགྱུར་བ་དང༌།<line/>
ཅི་ནས་ཀྱང་ཆགས་པ་མེད་པའི་ཡེ་ཤེས་ཀྱི་སྒོ་སྟོར་བར་མི་འགྱུར་བ་དང༌། ཅི་ནས་ཀྱང་བྱང་ཆུབ་སེམས་དཔའི་སྤྱོད་པ་གཅིག་ནས་གཅིག་ཏུ་བརྒྱུད་པའི་རྒྱུ་ཟད་པར་མི་འགྱུར་བ་དང༌། ཅི་<line/>
ནས་ཀྱང་འཇིག་རྟེན་གྱི་ཆོས་ཀྱིས་ཀུན་ཏུ་བླངས་པར་མི་འགྱུར་བ་དང༌། ཅི་ནས་ཀྱང་ཕ་རོལ་ཏུ་ཕྱིན་པ་རྣམས་ཀྱིས་རྣམ་པར་དག་པར་འགྱུར་བ་དང༌། ཅི་ནས་ཀྱང་ཐམས་ཅད་མཁྱེན་པའི་<line/>
སྟོབས་ཕུན་སུམ་ཚོགས་པར་འགྱུར་བར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་སེམས་བསྐྱེད་པ་མུན་པ་མེད་པ་དང་ལྡན་པ་ནི།<line/>
</page>
<page index="379" id="190B">ཆོས་དཀར་པོ་སྣང་བར་གྱུར་པས་ཉེ་བར་བརྟན་ཅིང་ཡོངས་སུ་བསྔོ་བའི་མཆོག་སྐྱེས་བུ་དམ་པས་སྤྱད་པ་དང༌། ཡོངས་སུ་ངག་པའི་ཡིད་ཀྱིས་ཡང་དག་པར་རྟོག་པ་དང༌། སེམས་དང་འདྲ་བའི་<line/>
ཆོས་ཐམས་ཅད་ལ་ཞུགས་པ་དང༌། སྒྱུ་མ་དང་འདྲ་བའི་ལས་ཡོངས་སུ་ཤེས་པ་དང༌། མིག་ཡོར་ལྟ་བུའི་ལས་ཀྱི་རྣམ་པར་སྨིན་པ་ལ་མོས་པ་དང༌། སྤྲུལ་པ་ལྟ་བུའི་མངོན་པར་<line/>
འདུ་བྱེད་པ་ལ་གནས་པ་དང༌། སྒྲ་བརྙན་ལྟ་བུའི་ལས་ལ་བརྟེན་པ་དང༌། གྲིབ་མ་ལྟ་བུའི་བྱང་ཆུབ་སེམས་དཔའི་སྤྱོད་པའི་རྗེས་སུ་སོང་བ་དང༌། ཆགས་པ་མེད་པའི་ཆོས་ཀྱི་མིག་<line/>
རབ་ཏུ་སྐྱེས་པ་དང༌། བྱ་བ་མེད་པར་འབྱམས་ཀླས་པའི་རྗེས་སུ་སོང་བ་དང༌། ཞི་བའི་རིགས་རབ་ཏུ་ཐོབ་པ་དང༌། གཉིས་སུ་མེད་པ་དང་ལྡན་པའི་འདུས་བྱས་དང༌། འདུས་མ་བྱས་<line/>
ཀྱི་ཆོས་ཐམས་ཅད་ལ་རབ་ཏུ་ཞུགས་པ་དང༌། ཆོས་མ་ནོར་བའི་མཚན་མ་ཐོབ་པར་བྱ་བ་དང༌། བྱང་ཆུབ་སེམས་དཔའི་སྤྱོད་པ་དེ་ཐམས་ཅད་ཀྱི་རྗེས་སུ་སོང་བ་དང༌། མཚན་མ་<line/>
ཐམས་ཅད་ལ་ཞེན་པ་མེད་པ་དང༌། ཐུན་མོང་གི་ལས་ལ་མཁས་པའི་རྗེས་སུ་སོང་བ་དང༌། ཆོས་དཀར་པོ་ཐམས་ཅད་རྒྱུན་མ་ཆད་པ་དང༌། ཆགས་པ་ཐམས་ཅད་ཀྱིས་མངོན་<line/>
པར་མ་ཞེན་པ་དང༌། ཆགས་པ་མེད་པར་འགྲོ་བ་ལ་བརྟེན་པ་དང་ལྡན་པ་ཡིན་ཏེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤིན་ཏུ་བསམ་པའི་བློ་དང་ལྡན་པ།<line/>
</page>
<page index="380" id="191A">༄༅། །དགེ་བའི་རྩ་བ་ལ་རྨོངས་པ་མེད་པ། ཆོས་ཐམས་ཅད་དང་འགལ་བ་མེད་པའི་ཆོས་ཅན། རྒྱུ་དང༌། ལས་དང༌། བྱ་བ་དང་འགལ་བ་མེད་པ་ཡང་དག་<line/>
པར་མཐོང་བ། ཡོངས་སུ་བསྔོ་བ་ལ་མཁས་པ། ངོ་བོ་ཉིད་ཀྱི་ཆོས་ཀྱི་ཚུལ་དང༌། ལས་རྣམ་པར་སྨིན་པ་མངོན་པར་སྒྲུབ་པའི་ཕ་རོལ་ཏུ་ཕྱིན་པ་ཆོས་ཐམས་ཅད་ལ་རྣམ་པར་<line/>
ལྟ་ཞིང༌། རྣམ་པར་དཔྱོད་པའི་ཡེ་ཤེས་དང་ལྡན་པ། ཡོངས་སུ་བསྔོ་བའི་ཡེ་ཤེས་ཆེན་པོ་མངོན་པར་ཤེས་པ་ལས་ཤིན་ཏུ་རིག་པའི་དགེ་བའི་རྩ་བ་དང་ལྡན་པ། མངོན་པར་འདུ་<line/>
བྱ་བ་མེད་པར་སྤྱོད་པའི་སེམས་དགེ་བ་དང་ལྡན་པ་དེ་དགེ་བའི་རྩ་བ་དེ་དག་འདི་ལྟར་ཅི་ནས་ཀྱང་འགྲོ་བ་ཐམས་ཅད་ཡོངས་སུ་དགྲོལ་བ་དང༌། སངས་རྒྱས་ཀྱི་རིགས་བདུད་ཀྱི་<line/>
ལས་དང་བྲལ་བ། ལས་ཀྱི་རྣམ་པ་ཡོངས་སུ་བྱང་བའི་བདག་ཉིད་ཅན་ཐམས་ཅད་མཁྱེན་པ་ཉིད་དུ་མོས་ཤིང་རྗེས་སུ་སོང་བའི་སེམས་དང་ལྡན་པར་འགྱུར་བར་ཡོངས་སུ་<line/>
བསྔོའོ༑ ༑བསྔོ་བ་དེ་ཡང་ཚད་མེད་པའི་ཡེ་ཤེས་ཁོང་དུ་ཆུད་པར་བྱ་བའི་ཕྱིར་ཡང་དག་པར་མཐོང་བར་བྱེད་དེ། དགེ་བའི་རྩ་བ་དེ་དག་འཇིག་རྟེན་གྱི་ཡུལ་དང་རྣམ་པར་བྲལ་བ།<line/>
ཉོན་མོངས་པ་ཐམས་ཅད་དང་རྣམ་པར་བྲལ་བར་ཡོངས་སུ་བསྔོའོ། །སེམས་ཅན་ཐམས་ཅད་ཤིན་ཏུ་རྣམ་པར་བྱང་བའི་ཕྱིར་ཡང་ཡོངས་སུ་བསྔོ་སྟེ། ཡེ་ཤེས་རྣམ་པར་དག་<line/>
</page>
<page index="381" id="191B">པའི་མཐར་ཐུག་པར་ཟབ་པའི་ཚུལ་གྱིས་དགེ་བའི་རྩ་བ་དེ་དག་ཅི་ནས་ཀྱང་འཁོར་བའི་ཆོས་ཀྱིས་མི་བསྐྱོད་ཅིང༌། སངས་རྒྱས་ཀྱི་དགེ་བ་མངོན་པར་འབྱུང་བ་སེམས་བསྐྱེད་པ་དང་<line/>
ལྡན་པར་ཡོངས་སུ་བསྔོའོ། །དགེ་བའི་རྩ་བ་དེ་དག་ཡོངས་སུ་བསྔོ་བའི་ཚེའང་བདུད་ཀྱི་ལས་ཐམས་ཅད་ལས་རྣམ་པར་བཟློག་སྟེ་ཆོས་མཉམ་པ་ཉིད་ཀྱི་རྒྱ་ཡོངས་སུ་བསྔོ་བའི་ཡེ་ཤེས་<line/>
ཀྱི་རྗེས་སུ་སོང་བ་ལས་རྒྱས་འདེབས་པར་བྱེད་དོ། །དགེ་བའི་རྩ་བ་དེ་དག་ཐམས་ཅད་མཁྱེན་པ་ཉིད་ཀྱི་ལོངས་སྤྱོད་ཀྱི་ཕྱིར་ཡང་ཆོས་ཐམས་ཅད་འཇིག་རྟེན་ལས་འདས་པར་ཁོང་དུ་<line/>
ཆུད་པའི་ཡོངས་སུ་བསྔོ་བས་ཡོངས་སུ་བསྔོའོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་ཡོངས་སུ་བསྔོ་བ་ནི། ཐམས་ཅད་མཁྱེན་པའི་ཐེག་པའི་<line/>
དཀྱིལ་འཁོར་ཡོངས་སུ་གྲུབ་པས་འགྱོད་པ་མེད་པའི་དགེ་བའི་རྩ་བ་དང་ལྡན་པ་ཡིན་ཏེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་རྣམས་ཀྱི་ཡོངས་སུ་བསྔོ་<line/>
བ་མི་ཕྱེད་པ་དང་ལྡན་པ་ཞེས་བྱ་བ་སྟེ། གཉིས་པའོ། །ཡོངས་སུ་བསྔོ་བ་དེ་དང་ལྡན་པའི་བྱང་ཆུབ་སེམས་དཔའ་ནི། དགེ་བའི་རྩ་བ་ཐམས་ཅད་ཡོངས་སུ་བསྔོ་ཞིང༌། སངས་རྒྱས་<line/>
གྲངས་མེད་པ་མངོན་སུམ་དུ་བྱ་བ་ཐོབ་པར་འགྱུར་རོ། །ཆོས་བརྗོད་དུ་མེད་པ་ཡོངས་སུ་དག་པ་ཡང་ཡོངས་སུ་རྫོགས་པར་བྱེད་དོ། །སེམས་ཅན་ཐམས་ཅད་མཉམ་པ་ཉིད་ཀྱང་ཁོང་<line/>
</page>
<page index="382" id="192A">༄༅། །དུ་ཆུད་པར་བྱེད་དོ། །ཆོས་ཐམས་ཅད་ལ་འཇུག་པ་རྨོངས་པ་མེད་པ་ལ་ཡང་རབ་ཏུ་འཇུག་གོ །སངས་རྒྱས་ཐམས་ཅད་ཀྱི་བྱིན་གྱི་རླབས་བདུད་ཀྱི་<line/>
ལས་ཐམས་ཅད་རབ་ཏུ་འཇོམས་པ་ཡང་ཡོངས་སུ་སྒྲུབ་བོ། །མངོན་པར་སྐྱེས་པའི་བྱང་ཆུབ་ཀྱི་སེམས་ཀྱང་ཡོངས་སུ་རྫོགས་པར་འགྲུབ་པར་འགྱུར་རོ། །ཆགས་པ་མེད་པ་<line/>
ལ་རབ་ཏུ་འཇུག་པའི་ཕྱིར་གཞན་གྱི་དྲིང་མི་འཇོག་པའང་ཡང་དག་པར་འགྲུབ་བོ། །ཆོས་ཐམས་ཅད་ཀྱི་དོན་མཐོང་བ་ཡང་རབ་ཏུ་ཐོབ་བོ། །སངས་རྒྱས་ཀྱི་ཞིང་ཐམས་ཅད་<line/>
ཀྱི་རྗེས་སུ་སོང་བའི་འདུ་ཤེས་ཀྱི་གནས་ཀྱང་རབ་ཏུ་རྟོགས་པར་བྱེད་དོ། །འགྲོ་བ་ཐམས་ཅད་ཡོངས་སུ་སྣང་བར་བྱ་བའི་ཡོངས་སུ་དག་པ་ཡང་ཡོངས་སུ་སྒྲུབ་བོ། །དེ་ནས་<line/>
བྱང་ཆུབ་སེམས་དཔའ་རྡོ་རྗེའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །<line/>
དེ་དག་ཡིད་ནི་དབྱེ་བ་མེད་བསྒྱུར་ཅིང༌། །ཇི་སྙེད་ལས་རྣམས་ཡང་དག་བརྩོན་བྱེད་ཀུན། །ཅི་ནས་རྒྱལ་བ་མངོན་པར་མཉེས་འགྱུར་བ། །དེ་ལྟར་འཇིག་རྟེན་མཁས་ལ་ཡོངས་<line/>
སུ་བསྔོ་བ་བྱེད། །སངས་རྒྱས་བསམ་དུ་མེད་པ་བསྙེན་བཀུར་ཅིང༌། །སྦྱིན་འདུལ་སྡོམ་པ་མཆོག་གི་ཚུལ་ཁྲིམས་རྣམས། །ཅི་ནས་འགྲོ་ཀུན་རྣམ་པར་དག་འགྱུར་བ། །དེ་ལྟར་<line/>
</page>
<page index="383" id="192B">འཇིག་རྟེན་ཕན་ཕྱིར་ཡོངས་སུ་བསྔོ། །ཇི་སྙེད་འདི་ན་སྤོས་ཀྱི་གཞལ་མེད་ཁང༌། །མེ་ཏོག་རྣམ་པ་ན་བཟའི་རྣམ་པ་དང༌། །ལྷབ་ལྷུབ་རྣམ་པ་གདུགས་ཀྱི་རྣམ་པ་དག །དེས་ན་ཡེ་ཤེས་<line/>
མཁས་ལ་བསྙེན་བཀུར་བྱེད། །དེ་ལྟར་སྐྱེས་བུའི་སེངྒེ་དྲང་སྲོང་རྣམས། །བསྐལ་པ་བསམ་ཡས་བསྙེན་ཅིང་བཀུར་བྱས་ཀྱང༌། །རྒྱལ་བ་སྐྱེས་བུ་འདུལ་བ་མཆོད་བྱས་པས། །ནམ་<line/>
ཡང་ངོམས་པར་ཚོར་བར་མི་འགྱུར་རོ། །དེ་དག་རྒྱལ་བ་ཀུན་ལ་མོས་བྱེད་ཅིང༌། །ཕྱོགས་རྣམས་ཀུན་གྱི་འཇིག་རྟེན་སྒྲོན་མ་རྣམས། །མི་ཡི་སེངྒེ་མཚུངས་མེད་ཇི་སྙེད་དུ། །<line/>
འཇིག་རྟེན་ཕྱོགས་བཅུ་དག་ན་བཞུགས་པ་མཐོང༌། །བསྐལ་པ་བསམ་གྱིས་མི་ཁྱབ་རྣམ་མང་དུ། །མི་ངོམས་ཡིད་ཀྱིས་སྦྱིན་པ་གཏོང་བྱེད་ཅིང༌། །དགེ་བ་དེ་ལ་རྗེས་སུ་སེམས་<line/>
བྱེད་པས། །བསྐལ་པ་བརྒྱར་ཡང་ངོམས་པར་མི་ཚོར་རོ། །འགྲོ་བའི་འདུ་ཤེས་རྣམ་རྟོག་རབ་ཤེས་ཀྱང༌། །དེ་ལ་དེ་ནི་མི་རྟོག་རྣམ་མི་རྟོག །དེ་དག་འགྲོ་བའི་དབང་པོ་མ་ལུས་<line/>
ཤེས༑ ༑དེ་དག་ཕན་ཕྱིར་རྟག་ཏུ་འཇུག་པར་བྱེད། །དེ་དག་དགའ་ཞིང་མཉམ་པར་གཞག་པའི་སེམས། །དད་པ་འོད་གསལ་སྲི་ཞུ་ལྡན་པ་རྣམས། །བསམ་ཡས་བསྐལ་པར་<line/>
འཇིག་རྟེན་འགྲོ་ཕན་ཕྱིར། །ཡོངས་སུ་དགྲོལ་བའི་སེམས་ཀྱིས་སྤྲོ་བར་བྱེད། །དེ་དག་བདེ་གཤེགས་མྱ་ངན་འདས་པ་ལ། །སྣ་ཚོགས་རྣམ་པ་ཐ་དད་ཡིད་འོང་བའི། །མཆོད་<line/>
</page>
<page index="384" id="193A">༄༅། །རྟེན་བསམ་གྱིས་མི་ཁྱབ་རྩིག་བྱེད་ཅིང༌། །མཆོད་པ་བྱེད་ཀྱང་ནམ་ཡང་ཚིམ་པ་མེད། །མཚུངས་མེད་དེ་དག་སྐུ་གཟུགས་རྣམ་དག་པ། །རབ་ཏུ་འོད་འབར་<line/>
གསེར་གྱི་སྙིང་པོ་ཅན། །རྒྱལ་བའི་སྐུ་གཟུགས་རི་རབ་མཉམ་པ་དག །བྱེ་བ་བརྒྱ་ཕྲག་མཐའ་ཡས་རབ་ཏུ་བྱེད། །ཟིལ་མནོན་དམ་པ་རྙེད་པ་དེ་དག་ནི། །བསོད་ནམས་ཡངས་<line/>
པའི་སྟོབས་དེ་སྒྲུབ་པ་ན། །དེ་དག་ཡོངས་བསྔོའི་ཤེས་པར་རབ་རྟོགས་ཤིང༌། །དངོས་དང་དངོས་མེད་ཐམས་ཅད་རབ་ཏུ་སྒོམ། །འདི་འདྲའི་ཡེ་ཤེས་ཚུལ་ལ་ཡོངས་བསྔོས་<line/>
པས༑ ༑དེ་ཕྱིར་འཁོར་བར་ཟད་པར་མི་འགྱུར་ཏེ། །ཆོས་ཉིད་ཡེ་ཤེས་མཆོག་དང་དམ་པ་དང༌། །དེ་ལ་ཆོས་རྣམས་སྐྱེ་བ་གང་ཡང་མེད། །དེས་ནི་འཇིག་རྟེན་མཁྱེན་པ་རྣམ་<line/>
དག་ལྟར། །སེམས་ཀྱང་རབ་ཏུ་རྣམ་པར་དག་པར་འགྱུར། །དེས་ན་མི་ཟད་མཐར་ཕྱིན་ཚུལ་རྟོགས་པའི། །འདུས་བྱས་བསོད་ནམས་ཟད་པར་འགྱུར་བ་མེད། །གང་རྣམས་<line/>
བྱང་ཆུབ་སེམས་དང་ལྡན་གྱུར་ཅིང༌། །འཇིག་རྟེན་ཀུན་ལ་གནས་པ་མེད་པ་དག །འགྲོ་བ་ཀུན་ལ་ཆགས་པ་མེད་པ་ཡིན། །ཕྱོགས་རྣམས་ཀུན་ཏུ་འང་མཐའ་ཡས་རབ་ཏུ་འགྲོ།<line/>
གང་གིས་མི་ཡི་དབང་པོ་ཀུན་འབྱུང་བ། །དེ་འདྲའི་སེམས་སུ་ཡོངས་སུ་བསྔོ་བ་བྱེད། །འགྲོ་བ་ཐམས་ཅད་སེམས་དང་མཉམ་རྟོགས་ཀྱང༌། །འགྲོ་བ་ཀུན་ཏུ་སེམས་ནི་དམིགས་པ་<line/>
</page>
<page index="385" id="193B">མེད༑ །དེ་དག་དངོས་པོ་ཐམས་ཅད་མ་ལུས་པར། །ཆོས་རྣམས་དངོས་མེད་ཇི་བཞིན་འཇུག་པར་བྱེད། །ཅི་ནས་འཇིག་རྟེན་ལམ་དུ་ཉམས་མེད་པར། །རྣམ་དག་མིག་ཅན་ཡོངས་སུ་བསྔོ་བ་<line/>
བྱེད༑ ༑དེས་ནི་སྲིད་རྣམས་ཡོངས་སུ་དག་པར་བསྔོ། །དངོས་སུ་སྲེད་ལ་རྟོག་པར་མི་བྱེད་དེ། །དངོས་དང་དངོས་མེད་ཚུལ་ནི་ཤེས་བྱེད་ཅིང༌། །འོད་གསལ་དང་བས་སེམས་ཀྱང་ཚིམ་པར་<line/>
བྱེད༑ ༑སངས་རྒྱས་ཞིང་གཅིག་གནས་པར་མི་བྱེད་དེ། །ཞིང་རྣམས་མ་ལུས་ཀུན་ཏུ་འང་གནས་མི་འཆའ། །འདུས་བྱས་ཆོས་ཀྱིས་སྙེམས་པར་མི་བྱེད་དེ། །དེ་དག་རང་བཞིན་ལ་ཡང་མི་གནས་<line/>
སོ༑ ༑ཅི་ནས་རྒྱལ་བ་ཀུན་གྱི་ཀུན་མཁྱེན་དང༌། །ཅི་ནས་བླ་མེད་སངས་རྒྱས་རྒྱན་ཐོབ་ཅིང༌། །ཅི་ནས་རྒྱལ་བ་ཐམས་ཅད་མཉེས་འགྱུར་བ། །དེ་ལྟར་དེ་དག་ལས་ནི་ཡོངས་སུ་བསྔོ། །ཡེ་ཤེས་དམ་<line/>
པའི་རྣམ་པ་ཚུལ་ཤེས་པ། །དེ་དག་རྐང་གཉིས་དམ་པ་དྲན་བྱེད་ཅིང༌། །དེ་འདྲའི་ཆོས་རྣམས་གནས་མེད་རབ་ཤེས་པས། །དེ་འདྲའི་བསོད་ནམས་གནས་པ་མེད་པར་འགྱུར། །དེ་དག་འགྲོ་བ་<line/>
ཀུན་གྱི་སྐྱབས་ཡིན་ཏེ། །ལས་ཀྱི་མཐའ་རྣམས་ཐམས་ཅད་རྣམ་པར་སྤོང༌། །འགྲོ་བ་ཀུན་ལ་ཕན་དང་བདེ་སེམས་ཀྱིས། །འཇིག་རྟེན་ཡོངས་སུ་སྤང་བ་གང་ཡང་མེད། །ཆོས་དང་བར་དུ་<line/>
མྱ་ངན་འདའ་བ་དག །གང་ཕྱིར་གཞན་མིན་འགྲངས་པའི་ས་ལ་སྲུང༌། །གང་གིས་རྒྱལ་འགྱུར་སངས་རྒྱས་གྱུར་བའི་རྣམས། །དེ་ལྟར་དགེ་བ་དེ་དག་ཡོངས་སུ་བསྔོ། །འཇིག་རྟེན་འགྲོ་<line/>
</page>
<page index="386" id="194A">༄༅། །བའི་རྒྱུད་ལ་རློམ་སེམས་མེད། །འདུས་བྱས་རྣམས་ལའང་དེ་དག་ཆགས་པ་མེད། །ཚིག་གི་ལམ་ལ་དེ་དག་གནས་པ་མེད། །ཚིག་མེད་ལམ་ལའང་ནམ་<line/>
ཡང་མི་གནས་སོ། །ཆོས་རྣམས་ཐམས་ཅད་མ་ལུས་བསྡུ་མཛད་དོ། །མི་ཡི་དམ་པ་སངས་རྒྱས་ཇི་སྙེད་པས། །འགྲོ་རྒྱུད་ཐམས་ཅད་རྣམ་པར་ཕྱེ་བས་མཁྱེན། །ཐུགས་ཀྱིས་རྣམ་པར་<line/>
དབྱེ་དང་རྟོག་མི་མངའ། །རྒྱན་གཅིག་ལས་ནི་རྒྱན་རྣམས་ཀུན་འབྱིན་ཀྱང༌། །རྣམ་པར་རྟོག་པའི་ཆོས་སུ་མི་བྱེད་དེ། །དེ་དག་ཐམས་ཅད་དངོས་མེད་སྤྱོད་མེད་པར། །འཇིག་རྟེན་རྟོག་པ་མེད་<line/>
པར་རབ་ཏུ་ཤེས། །མི་ཕྱེད་པ་དང་ལྡན་པ་ཞེས་བྱ་བ་སྟེ། ཡོངས་སུ་བསྔོ་བ་གཉིས་པའོ། །བམ་པོ་སུམ་ཅུ་རྩ་གསུམ་པ། ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་<line/>
དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་སངས་རྒྱས་ཐམས་ཅད་ལ་ཡང་དག་པར་བསྐྱེད་པ་ཞེས་བྱ་བ་གསུམ་པ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་འདས་པའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་སུ་བསྔོ་བ་ལ་ཡང་རྗེས་སུ་སློབ་བོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་<line/>
ཀྱི་ཡོངས་སུ་བསྔོ་བ་ལ་ཡང་རྗེས་སུ་སློབ་བོ། །ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་སུ་བསྔོ་བ་ལ་ཡང་རྗེས་སུ་སློབ་བོ། །དེ་བྱང་ཆུབ་སེམས་དཔའི་<line/>
</page>
<page index="387" id="194B">སྤྱད་པ་ལ་སྤྱོད་པའི་ཚེ་མི་མཐུན་པ་མ་ཡིན་ཞིང་ཡིད་དུ་འོང་བའམ། མི་མཐུན་པ་མ་ཡིན་ཞིང་ཡིད་དུ་འོང་བར་རེག་པའམ། མི་མཐུན་པ་མ་ཡིན་ཞིང་ཡིད་དུ་འོང་བའི་ཆོས་སམ། མི་མཐུན་པ་མ་<line/>
ཡིན་ཞིང་ཁ་ན་མ་ཐོ་བ། མེད་པ་རྣམ་པར་དག་པ། དགེ་བ། ཡངས་པ། འོད་གསལ་བ་གང་གིས་ཡིད་དགའ་བ་སྐྱེ་ཞིང་བདེ་བར་འགྱུར་བ། དད་པ་སྐྱེ་བ། དགའ་བ་སྐྱེ་བ། རབ་ཏུ་དགའ་བར་<line/>
གནས་པ། སྤྲོ་བ་རབ་ཏུ་འབྱུང་བ། ཡིད་མི་བདེ་བ་རྣམ་པར་བཟློག་པ། སེམས་བདེ་བར་འགྱུར་བ། །ཉམས་དགའ་བར་འགྱུར་བ། བསམ་པ་འཇམ་པར་འགྱུར་བ། དབང་པོ་སིམ་པར་འགྱུར་<line/>
པའི་གཟུགས་གང་ཇི་སྙེད་ཡོད་པ་དེ་དག་ཐམས་ཅད་མཐོང་བར་གྱུར་ཏེ། དེ་བདེ་བའི་འདུ་ཤེས་དེ་དག་མཐོང་བའི་ཚེ་འདི་ལྟར་ཡོངས་སུ་བསྔོ་སྟེ། བདག་གི་བདེ་བ་ཡོངས་སུ་བསྔོ་བ་འདིས་<line/>
སངས་རྒྱས་བཅོམ་ལྡན་འདས་དེ་དག་སངས་རྒྱས་ཀྱི་རྣམ་པར་སྤྱོད་པའི་བདེ་བ་བསམ་གྱིས་མི་ཁྱབ་པ་དང་ཕྱི་ཕྱིར་ཞིང་ཡང་ལྡན་པར་གྱུར་ཅིག །སངས་རྒྱས་ཀྱི་ཏིང་ངེ་འཛིན་གྱི་བདེ་<line/>
བ་མཚུངས་པ་མེད་པས་ཡང་དག་པར་གཟུང་བར་གྱུར་ཅིག །སངས་རྒྱས་ཀྱི་ཐུགས་རྗེ་ཆེན་པོའི་བདེ་བ་མཐའ་ཡས་པར་ཕྱིར་ཞིང་ཡང་ཤིན་ཏུ་བརྟན་པར་གྱུར་ཅིག །སངས་རྒྱས་ཀྱི་<line/>
རྣམ་པར་ཐར་པའི་བདེ་བ་ཚད་མེད་པ་ཡང་དག་པར་ལྡན་པར་གྱུར་ཅིག །སངས་རྒྱས་ཀྱི་ཆོ་འཕྲུལ་ཚད་མེད་པས་ཤིན་ཏུ་བཟུང་བར་གྱུར་ཅིག །སངས་རྒྱས་ཀྱི་ཁྱུ་མཆོག་གི་མཐུ་ཕྱུང་<line/>
</page>
<page index="388" id="195A">༄༅། །བའི་བདེ་བ་རྙེད་པར་དཀའ་བས་ཤིན་ཏུ་ཁྱབ་པར་གྱུར་ཅིག །སངས་རྒྱས་ཀྱི་སྟོབས་ཀྱི་བདེ་བ་ཚད་མེད་པས་ཤིན་ཏུ་བདེ་བར་གྱུར་ཅིག །ཚོར་བ་<line/>
ཐམས་ཅད་ཞི་ཞིང་སྐྱེ་བ་མེད་པའི་བདེ་བས་འགྱུར་བ་མེད་པར་བདེ་བར་གྱུར་ཅིག། ཆགས་པ་མེད་པར་གནས་པ་རྟག་ཏུ་མཉམ་པར་བཞག་པའི་དེ་བཞིན་གཤེགས་པའི་<line/>
བདེ་བ་གཉིས་སུ་མེད་ཅིང་ཡང་དག་པར་སྤྱོད་པས་འཁྲུག་པ་མེད་པའི་བདེ་བར་གྱུར་ཅིག། ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་དགེ་བའི་རྩ་བ་དེ་དག་<line/>
དེ་བཞིན་གཤེགས་པ་རྣམས་ལ་ཡོངས་སུ་བསྔོས་ནས་བྱང་ཆུབ་སེམས་དཔའ་རྣམས་ལ་ཡོངས་སུ་བསྔོ་བ་བྱེད་དེ། འདི་ལྟར་བསམ་པ་ཡོངས་སུ་མ་རྫོགས་པ་རྣམས་ཀྱི་<line/>
བསམ་པ་ཡོངས་སུ་རྫོགས་པར་འགྱུར་བའི་ཕྱིར་ཡོངས་སུ་བསྔོའོ། །ལྷག་པའི་བསམ་པ་ཡོངས་སུ་མ་དག་པ་རྣམས་ཡོངས་སུ་དག་པར་བྱ་བ་དང༌། ཕ་རོལ་ཏུ་ཕྱིན་པ་ཡོངས་སུ་<line/>
མ་རྫོགས་པ་ཐམས་ཅད་ཡོངས་སུ་རྫོགས་པར་བྱ་བ་དང༌། བྱང་ཆུབ་ཀྱི་སེམས་རྡོ་རྗེ་ལྟ་བུ་ཤིན་ཏུ་བརྟན་པར་བྱ་བ་དང༌། ཐམས་ཅད་མཁྱེན་པའི་གོ་ཆ་ཕྱིར་མི་ལྡོག་པ་རྒྱུན་མི་<line/>
འཆད་པར་བྱ་བ་དང༌། བྱང་ཆུབ་ཏུ་གཞོལ་བའི་དགེ་བའི་རྩ་བ་རྣམས་ཡོངས་སུ་བསྲུང་བ་དང༌། འགྲོ་བ་ཐམས་ཅད་དང་མཉམ་པའི་བྱང་ཆུབ་ཀྱི་སེམས་བསྐྱེད་པའི་སྨོན་ལམ་ཡོངས་<line/>
</page>
<page index="389" id="195B">སུ་རྫོགས་པར་བྱ་བ་དང༌། བྱང་ཆུབ་སེམས་དཔའ་ཐམས་ཅད་ཀྱི་རྣམ་པར་སྤྱོད་པ་ཐོབ་པར་བྱ་བ་དང༌། བྱང་ཆུབ་སེམས་དཔའི་དབང་པོ་ཐམས་ཅད་ཀྱི་མངོན་པར་ཤེས་པ་ཤིན་ཏུ་རྣོ་བར་བྱ་བ་<line/>
དང༌། བྱང་ཆུབ་སེམས་དཔའ་ཐམས་ཅད་ཀྱི་དགེ་བའི་རྩ་བ་ཐམས་ཅད་མཁྱེན་པ་ཉིད་དུ་ཐུག་པར་འགྱུར་བར་བྱ་བའི་ཕྱིར་ཡོངས་སུ་བསྔོ་སྟེ། དེ་ལྟར་དགེ་བའི་རྩ་བ་དེ་དག་ཐམས་ཅད་<line/>
བྱང་ཆུབ་སེམས་དཔའ་རྣམས་ཀྱི་དོན་དུ་ཡོངས་སུ་བསྔོའོ། །དེ་ཡང་དགེ་བའི་རྩ་བ་ཆུང་དུ་ན་སེ་གོལ་གཏོགས་པ་ཙམ་དུ་སངས་རྒྱས་ཞི་བའི་སྒྲ་ཐོས་སམ། ཆོས་ཉན་ཏམ། འཕགས་<line/>
པའི་དགེ་འདུན་བསྙེན་བཀུར་བྱེད་དམ། གང་ཅི་ཡང་རུང་སྟེ། དགེ་བའི་རྩ་བ་དེ་དག་སེམས་ཅན་ཐམས་ཅད་ལ་བར་ཆད་མེད་པར་ཡོངས་སུ་བསྔོའོ། །སངས་རྒྱས་རྗེས་སུ་དྲན་པ་ཡོངས་སུ་<line/>
རྫོགས་པར་ཡོངས་སུ་བསྔོའོ། །ཆོས་རྗེས་སུ་དྲན་པ་རབ་ཏུ་སྦྱོར་བར་ཡོངས་སུ་བསྔོའོ། །འཕགས་པའི་དགེ་འདུན་རིམ་གྲོ་བྱ་བར་ཡོངས་སུ་བསྔོའོ། །སངས་རྒྱས་མཐོང་བ་དང་མི་<line/>
འབྲལ་བར་ཡོངས་སུ་བསྔོའོ། །སེམས་རྣམ་པར་དག་པར་ཡོངས་སུ་བསྔོའོ། །སངས་རྒྱས་ཀྱི་ཆོས་ཁོང་དུ་ཆུད་པར་ཡོངས་སུ་བསྔོའོ། །ཚད་མེད་པའི་ཡོན་ཏན་ལ་རབ་ཏུ་འཇུག་པའི་<line/>
ཕྱིར་ཡོངས་སུ་བསྔོའོ། །མངོན་པར་ཤེས་པ་དང༌། དགེ་བའི་རྩ་བ་རྣམ་པར་དག་པའི་ཕྱིར་ཡོངས་སུ་བསྔོའོ། །ཆོས་ཀྱི་ཐེ་ཚོམ་རྣམ་པར་བསལ་བའི་ཕྱིར་ཡོངས་སུ་བསྔོའོ། །ཇི་ལྟར་<line/>
</page>
<page index="390" id="196A">༄༅། །ཉན་ཐོས་དང༌། རང་སངས་རྒྱས་རྣམ་པར་དག་པ་བསྟན་པ་ལ་སྤྱོད་པའི་སེམས་ཅན་རྣམས་ལ་ཡོངས་སུ་བསྔོ་བ་དེ་བཞིན་དུ་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་དེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལའང་ཡོངས་སུ་བསྔོ་སྟེ། འདི་ལྟར་སེམས་ཅན་དམྱལ་བའི་ལམ་རྣམ་པར་བཟློག་པའི་ཕྱིར་ཡོངས་སུ་བསྔོའོ། །བྱོལ་<line/>
སོང་གི་སྐྱེ་གནས་རྒྱུན་གཅད་པའི་ཕྱིར་ཡོངས་སུ་བསྔོའོ། །གཤིན་རྗེའི་འཇིག་རྟེན་རྩ་བ་ནས་གཅད་པའི་ཕྱིར་ཡོངས་སུ་བསྔོའོ། །ངན་སོང་གི་རྒྱུད་ཐམས་ཅད་མ་ལུས་པར་རྒྱུན་<line/>
གཅད་པའི་ཕྱིར་ཡོངས་སུ་བསྔོའོ། །སེམས་ཅན་དེ་དག་ཐམས་ཅད་ཀྱང་བླ་ན་མེད་པའི་བྱང་ཆུབ་ཏུ་མོས་ཤིང་ཕྱིར་མི་ལྡོག་པའི་ཕྱིར་ཡོངས་སུ་བསྔོའོ། །ལྷག་པའི་བསམ་པས་<line/>
ཐམས་ཅད་མཁྱེན་པ་ཉིད་དུ་སེམས་བསྐྱེད་པ་རབ་ཏུ་འཐོབ་པར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་ཆོས་ཐམས་ཅད་མི་སྤང་བའི་ཕྱིར་ཡོངས་སུ་བསྔོའོ། །ཐམས་ཅད་<line/>
མཁྱེན་པའི་ས་ཤིན་ཏུ་བདེ་བ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཤིན་ཏུ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་<line/>
ཅད་ཡེ་ཤེས་མཐའ་ཡས་པ་ཁོང་དུ་ཆུད་པར་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་སེམས་དཔའ་ནི། དགེ་བའི་རྩ་བ་གང་ཡང་རུང་སྟེ། བྱང་ཆུབ་ཏུ་དམིགས་པ་དང་བྲལ་བའི་<line/>
</page>
<page index="391" id="196B">སེམས་དང༌། ཐམས་ཅད་མཁྱེན་པར་དམིགས་པ་ལ་བརྩོན་པའི་ཡིད་ལ་བྱེད་པ་དང༌། བདག་གདུལ་བ་དང༌། ཕ་རོལ་གདུལ་བ་ལ་གཞོལ་བའི་ལྷག་པའི་བསམ་པ་དང༌། བདག་དང་གཞན་<line/>
ཡོངས་སུ་སྨིན་པར་སྦྱོར་བའི་ཐབས་མཁས་པ་དང༌། བྱང་ཆུབ་སེམས་དཔའི་ཚུལ་དང༌། ཡེ་ཤེས་ཀྱི་རྗེས་སུ་འབྲང་བས་ཡོངས་སུ་སྨིན་པར་བྱེད་པའི་རྣམ་པར་ཐར་པ་དང༌། སེམས་བསྐྱེད་<line/>
པ་གནས་པ་མེད་པ་དང་འགྲོགས་པའི་མཉམ་པར་གཞག་པ་དང༌། སྔོན་སྙིང་རྗེ་ཆེན་པོ་བསྐྱེད་པས་ཁྱིམ་ན་གནས་པ་དང༌། བྱམས་པའི་སེམས་དང་ལྡན་པས་རང་གི་ཆུང་མའི་རྗེས་སུ་<line/>
འབྲང་བ་དང༌། སྦྱོར་བ་ཉམས་པ་མེད་པ་དང༌། བྱང་ཆུབ་སེམས་དཔའི་ལམ་ཤིན་ཏུ་རྣམ་པར་དག་པས་རྩོམ་པ་དང༌། ཡང་དག་པར་རྩོམ་པ་དང༌། སྒྲུབ་པ་དང༌། ཡང་དག་པར་སྒྲུབ་<line/>
པ་དང༌། སྐྱེད་པ་དང༌། ཡང་དག་པར་སྐྱེད་པ་དང༌། དམིགས་པ་ཆེན་པོས་ཡང་དག་པར་སྡུད་པ་དང༌། གྲུབ་པར་བྱེད་པ་དང༌། རྒྱ་ཆེར་བྱེད་པ་དང༌། ཡོངས་སུ་རྫོགས་པར་བྱེད་པ་དང༌། ཁྱིམ་<line/>
ན་གནས་པ་དང༌། བུ་དང་འགྲོགས་ཤིང་གནས་པ་ན་འདི་ལྟར་ཡོངས་སུ་བསྔོ་སྟེ། བྱང་ཆུབ་སེམས་དཔའ་ཁྱིམ་ན་གནས་པའི་ཚེ་གང་ཅི་ཡང་རུང་སྟེ། གོས་དང༌། ཟས་དང༌། མལ་སྟན་དང༌།<line/>
ནད་ཀྱི་རྐྱེན་སྨན་དང༌། ཡོ་བྱད་དང༌། འགྲོ་བ་དང༌། འོང་བ་དང༌། སྤྱོད་པ་དང༌། ལྡང་བ་དང༌། རྟེན་པ་དང༌། སྐྱེ་མཆེད་འབྱུང་བའི་ལས་དང༌། སྤྱོད་ལམ་ལ་གནས་པ་དང༌། སྤྱོད་ལམ་བརྟུལ་<line/>
</page>
<page index="392" id="197A">༄༅། །བ་དང༌། ལུས་དང་ངག་གི་ལས་སྤྱོད་པ་དང༌། དབང་པོ་དྲུག་བསྡམས་པ་དང༌། རང་གི་ལུས་ཕྱི་བ་དང༌། མཉེ་བ་དང༌། ཁྲུས་བྱེད་པ་དང༌། ཟོས་པ་དང༌། འཐུངས་<line/>
པ་དང༌། འཆོས་པ་དང༌། མྱངས་པ་དང༌། བརྐྱང་བ་དང༌། བསྐུམ་པ་དང༌། ལྟ་བ་དང༌། ཀུན་ཏུ་ལྟ་བ་དང༌། ལོག་པ་དང༌། སད་པ་དང༌། རང་གི་ལུས་བརྟན་པར་བྱ་བ་དེ་དག་ཐམས་<line/>
ཅད་བྱང་ཆུབ་སེམས་དཔའ་ཐམས་ཅད་མཁྱེན་པའི་སེམས་དང་ལྡན་པ། ཐམས་ཅད་མཁྱེན་པར་དམིགས་པ་ལ་བརྩོན་པ། སེམས་ཅན་ཐམས་ཅད་ལ་ཕན་པ་དང་བདེ་བར་སེམས་<line/>
པ༑ བྱང་ཆུབ་ཏུ་སྨོན་ལམ་ཚད་མེད་པ་བཏབ་པ། སེམས་ཚད་མེད་པ་དང་ལྡན་པ། དགེ་བའི་རྩ་བ་རྒྱ་ཆེན་པོ་ཡོངས་སུ་སྡུད་པ། འགྲོ་བ་ཐམས་ཅད་སྐྱོབ་པར་བརྩོན་པ། དགེ་བའི་<line/>
རྩ་བ་ལ་རྟག་ཏུ་བརྩོན་པ། རློམ་པ་དང༌། བག་མེད་པ་རྣམ་པར་བཟློག་པ། ཐམས་ཅད་མཁྱེན་པའི་ཆོས་ཉིད་ལ་རབ་ཏུ་བརྟེན་པ། རྣམ་པར་ཤེས་པ་དང༌། སེམས་བསྐྱེད་པ་དང༌།<line/>
ཡིད་ལ་བྱེད་པ་གཞན་མེད་པ། སངས་རྒྱས་ཐམས་ཅད་ཀྱི་བྱང་ཆུབ་ལ་མངོན་པར་གནས་པ། ཉོན་མོངས་པའི་ཕྱོགས་ཐམས་ཅད་ལས་ཕྱིར་ཕྱོགས་པ། བྱང་ཆུབ་སེམས་དཔའ་<line/>
ཐམས་ཅད་ཀྱི་བསླབ་པ་ལ་སློབ་པའི་སེམས་དང་ལྡན་པ། ཐམས་ཅད་མཁྱེན་པའི་ལམ་ཉམས་པ་མེད་པ། ཡེ་ཤེས་ཀྱིས་ལ་བརྟེན་པ། བསྟན་པའི་གནས་དང་ལྡན་པ། དགེ་བའི་<line/>
</page>
<page index="393" id="197B">རྩ་བས་ཤེས་རབ་ཆེ་བ། བུང་བ་བཞིན་དུ་དགེ་བའི་རྩ་བའི་ཚོགས་ཆེན་པོ་གསོག་པ། འགྲོ་བ་ཐམས་ཅད་ལས་རྒྱུད་ཤིན་ཏུ་འཕགས་པ། འདུ་བྱེད་ལ་མངོན་པར་ཞེན་པ་མེད་པ། དེ་བཞིན་<line/>
གཤེགས་པ་ཐམས་ཅད་ཀྱི་གདམས་ངག་མཐུན་པར་འཛིན་པས་ཐམས་ཅད་མཁྱེན་པ་ཉིད་དུ་མ་བསྔོས་པ་གང་ཡང་མེད་དེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཁྱིམ་ན་<line/>
གནས་པའི་ཚེ་དགེ་བའི་རྩ་བ་དེ་དག་ཡང་དག་པར་སྡུད་ཅིང་སྒྲུབ་བོ། །ཡོངས་སུ་བསྔོ་སྟེ། དེ་ལྟར་དེ་ཆུང་དུ་ན་ཁྱིའི་ལམ་གྱི་རྒྱུད་དུ་གཏོགས་པ་དང༌། དེ་མ་ཡིན་པའི་བྱོལ་སོང་གི་རིས་སུ་<line/>
གཏོགས་པ་ལ་ཟས་སྣ་འགའ་མ། ཁམ་འགའ་ཡོངས་སུ་གཏོང་བ་བྱེད་ཀྱང་དེ་ཐམས་ཅད་དེ་དག་ཉིད་ལ་ཕན་པ་དང༌། དེ་དག་ཉིད་ལ་བདེ་བ་དང༌། བྱོལ་སོང་གི་སྐྱེ་གནས་དེ་དག་སྡུག་<line/>
བསྔལ་གྱི་རྒྱ་མཚོ་དེ་དག་དང༌། སྡུག་བསྔལ་གྱི་རྒྱུ་དེ་དག་དང༌། སྡུག་བསྔལ་གྱི་ཕུང་པོ་དེ་དག་དང༌། སྡུག་བསྔལ་གྱི་ཚོར་བ་དེ་དག་དང༌། སྡུག་བསྔལ་བསགས་པ་དེ་དག་དང༌། སྡུག་བསྔལ་<line/>
མངོན་པར་འདུ་བྱེད་པ་དེ་དག་དང༌། སྡུག་བསྔལ་གྱི་གཏེར་དེ་དག་དང༌། སྡུག་བསྔལ་གྱི་རྩ་བ་དེ་དག་དང༌། སྡུག་བསྔལ་གྱི་སྐྱེ་མཆེད་དེ་དག་ནས་སེམས་ཅན་དེ་དག་ཡོངས་སུ་སྒྲོལ་ཞིང་རྣམ་<line/>
པར་བཟློག་པའི་ཕྱིར་ཡོངས་སུ་བསྔོའོ། །དེ་ལ་དམིགས་པས་སེམས་ཅན་ཐམས་ཅད་མངོན་དུ་བྱེད་དོ། །དམིགས་པར་བྱེད་དོ། །ཡིད་ལ་བྱེད་དོ། །དགེ་བའི་རྩ་བ་དེ་དང་དེ་དག་ལའང་སྔོན་དུ་<line/>
</page>
<page index="394" id="198A">༄༅། །འགྲོ་བར་བྱེད་དེ། འདི་ལྟར་ཐམས་ཅད་མཁྱེན་པ་ཉིད་དུ་ཡོངས་སུ་བསྔོའོ། །བྱང་ཆུབ་ཏུ་སེམས་བསྐྱེད་པས་ཡོངས་སུ་འཛིན་ཏོ། །དགེ་བའི་རྩ་བ་དེ་དག་ལ་<line/>
ཉེ་བར་འཇོག་གོ །འཁོར་བའི་དགོན་པ་ལས་རྣམ་པར་བཟློག་གོ །སངས་རྒྱས་ཀྱི་བདེ་བ་བསྒྲིབས་པ་མེད་པ་ཡང་མངོན་དུ་བྱེད་དེ། འཁོར་བའི་རྒྱུད་ལས་འབྱིན་པར་བྱེད་དོ། །སངས་<line/>
རྒྱས་ཀྱི་ཆོས་ལ་བརྩོན་པའི་བྱམས་པས་ཀྱང་ཡོངས་སུ་རྒྱས་པར་བྱེད་དོ། །སྙིང་རྗེ་ཆེན་པོས་ཀྱང་དེ་དག་ལ་སྙིང་བརྩེ་བར་བྱེད་དེ། བདེ་བ་རྣམ་པར་དག་པའང་དེ་དག་ལ་ཡོངས་སུ་བསྔོའོ།།<line/>
དགེ་བའི་རྩ་བ་ཡོངས་སུ་བསྲུང་བར་བྱ་བའི་ཕྱིར་ཡང་རབ་ཏུ་འཇུག་སྟེ། དེ་དག་སངས་རྒྱས་ཀྱི་ཆོས་ལ་ཉེ་བར་སྡུད་དོ། །དེ་དག་བདུད་ཀྱི་ཡུལ་ལས་རྣམ་པར་བཟློག་གོ། དེ་དག་<line/>
དེ་བཞིན་གཤེགས་པའི་ཡུལ་ལ་འཇུག་པར་བྱེད་དོ། །དེ་དག་འཇིག་རྟེན་གྱི་རྒྱུད་ཐམས་ཅད་ལས་གྱེན་དུ་སྐྱོད་པར་བྱེད་དོ། །དེ་དག་དེ་བཞིན་གཤེགས་པ་ཐམས་ཅད་ཀྱི་རིགས་ལ་<line/>
ཡང་དག་པར་སྒྲུབ་པར་བྱེད་དོ། །དེ་དག་དུས་གསུམ་མཉམ་པ་ཉིད་ལ་རབ་ཏུ་གཞོག་སྟེ། དེ་ལྟར་བྱང་ཆུབ་སེམས་དཔའ་དགེ་བའི་རྩ་བ་གང་ཅི་ཡང་རུང་སྟེ་ཡང་དག་པར་བསྒྲུབས་<line/>
པ་དང༌། ཡང་དག་པར་སྒྲུབ་པར་འགྱུར་བ་དེ་དག་ཐམས་ཅད་འདི་ལྟར་ཡོངས་སུ་བསྔོ་སྟེ། འདི་སྙམ་དུ་སེམས་བསྐྱེད་དེ། ཇི་ལྟར་འདས་པའི་སངས་རྒྱས་རྣམས་ཀྱིས་སྔོན་བྱང་<line/>
</page>
<page index="395" id="198B">ཆུབ་སེམས་དཔའི་སྤྱད་པ་ལ་སྤྱོད་ཅིང་སངས་རྒྱས་ལ་རིམ་གྲོ་མཛད་པའི་དམིགས་པ་དང༌། དགེ་བའི་རྩ་བ་ཐམས་ཅད་ཀྱི་དམིགས་པ་ལ་བརྩོན་པར་མཛེད་པའི་ཚེ་གཟུགས་ལ་གནས་པ་<line/>
མེད་པ་དང༌། ཚོར་བ་ལ་མངོན་པར་མ་ཆགས་པ་དང༌། འདུ་ཤེས་ཀྱི་རྣམ་པ་ཕྱིན་ཅི་ལོག་མེད་པ་དང༌། འདུ་བྱེད་མངོན་པར་འདུ་བྱ་བ་མེད་པ་དང༌། རྣམ་པར་ཤེས་པ་མངོན་པར་ཆགས་<line/>
པ་མེད་པ་དང༌། སྐྱེ་མཆེད་དྲུག་ལས་གྱེན་དུ་འཕགས་པ་དང༌། འཇིག་རྟེན་གྱི་ཆོས་དང་མི་འགྲོགས་པ་དང༌། འཇིག་རྟེན་ལས་འདས་པར་ཡོངས་སུ་བསྔོ་བ་དང༌། ནམ་མཁའ་ལྟ་བུའི་ཆོས་<line/>
འབྱམས་ཀླས་པ་རབ་ཏུ་མཁྱེན་པ་དང༌། ཆོས་ཐམས་ཅད་གནས་མེད་པར་རབ་ཏུ་རྟོགས་པ་དང༌། ཆོས་ཐམས་ཅད་མ་སྐྱེས་པས་འབྱུང་བ་དང༌། ཆོས་ཐམས་ཅད་མ་འགགས་པར་<line/>
གཟིགས་པ་དང༌། མི་བདེན་པའི་ཆོས་ཐམས་ཅད་ལ་མངོན་པར་ཆགས་པ་ལས་གྱེན་དུ་འཕགས་པ་དང༌། ཆོས་ཐམས་ཅད་མི་བརྫུན་ཞིང་བདེན་པར་གཟིགས་པ་དང༌། ཆོས་ཐམས་<line/>
ཅད་འཕོ་བ་མེད་པ་ལ་ཤིན་ཏུ་མོས་པ་དང༌། ཆོས་ཐམས་ཅད་ཀྱི་ཡང་དག་པའི་མཐའ་མ་ཉམས་པ་ལ་གནས་པ་དང༌། ཆོས་ཐམས་ཅད་མཚན་ཉིད་མེད་པའི་མཚན་ཉིད་ལས་<line/>
ཤིན་ཏུ་འཕགས་པ་དང༌། ཆོས་དེ་ལྟ་བུའི་མཚན་ཉིད་ཅན་ཐམས་ཅད་རང་བཞིན་མེད་པའི་རང་བཞིན་དུ་རྟོགས་པ་དང༌། སྒོ་ཀུན་ནས་དགེ་བའི་རྩ་བ་ཡང་དག་པར་སྒྲུབ་པ་ལ་བརྩོན་པ་<line/>
</page>
<page index="396" id="199A">༄༅། །དང༌། དེ་བཞིན་གཤེགས་པའི་དཀྱིལ་འཁོར་གྱིས་གཟིགས་པ་ཐམས་ཅད་ལ་ཤིན་ཏུ་གཞོལ་བས་དགེ་བའི་རྩ་བ་དེ་དག་ཡོངས་སུ་བསྔོས་པ་དེ་བཞིན་<line/>
དུ་བདག་གིས་ཀྱང་ཆོས་ཉིད་དེ་དག་ཁོ་ན་ལ་མོས་པར་བྱས་ཏེ། ཆོས་དེ་ལྟ་བུ་ལ་བརྩོན་པའི་སེམས་བསྐྱེད་པ། ཆོས་ཐམས་ཅད་དང་མི་འགལ་བ། སྒྱུ་མ་ལྟ་བུའི་ཆོས་ལས་<line/>
བྱུང་བ་དང༌། མིག་ཡོར་དང༌། ཆུ་ཟླ་ལྟ་བུའི་རྗེས་སུ་སོང་བ་དང༌། མེ་ལོང་གི་དཀྱིལ་འཁོར་ལ་གདོང་གི་དཀྱིལ་འཁོར་ཡོད་པ་ལྟ་བུའི་རྒྱུ་དང་ལྡན་པའི་མཐུ་དང༌། དེ་བཞིན་<line/>
གཤེགས་པའི་སའི་མཐར་ཕྱིན་པར་ལས་ཀྱི་རྒྱུད་ཡོངས་སུ་བསྔོའོ། །ཞེས་སེམས་བསྐྱེད་དེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་འདས་པའི་སངས་<line/>
རྒྱས་བཅོམ་ལྡན་འདས་རྣམས་ཀྱི་རྗེས་སུ་སློབ་ཅིང༌། དགེ་བའི་རྩ་བ་དེ་དག་ཡོངས་སུ་བསྔོའོ། །འདས་པ་རྣམས་ལ་ཇི་ལྟ་བ་དེ་བཞིན་དུ་མ་བྱོན་པ་དང༌། དེ་བཞིན་དུ་ད་ལྟར་<line/>
བྱུང་བ་དང༌། དེ་བཞིན་དུ་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡོངས་སུ་བསྔོ་བའི་རྗེས་སུ་བསླབ་སྟེ་དགེ་བའི་རྩ་བ་དེ་<line/>
དག་ཡོངས་སུ་བསྔོའོ། །ཡང་འདི་ལྟར་སེམས་བསྐྱེད་དེ། སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་དགེ་བའི་རྩ་བ་འདི་ལྟར་ཡོངས་སུ་བསྔོའོ། །<line/>
</page>
<page index="397" id="199B">ཞེས་བྱ་བར་ཐུགས་སུ་ཆུད་པ་དེ་ལྟ་བུའི་བསྔོ་བ་རབ། དམ་པ། མཆོག །བླ་ན་མེད་པ། མཉམ་པ་མེད་པ། མི་མཉམ་པ་དང་མཉམ་པ། འདྲ་བ་མེད་པ། མཚུངས་པ་མེད་པ། གཙོ་<line/>
བོར་གྱུར་པ། ཐུ་བོར་གྱུར་པ། ཀུན་ཏུ་སྙོམས་པ། མི་མཉམ་པ་མེད་པ། བདག་ཉིད་ཆེ་བ། ཤིན་ཏུ་ཡངས་པ། དགེ་བ། རྣམ་པར་དག་པ། ཁ་ན་མ་ཐོ་བ་མེད་པ་བརྗོད་དུ་མེད་པས་ཡོངས་སུ་<line/>
བསྔོའོ། །སྙམ་དུ་སེམས་བསྐྱེད་དེ། བྱང་ཆུབ་སེམས་དཔའ་དགེ་བའི་རྩ་བ་དེ་ལྟར་ཡོངས་སུ་བསྔོ་བ་ནི་ལུས་ཀྱི་ལས་རྣམ་པར་དག་པས་ལུས་རྣམ་པར་དག་པ་ཡིན། ངག་གི་ལས་རྣམ་<line/>
པར་དག་པས་ངག་རྣམ་པར་དག་པ་ཡིན། ཡིད་ཀྱི་ལས་རྣམ་པར་དག་པས་ཡིད་རྣམ་པར་དག་པ་ཡིན། ཁ་ན་མ་ཐོ་བ་མེད་པ་ལ་གནས་པས་བྱང་ཆུབ་སེམས་དཔའི་སྤྱོད་པ་ལ་གནས་པ་<line/>
ཡིན༑ ཁ་ན་མ་ཐོ་བ་མེད་པའི་ལས་དང་ལྡན་པས་དགེ་བའི་རྩ་བ་ལ་བརྩོན་པ་ཡིན། ཐམས་ཅད་མཁྱེན་པ་ཉིད་ལ་རབ་ཏུ་བརྩོན་པས་སེམས་ཉམས་པ་མེད་པ་ཡིན། ཆོས་ཐམས་ཅད་<line/>
བྱེད་པ་མེད་པར་ཞུགས་པས་ཤིན་ཏུ་ཆེ་བ་ལ་གནས་པ་ཡིན། འཇིག་རྟེན་གྱི་ཆོས་ཀྱིས་མ་གོས་པ་འཇིག་རྟེན་ལས་འདས་པའི་ཆོས་དང་འབྱོར་པ་ཡིན། ཡེ་ཤེས་དང་མངོན་<line/>
པར་ཤེས་པའི་ལས་དང་ལྡན་པས་ལས་འབྱམས་ཀླས་པ་མཐའ་དང་དབུས་མེད་པ་ཐམས་ཅད་རབ་ཏུ་ཤེས་པ་ཡིན། གནས་པ་ཐམས་ཅད་ཡང་དག་པར་བཅོམ་པས་ཡོངས་སུ་<line/>
</page>
<page index="398" id="200A">༄༅། །བསྔོ་བ་ལ་མཁས་པ་ཡིན་ཏེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་གསུམ་པ་སངས་<line/>
རྒྱས་ཐམས་ཅད་ལ་ཡང་དག་པར་བསྐྱེད་པ་ཞེས་བྱ་བ་སྟེ། བསྔོ་བ་དེ་ལ་གནས་པའི་སེམས་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། དེ་བཞིན་གཤེགས་<line/>
པའི་འཕྲིན་ལས་ཀྱི་ཟིལ་དང་ལྡན་པ་ཡིན། སངས་རྒྱས་ཀྱི་ཕུན་སུམ་ཚོགས་པ་ལ་ཞུགས་པ་ཡིན། ཡེ་ཤེས་ཀྱི་ཡུལ་ལ་ཞུགས་པ་ཡིན། བྱང་ཆུབ་སེམས་དཔའི་ལས་<line/>
དང་མ་བྲལ་བ་ཡིན། ཐབས་མཁས་པ་རྣམ་པར་དཔྱོད་པ་ལ་མཁས་པ་ཡིན། ཆོས་ཀྱི་དབྱིངས་ལ་རབ་ཏུ་ཞུགས་པ་ཡིན། བྱང་ཆུབ་སེམས་དཔས་ཡོངས་སུ་སྨིན་པར་<line/>
བྱ་བའི་མཚམས་སྦྱོར་བ་ལ་མཁས་པ་དང་ལྡན་པ་ཡིན། དེ་བཞིན་གཤེགས་པ་ཐམས་ཅད་ཀྱི་རིགས་དང་རྒྱུད་དུ་ཆུད་པ་ཡིན། ཆོས་ཐམས་ཅད་ཀྱི་རྒྱུད་མཐའ་དང་དབུས་<line/>
མེད་པ་ལ་མཁས་པས་རབ་ཏུ་དབྱེ་བ་ཁོང་དུ་ཆུད་པ་ཡིན། འཇིག་རྟེན་དུ་སྐྱེ་བར་སྣང་ཡང་འཇིག་རྟེན་གྱི་ཆོས་ཀྱིས་མི་བརྗོད་པ་ཡིན་ནོ། །དེ་ནས་བྱང་ཆུབ་སེམས་དཔའ་རྡོ་<line/>
རྗེའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་བསྔོ་བ་བསླབ་ལ་བསླབ་པ་<line/>
</page>
<page index="399" id="200B">སྟེ༑ ༑སྐྱེས་བུའི་གཙོ་བོ་ཇི་སྙེད་འདས་པ་དང༌། །གང་དག་མ་བྱོན་གང་དག་བཞུགས་པ་རྣམས། །དེ་དག་སྤྱོད་པའི་རྗེས་སུ་དཔའ་བ་སློབ། །བདེ་བ་ཇི་སྙེད་གང་དག་རྒྱུ་བ་དང༌། །སྐྱེས་བུའི་གཙོ་<line/>
བོས་གང་དང་རབ་བསྔགས་པ། །མིག་ཏུ་འོང་ཞིང་དག་པ་རྒྱ་ཆེན་རྣམས། །འཇིག་རྟེན་མཁྱེན་པ་རྣམ་པ་ཡོངས་སུ་བསྔོ། །ལུས་ཀྱི་བདེ་བ་གང་དག་གཤེགས་པ་དང༌། །མིག་བདེ་དེ་<line/>
བཞིན་རྣ་བའི་བདེ་བ་དང༌། །སྣ་དང་ལྕེ་ཡི་བདེ་བ་མཐའ་ཡས་པ། །དེ་དག་རྒྱལ་བ་ཀུན་ལ་ཡོངས་སུ་བསྔོ། །འགྲོ་བ་ཀུན་ན་དགེ་བ་གང་ཡོད་པ། །སྐྱེས་བུ་འདུལ་བས་ཐུགས་སུ་ཆུད་པ་<line/>
རྣམས༑ ༑དེ་དག་ཐམས་ཅད་མ་ལུས་བསྡུ་བྱས་ཏེ། །འཇིག་རྟེན་ཕན་ཕྱིར་དེ་ལ་རྗེས་སུ་དགའ། །འཇིག་རྟེན་མཁྱེན་པའི་དེ་ལ་དགར་བྱས་ནས། །སྐྱེས་བུ་སེངྒེའི་བདེ་བ་གང་མངའ་<line/>
བ༑ ༑དེ་འདྲའི་བདེ་དང་འགྲོ་བ་ལྡན་འགྱུར་ཞེས། །འགྲོ་བ་ཀུན་ལ་དེ་དག་བསྔོ་བ་བྱེད། །འཇིག་རྟེན་དག་ན་བདེར་འགྱུར་གང་ཡོད་པ། །སྐྱེས་བུའི་དམ་པས་ཐུགས་སུ་ཆུད་པ་རྣམས། །<line/>
བདེ་བ་དེ་དང་འགྲོ་ཀུན་ལྡན་འགྱུར་ཏེ། །འཇིག་རྟེན་སྣོན་མ་བཞིན་དུ་ཀུན་གྱུར་ཅིག །བདེ་བ་དེ་དག་ཡོངས་སུ་བསྔོ་བྱེད་ཀྱང༌། །མཚུངས་མེད་རྟག་ཏུ་འགྲོ་ཕན་བྱེད་པ་དག །སེམས་ཅན་<line/>
ཕན་པར་རྟག་ཏུ་ཞུགས་པ་རྣམས། །ཡོངས་སུ་བསྔོ་བས་རློམ་སེམས་ནམ་ཡང་མེད། །དེ་ལྟར་དེ་དག་ཡོངས་སུ་བསྔོ་བ་ན། །ཚེ་རབས་སྐྱེས་བུ་སེངྒེ་ཅི་འདྲ་བ། །དེ་འདྲའི་དམ་པར་བསོད་<line/>
</page>
<page index="400" id="201A">༄༅། །ནམས་འདི་གྱུར་ཅེས། །སྙིང་རྗེ་ཆེན་པོས་སེམས་ཀྱང་ཡོངས་སུ་བསྐྱེད། །འཇིག་རྟེན་འདི་ན་བྱང་ཆུབ་སྤྱད་སྤྱོད་ཅིང༌། །འགྲོ་བ་དག་ཏུ་ཇི་ལྟར་ལས་<line/>
བསྒྲུབས་པས། །རྒྱལ་བས་ཇི་ལྟར་མཁྱེན་པ་མཚུངས་མེད་པའི། །བདེ་བ་ཀུན་དང་འབྲལ་བར་མ་གྱུར་ཅིག །གང་ཡང་འགྲོ་བ་ཀུན་ན་ཡོད་པ་ཡི། །སྐྱེ་མཆེད་བསྔམས་[*BSDAMS] པ་ཡང་<line/>
དག་སྐྱེས་པ་རྣམས། །ཡེ་ཤེས་ངང་གིས་བསླབ་བྱ་བསླབ་པ་དག །སྐྱེ་རྒུ་ཀུན་ལ་ཕན་ཕྱིར་ཡོངས་སུ་བསྔོ། །ལུས་དང་ངག་དང་ཡིད་ཀྱི་ལས་ཀྱི་རྣམས། །གང་ཡང་རུང་བའི་<line/>
ལམ་ན་ཡོད་པ་དག །ཡེ་ཤེས་ངང་གིས་བསླབ་བྱ་བསླབ་པ་རྣམས། །གཏི་མུག་མེད་པས་ཡོངས་སུ་བསྔོ་བ་བྱེད། །ཇི་སྙེད་དེ་དག་རབ་ཏུ་སྤྱོད་པ་རྣམས། །རྒྱལ་སྲས་<line/>
རྣམས་ཀྱིས་ཡང་དག་བསྡུ་བྱ་བ། །དེ་ནི་མཚུངས་མེད་རྒྱལ་བའི་རྗེས་སུ་འབྱུང༌། །དེ་དག་ཞི་བའི་ཡིད་ཕྱིར་ཡོངས་སུ་བསྔོ། །འཇིག་རྟེན་ཐམས་ཅད་མ་ལུས་བསྡུ་བྱས་ཏེ། །<line/>
འགྲོ་ཡངས་འདི་ན་ཇི་སྙེད་དགེ་ཡོད་པ། །བདེ་བ་དེ་དང་ཡོངས་སུ་ལྡན་པའི་ཕྱིར། །དེ་ལ་དེ་དག་ཡོངས་སུ་བསྔོ་བ་བྱེད། །བདག་ལ་བདེ་བ་ནམ་ཡང་མི་ཚོལ་ཏེ། །བདེ་བ་ཀུན་ལའང་<line/>
རྟག་པར་རབ་ཏུ་ཞུགས། །སྤྲོས་པ་རྣམས་ལ་ནམ་ཡང་མོས་པ་མེད། །བདག་མེད་ཆོས་ལའང་རྟག་པར་འཇུག་པ་ཡིན། །རྒྱལ་བ་ཀུན་གྱིས་ཇི་སྙེད་གཟིགས་པ་ཡི། །རྒྱལ་<line/>
</page>
<page index="401" id="201B">སྲས་ཇི་སྙེད་ཡོད་པ་དེ་དག་ཕྱིར། །མྱུར་དུ་མ་ལུས་སངས་རྒྱས་གྱུར་ཅིག་ཅེས། །བསོད་ནམས་དེ་དག་ཡོངས་སུ་བསྔོ་བ་བྱེད། །བདག་གིས་ལེགས་བསགས་ལས་ནི་གང་ཡོད་པ། །དེ་ཡིས་<line/>
འཇིག་རྟེན་མ་ལུས་ཐམས་ཅད་ཀྱི། །ལམ་རྒྱུད་འགྲོ་བར་གཏོགས་པའི་སེམས་ཅན་རྣམས། །དེ་དག་མ་ལུས་མི་ཡི་གཙོར་གྱུར་ཅིག །སྨོན་ལམ་མང་པོ་ཇི་སྙེད་གང་ཡོད་པ། །མཚུངས་པ་<line/>
མེད་པའི་རྒྱལ་བས་བསྟན་པ་རྣམས། །རྒྱལ་སྲས་བསམ་པ་ཡོངས་སུ་གྲུབ་གྱུར་ཏེ། །སྨོན་ལམ་དེ་དག་རྣམ་པར་དག་གྱུར་ཅིག །འཇིག་རྟེན་ཇི་སྙེད་ལས་ཀྱིས་རྣམ་བྲིས་པ། །ཕྱོགས་ན་<line/>
ཡོད་པ་ཐམས་ཅད་མཐོང་ནས་ཀྱང༌། །དེ་དག་ཡོངས་བཙལ་བསླབ་བྱ་བསླབ་པ་རྣམས། །མ་ལུས་བསོད་ནམས་ཐམས་ཅད་ཡོངས་སུ་བསྔོ། །གཉིས་ཀྱི་ཆོས་ཀྱིས་འཇལ་བར་མི་བྱེད་དེ། །<line/>
གཉིས་མེད་ཆོས་ནི་དེ་དག་མངོན་པར་ཤེས། །གཉིས་སུ་ཡོད་དང་གཉིས་སུ་མེད་པ་ལ། །རྒྱལ་སྲས་དེ་དག་བསམ་པ་མི་སྟོན་ཏོ། །འགྲོ་བའི་འདུ་ཤེས་རྒྱུ་བ་ཇི་སྙེད་པའི། །མ་ལུས་འཇིག་<line/>
རྟེན་འདུ་ཤེས་འདུལ་བྱེད་ཀྱང༌། །འགྲོ་བའི་འདུ་ཤེས་རྒྱུ་བ་རབ་རྟོགས་པས། །འདུ་ཤེས་ཡོད་མིན་འདུ་ཤེས་མེད་མི་འགྱུར། །དེ་དག་ལུས་ཀྱིས་ཡོངས་སུ་དག་གྱུར་ཅིང༌། །དེ་དག་ཡིད་<line/>
ཀྱང་ཡོངས་སུ་དག་པ་ཡིན། །དེ་དག་ངག་གིས་ཤིན་ཏུ་བསྡམས་བྱས་ཤིང༌། །དེ་དག་ཡིད་ཀྱིས་ཡོངས་སུ་དག་པ་ཡིན། །དེ་དག་བདེ་གཤེགས་མྱ་ངན་འདས་པ་དྲན། །མ་བྱོན་སངས་<line/>
</page>
<page index="402" id="202A">༄༅། །རྒྱས་དེ་དག་རྗེས་སུ་སེམས། །ཕྱོགས་བཅུ་དག་ན་བཞུགས་པའི་སངས་རྒྱས་ཀྱང༌། །དེ་དག་རྗེས་སློབ་ཆོས་རྣམས་སྟོན་པ་བྱེད། །དུས་གསུམ་རྒྱལ་བ་ཡེ་<line/>
ཤེས་མཁས་པ་རྣམས། །ཆགས་པ་མེད་པའི་ཐུགས་ཀྱིས་ཇི་ལྟ་བུར། །བྱང་ཆུབ་དོན་ཕྱིར་འཕྲིན་ལས་སྒྲུབ་མཛད་པ། དེ་དག་འཇིག་རྟེན་ཕན་ཕྱིར་ཡོངས་སུ་བསྔོ། །མཆོག་གི་<line/>
བློ་དང་ཚུལ་ཁྲིམས་ལྡན་པའི་བློ། །བདེན་པའི་བློ་དང་གཞན་དུ་མི་འགྱུར་བློ། །ཡང་དག་བློ་དང་རྣམ་པར་དག་པའི་བློ། །དེ་འདྲའི་བློ་ཡི་དམ་པས་ཡོངས་སུ་བསྔོ། །སངས་རྒྱས་ཐམས་<line/>
ཅད་ལ་ཡང་དག་པར་བསྐྱེད་པ་ཞེས་བྱ་བ་སྟེ། ཡོངས་སུ་བསྔོ་བ་གསུམ་པའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཡོངས་སུ་<line/>
བསྔོ་བ་བཞི་པ་ཐམས་ཅད་རྗེས་སུ་སོང་བ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་ལ་བརྩོན་པར་<line/>
བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། འདི་ལྟར་ཡང་དག་པའི་མཐའ་ཐམས་ཅད་དུ་རྗེས་སུ་སོང་ཞིང་དངོས་པོ་ཐམས་ཅད་ཀྱི་རྗེས་སུ་སོང་བ་དང༌། འགྲོ་བ་ཐམས་<line/>
ཅད་ཀྱི་རྗེས་སུ་སོང་བ་དང༌། སེམས་ཅན་ཐམས་ཅད་ཀྱི་རྗེས་སུ་སོང་བ་དང༌། ཞིང་ཐམས་ཅད་ཀྱི་རྗེས་སུ་སོང་བ་དང༌། ཆོས་ཐམས་ཅད་ཀྱི་རྗེས་སུ་སོང་བ་དང༌། ནམ་མཁའ་ཐམས་<line/>
</page>
<page index="403" id="202B">ཅད་ཀྱི་རྗེས་སུ་སོང་བ་དང༌། དུས་གསུམ་ཐམས་ཅད་ཀྱི་རྗེས་སུ་སོང་བ་དང༌། འདུས་བྱས་དང་འདུས་མ་བྱས་ཐམས་ཅད་ཀྱི་རྗེས་སུ་སོང་བ་དང༌། སྤྱོད་པའི་སྒྲ་ཐམས་ཅད་ཀྱི་རྗེས་སུ་སོང་<line/>
བ་དེ་བཞིན་དུ་དགེ་བའི་རྩ་བ་འདི་ཡང་དུས་གསུམ་གྱི་སངས་རྒྱས་སྐྱེ་བ་ཐམས་ཅད་དུ་རྒྱས་པར་ཁྱབ་པར་གྱུར་ཅིག །འདས་པའི་དུས་ཀྱི་སངས་རྒྱས་ཐམས་ཅད་མཆོད་ཅིང་བསྙེན་བཀུར་<line/>
བའི་རྒྱུར་གྱུར་ཅིག། མ་འོངས་པའི་དུས་ཀྱི་སངས་རྒྱས་ཐམས་ཅད་ཀྱི་སྨོན་ལམ་ཡོངས་སུ་རྫོགས་པའི་རྒྱུར་གྱུར་ཅིག །ད་ལྟར་བྱུང་བའི་དུས་ཀྱི་འཇིག་རྟེན་གྱི་ཁམས་ནམ་མཁའི་<line/>
དབྱིངས་ཀྱིས་ཀླས་པ། ཆོས་ཀྱི་དབྱིངས་ཀྱི་མཐས་གཏུགས་པ། ལྷ་རྫས་དང་ལྷ་རྫས་མ་ཡིན་པའི་རིམ་གྲོ་འབྱམས་ཀླས་པ་དང་ལྡན་པ། སངས་རྒྱས་ཐམས་ཅད་མངོན་དུ་གྱུར་བའི་སངས་<line/>
རྒྱས་ཐམས་ཅད་ཀྱི་འཁོར་གྱི་དཀྱིལ་འཁོར་གྱི་དེ་བཞིན་གཤེགས་པ་ཐམས་ཅད་ཀྱི་རྒྱན་རྣམ་པར་དགོད་པའི་རྒྱུར་གྱུར་ཅིག །བློ་བདག་ཉིད་ཆེ་བ་ལ་མོས་ཤིང་ཤིན་ཏུ་ཡངས་པའི་དོན་དུ་<line/>
སྒྲིབ་པ་མེད་པའི་དགེ་བའི་རྩ་བ་ཐམས་ཅད་རྒྱ་ཆེར་ཡོངས་སུ་བསྔོ་བའི་ཕྱིར་འཇིག་རྟེན་གྱི་ཁམས་མཐའ་དང་དབུས་མེད་པ་ཐམས་ཅད་སེམས་བསྐྱེད་པས་རྒྱས་པར་གྱུར་ཅིག །སངས་རྒྱས་<line/>
བཅོམ་ལྡན་འདས་གང་ཇི་སྙེད་ཆོས་ཀྱི་དབྱིངས་མཐའ་དང་དབུས་མེད་པའི་འཇིག་རྟེན་གྱི་ཁམས་དང༌། ནམ་མཁའི་དབྱིངས་འབྱམས་ཀླས་པ་ལ་རབ་ཏུ་གནས་པའི་འཇིག་རྟེན་གྱི་ཁམས་ཀྱི་རྒྱུད་<line/>
</page>
<page index="404" id="203A">༄༅། །དང༌། ལས་གཞན་དང་གཞན་གྱིས་ཤིན་ཏུ་བསྒྲུབས་པའི་ཕྱོགས་འབྱམས་ཀླས་པ་དང༌། འཇིག་རྟེན་གྱི་ཁམས་བརྗོད་དུ་མེད་པར་རྣམ་པར་རྒྱུ་བའི་འཇིག་རྟེན་གྱི་<line/>
ཁམས་དང༌། སངས་རྒྱས་ཀྱི་ཞིང་བརྗོད་དུ་མེད་པའི་འཇིག་རྟེན་གྱི་ཁམས་ཀྱི་ཁོངས་མཐའ་ཡས་པ་དང༌། སངས་རྒྱས་ཀྱི་དམིགས་པ་ལ་གནས་པའི་འཇིག་རྟེན་གྱི་ཁམས་དུ་མ་དང༌།<line/>
འཇིག་རྟེན་གྱི་ཁམས་སྣ་ཚོགས་འབྱམས་ཀླས་པ་དང༌། ས་མཚམས་མེད་པའི་འཇིག་རྟེན་གྱི་འཁོར་དང༌། སྣྲེལ་ཞིར་རྒྱུ་བའི་འཇིག་རྟེན་གྱི་ཁམས་མངོན་པར་གྲུབ་པ་དང༌། སྤྱིའུ་<line/>
ཚུགས་སུ་རྒྱུ་བའི་ཕྱོགས་ཀྱི་འཁོར་གྱི་རྒྱུད་ཀྱི་འཇིག་རྟེན་གྱི་ཁམས་འབྱམས་ཀླས་པ་དང༌། སེམས་ཅན་གྱི་འཁོར་མཐའ་དང་དབུས་མེད་པའི་འཇིག་རྟེན་གྱི་ཁམས་འབྱམས་ཀླས་<line/>
པ་ཤིན་ཏུ་བསྟན་པ་ཐམས་ཅད་མ་ལུས་པ་དེ་དག་ན་བཞུགས་ཤིང་འཚོ་བ་དང༌། སངས་རྒྱས་ཀྱི་འཕྲུལ་པ་དང༌། ཆོ་འཕྲུལ་ཡང་དག་པར་སྟོན་པ་དང༌། བྱང་ཆུབ་སེམས་དཔའ་དེ་<line/>
དག་ཆོས་ཀྱི་དབྱིངས་མ་ལུས་པ་དང༌། ནམ་མཁའི་དབྱིངས་སུ་རྩ་བ་མ་རྙེད་པ་འགྲོ་བ་ཐམས་ཅད་ཡོངས་སུ་གཟུང་བར་སྒྲུབ་པའི་དེ་བཞིན་གཤེགས་པའི་བྱིན་གྱི་རླབས་ཡང་དག་པར་<line/>
སྟོན་པ༑ སངས་རྒྱས་ཀྱི་གཟིགས་པ་ཡེ་ཤེས་འབྱམས་ཀླས་པའི་མངོན་པར་ཤེས་པས་ཐུགས་སུ་ཆུད་པ། རབ་ཏུ་བརྗོད་པ་རྣམ་པར་འཕྲུལ་པ་མཐའ་དང་དབུས་མེད་པས་རབ་ཏུ་<line/>
</page>
<page index="405" id="203B">བྱུང་བ༑ ཆོས་ཐམས་ཅད་ཀྱི་རང་བཞིན་གྱི་རྗེས་སུ་སོང་བ་ཐ་མི་དད་པའི་ཆོས་ཀྱི་དབྱིངས་གཞི་མཉམ་པ་ལ་རབ་ཏུ་ཞུགས་པ། དེ་བཞིན་གཤེགས་པའི་སྙིང་པོའི་ལུས་སུ་གཅིག་པ། ཆོས་<line/>
ཐམས་ཅད་ཀྱི་རབ་ཏུ་ཞུགས་པ་མེད་པ། འགྲོ་བ་ཐམས་ཅད་ལ་ཡང་དག་པར་སྟོན་པས་ན། ཕྱིར་ལྡོག་པ་མེད་པར་འཇིག་རྟེན་གྱི་ཁམས་ཐམས་ཅད་མངོན་པར་སྒྲུབ་པ་ལ་མཁས་པ་ཐུགས་<line/>
སུ་ཆུད་པས་ཐམས་ཅད་མངོན་པར་མཁྱེན་པ། ཆོས་ཐམས་ཅད་ཀྱི་རང་བཞིན་གྱིས་ཤིན་ཏུ་འཕགས་པ། སྒྲིབ་པ་མེད་པའི་བྱིན་གྱི་རླབས་ཀྱིས་ཕྱིར་མི་ལྡོག་པ། སངས་རྒྱས་ཀྱི་དགེ་བའི་རྩ་<line/>
བ་ཡང་དག་པར་བྱུང་བའི་ཕྱིར་ཆགས་པ་མེད་པར་གཟིགས་པའི་བདག་ཉིད་ཆེ་བ་ཅན་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་དང༌།<line/>
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་མེ་ཏོག་གམ། སྤོས་སམ། ཕྲེང་བའམ། བྱུག་པའམ། གདུགས་སམ། རྒྱལ་མཚན་ནམ། བ་དན་ནམ། རིན་པོ་ཆེའམ། མེ་མར་<line/>
གྱིས་དེ་བཞིན་གཤེགས་པའི་སྐུའམ། མཆོད་རྟེན་ཡང་རུང་སྟེ། དམིགས་པ་ཚད་མེད་པས་སྦྱར་བའི་དགེ་བའི་རྩ་བའི་ཚོགས་ཐམས་ཅད་ཀྱིས་དགེ་བའི་རྩ་བ་གང་དང་གང་སྐྱེས་ཀྱང་རུང་སྟེ།<line/>
འཁྲུག་པ་མེད་པའི་སེམས་དང༌། རྩེ་གཅིག་ཏུ་གྱུར་པའི་སེམས་དང༌། གཡོ་བ་མེད་པའི་སེམས་དང༌། རྨོངས་པ་མེད་པའི་སེམས་དང༌། མི་སྒུལ་བའི་སེམས་དང༌། གནས་མེད་<line/>
</page>
<page index="406" id="204A">༄༅། །པའི་སེམས་དང༌། མི་གནས་པའི་སེམས་དང༌། སྲོག་མེད་པའི་སེམས་དང༌། མི་གཡེང་བའི་སེམས་དང༌། ཞི་བའི་སེམས་སུ་བྱས་ཏེ། འདི་ལྟར་ཡོངས་སུ་<line/>
བསྔོ་ཞིང་འདི་སྙམ་དུ་དགེ་བའི་རྩ་བ་འདི་ཆོས་ཀྱི་དབྱིངས་ཤིན་ཏུ་བསྟན་པས་འདུས་པའི་སངས་རྒྱས་ཐམས་ཅད་ཐམས་ཅད་མཁྱེན་པའི་བྱང་ཆུབ་ཀྱིས་འདུས་པའི་མིང་མང་པོ་དང༌།<line/>
ཚིག་དང་ངེས་པའི་ངག་མཐའ་ཡས་པ་དང༌། དུས་ཐ་དད་པར་མངོན་པར་འཚང་རྒྱ་བའི་དེ་བཞིན་གཤེགས་པ་ཕྱི་མའི་མཐར་ཐུག་པའི་བསྐལ་པར་བྱིན་གྱིས་བརླབས་པའི་སྐུ་ཚེའི་<line/>
ཚང་དང༌། མཐའ་དང་དབུས་མེད་པར་ཤིན་ཏུ་བསྟན་པའི་སྔོན་གྱི་མཐའ་དང༌། ཕྱི་མའི་མཐའ་དང༌། ད་ལྟར་བྱུང་བའི་ཡང་དག་པར་རྫོགས་པའི་བྱང་ཆུབ་ཀྱིས་རྒྱས་པ་དང༌། ཆོས་<line/>
ཀྱི་དབྱིངས་དེ་བཞིན་གཤེགས་པའི་འབྱུང་གནས་སངས་རྒྱས་ཐམས་ཅད་ཀྱི་སྐུའི་རྒྱན་གྱིས་བརྒྱན་པའི་སངས་རྒྱས་ཀྱི་ཞིང་དང༌། ཆོས་ཀྱི་དབྱིངས་ཡོངས་སུ་གང་བའི་འཁོར་གྱི་<line/>
དཀྱིལ་འཁོར་དུ་དུས་ཇི་ལྟ་བ་བཞིན་དུ་ཡང་དག་པར་སྟོན་པའི་སངས་རྒྱས་འབྱུང་བའི་དེ་བཞིན་གཤེགས་པ་དེ་དག་གི་སྤོས་ཀྱི་གདུགས་ཚད་མེད་པ་ཡོངས་སུ་འབྱུང་བར་གྱུར་ཅིག །<line/>
སྤོས་ཀྱི་རྒྱལ་མཚན་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་བ་དན་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་གཞལ་མེད་ཁང་ཚད་མེད་པ་ཡོངས་སུ་འབྱུང་<line/>
</page>
<page index="407" id="204B">བར་གྱུར་ཅིག །སྤོས་ཀྱི་དྲ་བ་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་སྐུ་གཟུགས་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་འོད་ཚད་མེད་པ་ཡོངས་སུ་འབྱུང་བར་<line/>
གྱུར་ཅིག །སྤོས་ཀྱི་འོད་ཟེར་ཚད་མེད་པ་ཡོངས་སུ་འབར་བར་གྱུར་ཅིག །སྤོས་ཀྱི་སྤྲིན་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་གདན་ཚད་མེད་པ་ཡོངས་སུ་འབྱུང་<line/>
བར་གྱུར་ཅིག །སྤོས་ཀྱི་འཆགས་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་གཙུག་ལག་ཁང་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་ཞིང་ཚད་མེད་པ་<line/>
ཡོངས་སུ་འབྱུང་བར་གྱུར་ཅིག །སྤོས་ཀྱི་རི་རབ་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་རྒྱ་མཚོ་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་ཆུ་ཀླུང་ཚད་མེད་<line/>
པ་ཡོངས་སུ་འབྱུང་བར་གྱུར་ཅིག །སྤོས་ཀྱི་ཤིང་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་ན་བཟའ་ཚད་མེད་པ་ཡོངས་སུ་འབྱུང་བར་གྱུར་ཅིག །སྤོས་ཀྱི་པདྨོ་ཚད་མེད་<line/>
པ་ཡོངས་སུ་འབྱུང་བར་གྱུར་ཅིག །སྤོས་ཀྱི་ཕོ་བྲང་ཚད་མེད་པ་ཡོངས་སུ་འབྱུང་བར་གྱུར་ཅིག །མེ་ཏོག་གི་གདུགས་དཔག་ཏུ་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་<line/>
ཚུལ་དེ་བཞིན་དུ་མེ་ཏོག་གི་ཕོ་བྲང་གི་བར་དུ་གྲངས་མེད་པ་ཡོངས་སུ་འབྱུང་བར་གྱུར་ཅིག །ཕྲེང་བའི་གདུགས་གྲངས་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་ཕྲེང་བའི་<line/>
</page>
<page index="408" id="205A">༄༅། །ཕོ་བྲང་གི་བར་དུ་གྲངས་མེད་པ་ཡོངས་སུ་འབྱུང་བར་གྱུར་ཅིག །བྱུག་པའི་གདུགས་བསམ་གྱིས་མི་ཁྱབ་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་<line/>
བྱུག་པའི་ཕོ་བྲང་གི་བར་དུ་བསམ་གྱིས་མི་ཁྱབ་པ་ཡོངས་སུ་འབྱུང་བར་གྱུར་ཅིག །ཕྱེ་མའི་གདུགས་མཚུངས་པ་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་ཕྱེ་མའི་<line/>
ཕོ་བྲང་གི་བར་དུ་མཚུངས་པ་མེད་པ་ཡོངས་སུ་འབྱུང་བར་གྱུར་ཅིག །ན་བཟའི་གདུགས་ཀུན་ཏུ་མཐའ་ཡས་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་ན་བཟའི་ཕོ་བྲང་<line/>
གི་བར་དུ་ཀུན་ཏུ་མཐའ་ཡས་པ་ཡོངས་སུ་འབྱུང་བར་གྱུར་ཅིག །རིན་པོ་ཆེའི་གདུགས་ཀུན་ཏུ་མུ་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་རིན་པོ་ཆེའི་ཕོ་བྲང་གི་བར་<line/>
དུ་ཀུན་ཏུ་མུ་མེད་པ་ཡོངས་སུ་འབྱུང་བར་གྱུར་ཅིག །མར་མེ་སྣང་བའི་གདུགས་གཞལ་དུ་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་མར་མེ་སྣང་བའི་ཕོ་བྲང་གི་བར་དུ་<line/>
གཞལ་དུ་མེད་པ་ཡོངས་སུ་འབྱུང་བར་གྱུར་ཅིག །ལྷབ་ལྷུབ་ཀྱི་གདུགས་བརྗོད་དུ་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་ལྷབ་ལྷུབ་ཀྱི་ཕོ་བྲང་གི་བར་དུ་བརྗོད་དུ་མེད་<line/>
པ་ཡོངས་སུ་འབྱུང་བར་གྱུར་ཅིག །ནོར་བུ་རིན་པོ་ཆེའི་གདུགས་བརྗོད་དུ་མེད་པའི་ཡང་བརྗོད་དུ་མེད་པ་ཡོངས་སུ་འབྱུང་བར་གྱུར་ཅིག །ཅེས་བྱ་བ་ནས་ནོར་བུ་རིན་པོ་ཆེའི་ཕོ་བྲང་གི་བར་<line/>
</page>
<page index="409" id="205B">དུ་བརྗོད་དུ་མེད་པའི་ཡང་བརྗོད་དུ་མེད་པ་ཡོངས་སུ་འབྱུང་བར་གྱུར་ཅིག །དེ་བཞིན་དུ་ནོར་བུ་རིན་པོ་ཆེའི་རྒྱལ་མཚན་དང༌། ནོར་བུ་རིན་པོ་ཆེའི་བ་དན་དང༌། ནོར་བུ་རིན་པོ་ཆེའི་བླ་རེ་དང༌། ནོར་<line/>
བུ་རིན་པོ་ཆེའི་དྲ་བ་དང༌། ནོར་བུ་རིན་པོ་ཆེའི་སྐུ་གཟུགས་དང༌། ནོར་བུ་རིན་པོ་ཆེའི་འོད་དང༌། ནོར་བུ་རིན་པོ་ཆེའི་འོད་ཟེར་དང༌། ནོར་བུ་རིན་པོ་ཆེའི་སྤྲིན་དང༌། ནོར་བུ་རིན་པོ་ཆེའི་གདན་དང༌།<line/>
ནོར་བུ་རིན་པོ་ཆེའི་འཆག་ས་དང༌། ནོར་བུ་རིན་པོ་ཆེའི་གཙུག་ལག་ཁང་དང༌། ནོར་བུ་རིན་པོ་ཆེའི་ཞིང་དང༌། ནོར་བུ་རིན་པོ་ཆེའི་རི་རབ་དང༌། ནོར་བུ་རིན་པོ་ཆེའི་རྒྱ་མཚོ་དང༌། ནོར་བུ་རིན་པོ་<line/>
ཆེའི་ཆུ་ཀླུང་དང༌། ནོར་བུ་རིན་པོ་ཆེའི་ཤིང་དང༌། ནོར་བུ་རིན་པོ་ཆེའི་ན་བཟའ་དང༌། ནོར་བུ་རིན་པོ་ཆེའི་པདྨོ་དང༌། ནོར་བུ་རིན་པོ་ཆེའི་ཕོ་བྲང་བརྗོད་དུ་མེད་པའི་ཡང་བརྗོད་དུ་མེད་པ་དག་<line/>
ཀྱང་ཀུན་ནས་གནས་པར་གྱུར་ཅིག །དམིགས་པ་རེ་རེ་ལ་ཡང་གྲངས་མེད་པའི་རྒྱན་རྣམས་ཀུན་ནས་གནས་པར་གྱུར་ཅིག །གྲངས་མེད་པའི་གཙུག་ལག་ཁང་དག་ཀུན་ནས་གནས་<line/>
པར་གྱུར་ཅིག །གྲངས་མེད་པའི་ཁང་པ་བརྩེགས་པ་དག་ཀུན་ནས་གནས་པར་གྱུར་ཅིག །གྲངས་མེད་པའི་རྟ་བབས་དག་ཀུན་ནས་གནས་པར་གྱུར་ཅིག །གྲངས་མེད་པའི་ཟླ་གམ་<line/>
དག་ཀུན་ནས་གནས་པར་གྱུར་ཅིག །གྲངས་མེད་པའི་ནོར་བུ་རིན་པོ་ཆེའི་པུ་ཤུ་དག་ཀུན་ནས་གནས་པར་གྱུར་ཅིག །གྲངས་མེད་པའི་རིན་པོ་ཆེའི་སྐར་ཁུང་རྣམ་པ་ཐ་དད་པ་ཀུན་ན་<line/>
</page>
<page index="410" id="206A">༄༅། །གནས་པར་གྱུར་ཅིག །རིན་པོ་ཆེའི་ཁ་དོག་རྣམ་པར་དག་པ་གྲངས་མེད་པ་ཀུན་ནས་གནས་པར་གྱུར་ཅིག །གྲངས་མེད་པའི་རྒྱན་རྣམ་པའི་མཆོག་ཐམས་<line/>
ཅད་དང་ལྡན་པ་ཐམས་ཅད་དང་དཔེ་མེད་པ་དག་ཀུན་ནས་གནས་པར་གྱུར་ཅིག །འཇིག་རྟེན་གྱི་ཁམས་ཐམས་ཅད་མ་ལུས་པར་སངས་རྒྱས་ཀྱི་རིམ་གྲོ་དང་རྒྱན་རྣམ་པ་འདི་ལྟ་བུས་<line/>
རྣམ་པར་དག་པར་གྱུར་ཅིག །སེམས་ཅན་ཐམས་ཅད་མ་ལུས་པར་སྟོབས་བཅུའི་སར་འབྱུང་བར་གྱུར་ཅིག །སེམས་ཅན་ཐམས་ཅད་ཤེས་པར་བསྟན་པའི་ཕྱིར་ཆོས་ཐམས་<line/>
ཅད་མ་ལུས་པ་ལ་ཆོས་ཀྱི་སྣང་བ་བསྒྲིབས་པ་མེད་པ་སྐྱེ་བར་གྱུར་ཅིག །འགྲོ་བ་ཐམས་ཅད་གདུལ་བའི་ཕྱིར་དགེ་བའི་རྩ་བ་ཐམས་ཅད་མ་ལུས་པར་ཡོངས་སུ་བསྔོ་བར་གྱུར་ཅིག །<line/>
འཕོ་བ་མེད་པའི་ཆོས་ཉིད་དུ་དུས་ཐམས་ཅད་མ་ལུས་པ་ལ་འཇུག་པར་བྱ་བའི་ཕྱིར་ནམ་མཁའི་དབྱིངས་མ་ལུས་པ་ཐམས་ཅད་དང་འདྲ་བའི་སེམས་ཚད་མེད་པས་ཞིང་ཐམས་<line/>
ཅད་ཡོངས་སུ་རྒྱས་པར་གྱུར་ཅིག །འགྲོ་བ་ཐམས་ཅད་ཀྱིས་སངས་རྒྱས་མཐོང་བ་ཡོངས་སུ་རྫོགས་པར་བྱ་བའི་ཕྱིར་དགེ་བའི་རྩ་བ་ཐམས་ཅད་རབ་ཏུ་འདུལ་བར་གྱུར་ཅིག །འགྲོ་<line/>
བ་ཐམས་ཅད་ཀྱིས་ཐེག་པ་ཆེན་པོ་ཤིན་ཏུ་གྲུབ་པ་དང༌། ཆོས་ཐམས་ཅད་མ་ལུས་པ་ལ་མངོན་པར་ཆགས་པ་མེད་པར་བྱ་བའི་ཕྱིར་དགེ་བའི་རྩ་བ་མ་ལུས་པ་ལ་གནས་པས་ཀུན་ན་<line/>
</page>
<page index="411" id="206B">གནས་པར་གྱུར་ཅིག །སྤྱོད་པ་མཐའ་ཡས་པ་བྱིན་གྱིས་བརླབ་པ་དང༌། ཆོས་ཀྱི་དབྱིངས་མཐའ་དང་དབུས་མེད་པ་ལ་འཇུག་པར་བྱ་བའི་ཕྱིར་དགེ་བའི་རྩ་བ་ཐམས་ཅད་ལ་ཡོངས་སུ་<line/>
སྤྱོད་པར་གྱུར་ཅིག །དེ་བཞིན་གཤེགས་པ་ཐམས་ཅད་ཀྱི་རྣམ་པར་འཕྲུལ་པ་ལ་འཇུག་པར་བྱ་བའི་ཕྱིར་དགེ་བའི་རྩ་བ་ཐམས་ཅད་ཡོངས་སུ་འགྱུར་བར་ཤོག་ཅིག །སེམས་ཅན་<line/>
ཐམས་ཅད་ཀྱིས་ཐམས་ཅད་མཁྱེན་པའི་ཡེ་ཤེས་ཁོང་དུ་ཆུད་པར་བྱ་བའི་ཕྱིར་དགེ་བའི་རྩ་བ་འདི་དག་མ་ལུས་པར་རྐྱེན་དུ་གྱུར་པར་ཤོག་ཅིག །ཅི་ནས་ཀྱང་བདག་མེད་པའི་ཆོས་ཀྱི་<line/>
དབྱིངས་ལས་ཆོས་ཐམས་ཅད་འདའ་བར་མི་འགྱུར་བར་དགེ་བའི་རྩ་བ་འདི་དག་གིས་སེམས་ཅན་ཐམས་ཅད་སངས་རྒྱས་ཐམས་ཅད་ལ་བསྙེན་བཀུར་ཡོངས་སུ་སྤྱོད་པས་ཡང་དག་པར་ཟིན་<line/>
པར་གྱུར་ཅིག །ཆགས་པ་མེད་པ་ལ་འཇུག་པའི་ཕྱིར་ཆོས་ཐམས་ཅད་ཡང་དག་པར་ཟིན་པར་གྱུར་ཅིག །བྱང་ཆུབ་སེམས་དཔའ་ཐམས་ཅད་དགེ་བའི་རྩ་བ་ཐམས་ཅད་ཀྱི་གྲོགས་<line/>
གཅིག་ཏུ་མཐུན་པས་ཡང་དག་པར་ཟིན་པར་གྱུར་ཅིག །བྱང་ཆུབ་སེམས་དཔའི་སྤྱོད་པ་ཐམས་ཅད་སྨོན་ལམ་ཡོངས་སུ་རྫོགས་པས་ཡང་དག་པར་ཟིན་པར་གྱུར་ཅིག །བསྒྲིབས་པ་མེད་<line/>
པ་ཁོང་དུ་ཆུད་པར་བྱ་བའི་ཕྱིར་བྱང་ཆུབ་སེམས་དཔའི་ཆོས་སྣང་བ་ཐམས་ཅད་ཡང་དག་པར་ཟིན་པར་གྱུར་ཅིག །མཐའ་དང་དབུས་མེད་པ་ལ་མཁས་པར་བྱ་བའི་ཕྱིར་དེ་བཞིན་གཤེགས་<line/>
</page>
<page index="412" id="207A">༄༅། །པ་ཐམས་ཅད་ཀྱི་རྣམ་པར་འཕྲུལ་བས་ཡང་དག་པར་ཟིན་པར་གྱུར་ཅིག །སེམས་ཚད་མེད་པས་ཡོངས་སུ་རྒྱས་པར་བྱ་བའི་ཕྱིར་སངས་རྒྱས་ཐམས་ཅད་ཀྱི་<line/>
སྟོབས་དང་མི་བསྙེངས་པས་ཡང་དག་པར་ཟིན་པར་གྱུར་ཅིག །མི་གཉིས་པའི་སྣང་བ་གྲུབ་པས་བྱང་ཆུབ་སེམས་དཔའི་ཏིང་ངེ་འཛིན་དང༌། སྤོབས་པ་དང༌། གཟུངས་ཀྱི་སྒོར་འཇུག་པས་<line/>
ཡང་དག་པར་ཟིན་པར་གྱུར་ཅིག །དེ་བཞིན་གཤེགས་པའི་རྣམ་པར་འཕྲུལ་པ་དང༌། ཆོ་འཕྲུལ་ཆེན་པོ་ཤིན་ཏུ་བསྟན་པ་བསྒྲུབ་པའི་ཕྱིར་དེ་བཞིན་གཤེགས་པ་ཐམས་ཅད་ཀྱི་ཚུལ་ལ་<line/>
མཁས་པས་ཡང་དག་པར་ཟིན་པར་གྱུར་ཅིག །སྐྱེ་བ་དང༌། རྣམ་པར་འཚང་རྒྱ་བ་དང༌། འཁོར་ལོ་བསྐོར་བ་དང༌། མྱ་ངན་ལས་འདའ་བ་དང༌། ཉེ་བར་གཤེགས་པ་བསྟན་པ་དང༌། མཆོད་<line/>
པ་དང༌། རིམ་གྲོ་དང༌། སེམས་ཅན་གདུལ་བ་ལ་འཇུག་པའི་ཕྱིར་དེ་བཞིན་གཤེགས་པ་དུས་གསུམ་དུ་བྱོན་པ། མཐའ་དང་དབུས་མེད་པ་ཐམས་ཅད་མ་ལུས་པའི་སྐྱེ་བ་དང༌། སངས་<line/>
རྒྱས་ཀྱི་བྱང་ཆུབ་ཏུ་མངོན་པར་འཚང་རྒྱ་བས་ཡང་དག་པར་ཟིན་པར་གྱུར་ཅིག །འཇིག་རྟེན་གྱི་ཁམས་ཐམས་ཅད་མ་ལུས་པར་བླ་ན་མེད་པའི་སངས་རྒྱས་ཀྱི་ཞིང་ཡོངས་སུ་དག་པས་ཟིན་<line/>
པར་གྱུར་ཅིག །བསྐལ་པ་འབྱམས་ཀླས་པ་མཐའ་དང་དབུས་མེད་པ་ཐམས་ཅད་མ་ལུས་པར་བྱང་ཆུབ་སེམས་དཔའི་སྤྱོད་པ་འབྲེལ་བ་རྒྱུན་མི་འཆད་པས་ཡང་དག་པར་ཟིན་པར་གྱུར་ཅིག །<line/>
</page>
<page index="413" id="207B">འཇིག་རྟེན་དུ་སྐྱེ་བའི་ཡུལ་ཐམས་ཅད་མ་ལུས་པར་ཐམས་ཅད་དུ་སྐྱེ་བ་ཤིན་ཏུ་བསྟན་པས་ཡང་དག་པར་ཟིན་པར་གྱུར་ཅིག །སེམས་ཅན་གྱི་ཁམས་ཐམས་ཅད་མ་ལུས་པར་བྱང་ཆུབ་སེམས་<line/>
དཔའ་ཀུན་ཏུ་བཟང་པོའི་སྤྱོད་པ་ཡོངས་སུ་སྨིན་པར་བྱ་བས་ཡང་དག་པར་ཟིན་པར་གྱུར་ཅིག །སེམས་ཅན་གྱི་ཉོན་མོངས་པ་དང༌། བག་ལ་ཉལ་བ་དང༌། བག་ཆགས་ཐམས་ཅད་མ་ལུས་<line/>
པར་རྙོག་པ་མེད་པའི་ཚུལ་གྱིས་ཡང་དག་པར་ཟིན་པར་གྱུར་ཅིག །སེམས་ཅན་གྱི་དབང་པོ་འབྱམས་ཀླས་པ་ཐམས་ཅད་མ་ལུས་པར་མཐའ་དང་དབུས་མེད་པ་ལ་འཇུག་པས་ཡང་དག་པར་<line/>
ཟིན་པར་གྱུར་ཅིག །འགྲོ་བ་ཐམས་ཅད་ཀྱི་མོས་པ་དང༌། ལྷག་པའི་བསམ་པ་ཐམས་ཅད་མ་ལུས་བར་ཉོན་མོངས་པ་མེད་ཅིང༌། ཡོངས་སུ་དག་པས་ཡང་དག་པར་ཟིན་པར་གྱུར་ཅིག །<line/>
འགྲོ་བ་ཐམས་ཅད་ཡོངས་སུ་སྨིན་པར་བྱ་བ་དང༌། གདུལ་བ་ཐམས་ཅད་མ་ལུས་པར་དུས་ལ་ཇི་ལྟར་འབབ་པ་བཞིན་དུ་ཀུན་ཏུ་བསྟན་པས་ཡང་དག་པར་ཟིན་པར་གྱུར་ཅིག །སེམས་ཅན་<line/>
ཐམས་ཅད་མ་ལུས་པར་འགྲོ་བ་ཐམས་ཅད་སྤྲུལ་པ་ལྟ་བུར་ཁོང་དུ་ཆུད་པས་ཡང་དག་པར་ཟིན་པར་གྱུར་ཅིག །དེ་བཞིན་གཤེགས་པའི་རིགས་ཐམས་ཅད་མ་ལུས་པར་སངས་རྒྱས་བྱུང་<line/>
པ༑ ཐམས་ཅད་ཀྱི་བསྟན་པ་གཟུང་ཞིང་བསྲུང་བས་ཡང་དག་པར་ཟིན་པར་གྱུར་ཅིག །ཅེས་སེམས་བསྐྱེད་ཅིང༌། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་<line/>
</page>
<page index="414" id="208A">༄༅། །དེ་དག་དམིགས་པ་མེད་པའི་ཚུལ་གྱིས་ཡོངས་སུ་བསྔོ་སྟེ། ལས་ཀྱིས་ནི། རྣམ་པར་སྨིན་པ་ལ་ཡོངས་སུ་རྟོག་པར་མི་བྱེད། རྣམ་པར་སྨིན་པས་ནི།<line/>
ལས་ལ་ཡོངས་སུ་རྟོག་པར་མི་བྱེད་དེ། ཆོས་ཀྱི་དབྱིངས་རྟོག་པ་མེད་པ་ལ་ཡང་དག་པར་འཇུག་གོ །དགེ་བའི་རྩ་བ་བྱེད་པ་མེད་པས་གནས་པ་ཡིན་ནོ། །ཆོས་ཉིད་གཡེང་ང་མེད་པ་ལའང་<line/>
རབ་ཏུ་བརྩོན་པ་ཡིན་ནོ། །དེ་ནི། ཆོས་ཐམས་ཅད་ལ་ཡང་དད་པས་ཡང་དག་པར་འཇུག་སྟེ། ཆོས་གང་རང་བཞིན་གྱིས་ཡོངས་སུ་གྲུབ་པར་བྱེད་པའམ། རྣམ་པར་བྱེད་པ་དེ་<line/>
དག་གང་ཡང་མི་མཐོང་ངོ༌། །ཆོས་ཉིད་དབང་པོ་མེད་པའི་མཐར་ཐུག་པ་ལ་ཡང་ཡང་དག་པར་འཇུག་སྟེ། ཆོས་ཀྱི་དབྱིངས་ལྟ་བ་པོ་མེད་པར་ཡང་རབ་ཏུ་ཤེས་ཤིང༌། ཆོས་ཐམས་<line/>
ཅད་ཤེས་པ་པོ་མེད་པར་ཡང་རབ་ཏུ་རྟོགས་སོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ཀྱི་དཀྱིལ་འཁོར་ཚད་མེད་པར་རབ་ཏུ་ཤེས་པ་ཆོས་ཐམས་<line/>
ཅད་ཀྱི་རྐྱེན་གྱི་གནས་ཁོང་དུ་ཆུད་པས་ཆོས་ཐམས་ཅད་ལུས་མེད་པར་རབ་ཏུ་མཐོང་བ། ཆོས་ཐམས་ཅད་འདོད་ཆགས་དང་བྲལ་བའི་མཐར་ཕྱིན་པར་རྗེས་སུ་ལྟ་བ། འཇིག་<line/>
རྟེན་འགྱུར་བ་ཐམས་ཅད་སྤྲུལ་པ་ལྟ་བུར་རྗེས་སུ་རྟོགས་པ། ཆོས་གཅིག་ལ་སེམས་ཅན་ཐམས་ཅད་དུ་རྗེས་སུ་མཐོང་བ། ཆོས་ཀྱི་དབྱིངས་མི་གཉིས་པར་རབ་ཏུ་རིག་པ་ལས་ཀྱི་<line/>
</page>
<page index="415" id="208B">དམིགས་པ་དང༌། ཉེ་བར་ལེན་པ་ལ་མཁས་པས་མ་བཏང་བ། འདུས་བྱས་ཀྱི་ཁམས་འདུས་མ་བྱས་སུ་མངོན་པར་བསྒྲུབས་པས་ཞིག་པར་མི་བྱེད་པ། འདུས་མ་བྱས་ཀྱི་ཁམས་འདུས་<line/>
བྱས་སུ་སྒྲོ་གདགས་པ་ཐམས་ཅད་ཀྱིས་རྣམ་པར་མི་རྟོག་པ། ཆོས་ཐམས་ཅད་རབ་ཏུ་ཞི་བ་ལ་གཞོལ་བ། དགེ་བའི་རྩ་བ་མངོན་པར་བསྒྲུབ་པ་ཐམས་ཅད་མངོན་པར་བསྒྲུབས་པ། སེམས་<line/>
ཅན་ཐམས་ཅད་ཡོངས་སུ་བསྐྱབ་པར་བྱ་བའི་སེམས་དང་ལྡན་པ། ཆོས་རྒྱ་མཚོ་ཐམས་ཅད་མངོན་པར་ཤེས་པ་རྨོངས་པ་མེད་པར་ཆོས་ཉིད་ལ་བརྩོན་པ། དགེ་བའི་རྩ་བ་ནམ་མཁའ་ལྟ་བུ་<line/>
ཐམས་ཅད་ཡོངས་སུ་བསྔོ་བ། བསོད་ནམས་ཀྱིས་རྒྱས་པར་འགྲོ་བས་འཇིག་རྟེན་ལས་འདས་པའི་ལམ་དུ་ཞུགས་པ། འཇིག་རྟེན་གྱི་ཆོས་ཀུན་ནས་མི་རྒྱུ་བ་མིག་ལ་རབ་རིབ་མེད་པ།<line/>
ཡེ་ཤེས་ཀྱི་སྣང་བ་རབ་ཏུ་ཐོབ་པ། ཐབས་མཁས་པས་ཡོངས་སུ་བསྔོ་བའི་ངང་ཚུལ་ཅན་དེ་ཅི་ནས་ཀྱང་སངས་རྒྱས་ཐམས་ཅད་ཀྱི་བྱིན་གྱིས་བརླབ་པ་དང༌། ཅི་ནས་ཀྱང་ཞིང་ཐམས་ཅད་ཡོངས་<line/>
སུ་དག་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཡོངས་སུ་སྨིན་པར་འགྱུར་བ་དང༌། ཅི་ནས་ཀྱང་སངས་རྒྱས་ཀྱི་ཆོས་ཐམས་ཅད་ཉེ་བར་བླང་བར་འགྱུར་བ་དང༌། ཅི་ནས་ཀྱང་<line/>
འཇིག་རྟེན་ཐམས་ཅད་དུ་བསོད་ནམས་ཀྱི་ཞིང་དམ་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱི་དེད་དཔོན་དུ་ཐོག་མར་འགྲོ་བ་དང༌། ཅི་ནས་ཀྱང་སྣང་བའི་དཀྱིལ་འཁོར་སྐྱེ་<line/>
</page>
<page index="416" id="209A">༄༅། །རྒུ་ཐམས་ཅད་ལ་འཆར་བར་འགྱུར་བ་དང༌། ཅི་ནས་ཀྱང་དགེ་བའི་རྩ་བ་ཐམས་ཅད་ཀྱི་ཆོས་ཀྱི་དབྱིངས་ཐམས་ཅད་རྒྱས་པར་འགྱུར་བ་དང༌། ཅི་ནས་ཀྱང་འགྲོ་<line/>
བ་ཐམས་ཅད་ཀྱི་རྟེན་དུ་འགྱུར་བ་དང༌། ཅི་ནས་ཀྱང་ཡོན་ཏན་ཐམས་ཅད་ཀྱི་སེམས་ཅན་གྱི་ཁམས་ཐམས་ཅད་རྣམ་པར་སྦྱོར་བར་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོ་<line/>
སྟེ༑ དེ་དེ་ལྟར་ཡོངས་སུ་བསྔོ་བས་སངས་རྒྱས་ཀྱི་རིགས་ཡང་དག་པར་འཛིན་པ་ཡིན། སེམས་ཅན་གྱི་རིགས་ཡོངས་སུ་སྨིན་པར་བྱེད་པ་ཡིན། ཞིང་གི་རིགས་རྣམ་པར་སྦྱོང་<line/>
བ་ཡིན༑ ཆོས་ཀྱི་རིགས་འགལ་བར་མི་བྱེད་པ་ཡིན། ལས་ཀྱི་རིགས་ཡོངས་སུ་ཤེས་པ་ཡིན། མི་གཉིས་པའི་རིགས་མཉམ་པར་བྱེད་པ་ཡིན། ཕྱོགས་ཀྱི་རིགས་སུ་<line/>
ཁྱབ་པར་འགྲོ་བ་ཡིན། འདོད་ཆགས་དང་བྲལ་བའི་རིགས་ལ་ཡང་དག་པར་རྟོག་པ་ཡིན། ཤིན་ཏུ་མོས་པའི་རིགས་རབ་ཏུ་སྒྲུབ་པ་ཡིན། དབང་པོའི་རིགས་ཤིན་ཏུ་སྣང་<line/>
བར་བྱེད་པ་ཡིན་ཏེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་བཞི་པ་སྟེ། ཐམས་ཅད་དུ་རྗེས་སུ་སོང་བ་<line/>
ཞེས་བྱའོ། །དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དགེ་བའི་རྩ་བ་ཐམས་ཅད་ཡོངས་སུ་བསྔོ་བར་བྱེད་དེ། དེ་དེ་ལྟར་ཡོངས་སུ་བསྔོ་བས་འཇིག་རྟེན་<line/>
</page>
<page index="417" id="209B">གྱི་ཁམས་ཐམས་ཅད་དུ་ཡང་དག་པར་བསྟན་པར་བྱ་བའི་ཕྱིར་ཐམས་ཅད་དུ་རྗེས་སུ་སོང་བའི་ལུས་ཀྱི་ལས་རབ་ཏུ་ཐོབ་བོ། །སངས་རྒྱས་ཀྱི་ཞིང་ཐམས་ཅད་དུ་རྣམ་པར་བསྟན་པ་བསྒྲིབས་པ་<line/>
མེད་པའི་ཕྱིར་ཐམས་ཅད་དུ་རྗེས་སུ་སོང་བའི་ངག་གི་ལས་རབ་ཏུ་འཐོབ་བོ། །སངས་རྒྱས་ཀྱི་ཆོས་ཐམས་ཅད་བསྟན་ཅིང་གཟུང་བའི་ཕྱིར་ཐམས་ཅད་དུ་རྗེས་སུ་སོང་བའི་ཡིད་ཀྱི་ལས་རབ་ཏུ་<line/>
འཐོབ་བོ། །སེམས་ཅན་ཐམས་ཅད་ཀྱི་རྗེས་སུ་འབྲང་བར་བྱ་བའི་ཕྱིར་ཐམས་ཅད་དུ་རྗེས་སུ་སོང་བའི་རྫུ་འཕྲུལ་དང་རྣམ་པར་འཕྲུལ་པ་རབ་ཏུ་འཐོབ་བོ། །ཆོས་ཐམས་ཅད་ལ་ཡང་དག་པར་<line/>
འཇུག་པར་བྱ་བའི་ཕྱིར་ཐམས་ཅད་དུ་རྗེས་སུ་སོང་བའི་ཆོས་ཁོང་དུ་ཆུད་པ་རབ་ཏུ་འཐོབ་བོ། །སེམས་ཅན་ཐམས་ཅད་ཀྱི་བསམ་པ་ཚིམ་པར་བྱ་བའི་ཕྱིར་ཐམས་ཅད་ཀྱི་རྗེས་སུ་སོང་བའི་<line/>
གཟུངས་དང་སྤོབས་པ་ཐོབ་པར་བྱ་བ་རབ་ཏུ་འཐོབ་བོ། །སྤུའི་སྦུབས་གཅིག་ཏུ་འཇིག་རྟེན་གྱི་ཁམས་ཐམས་ཅད་གཟུང་བར་བྱ་བའི་ཕྱིར་ཐམས་ཅད་དུ་རྗེས་སུ་སོང་བའི་ཆོས་ཀྱི་དབྱིངས་ལ་<line/>
འཇུག་པ་རབ་ཏུ་འཐོབ་བོ། །སེམས་ཅན་གཅིག་གི་ལུས་སུ་སེམས་ཅན་ཐམས་ཅད་ཀྱི་ལུས་ཡང་དག་པར་གཞོལ་བར་བྱ་བའི་ཕྱིར་ཐམས་ཅད་ཀྱི་རྗེས་སུ་སོང་བའི་ལུས་ལ་འཇུག་པ་རབ་<line/>
ཏུ་འཐོབ་བོ། །བསྐལ་པ་ཐམས་ཅད་དུ་དེ་བཞིན་གཤེགས་པ་མཐོང་བ་དང་མི་འབྲལ་བ་ལ་འཇུག་པའི་ཕྱིར་ཐམས་ཅད་དུ་རྗེས་སུ་སོང་བའི་བསྐལ་པའི་གྲངས་ལ་འཇུག་པ་རབ་ཏུ་འཐོབ་<line/>
</page>
<page index="418" id="210A">༄༅། །པོ༑ ༑སྐད་ཅིག་གཅིག་གིས་དེ་བཞིན་གཤེགས་པ་འབྱུང་བ་ཐམས་ཅད་མངོན་སུམ་དུ་བསྟན་པའི་ཕྱིར་ཐམས་ཅད་དུ་རྗེས་སུ་སོང་བའི་སྐད་ཅིག་ལ་<line/>
འཇུག་པ་རབ་ཏུ་འཐོབ་བོ། །དེ་ནས་བྱང་ཆུབ་སེམས་དཔའ་རྡོ་རྗེ་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་<line/>
བཅད་པ་འདི་དག་སྨྲས་སོ། །འཇིག་རྟེན་མཐའ་དང་དབུས་མེད་གང་ལ་ཡང༌། །དེ་དག་གནས་འཆའ་གང་ཡང་ཡོད་པ་མིན། །སེམས་ཅན་ཕན་པའི་དོན་ལས་ཕྱིར་མི་ལྡོག །མི་<line/>
རབ་དེ་དག་ཡེ་ཤེས་འདི་འདྲའོ། །ཞིང་རྣམས་ལ་ཡང་གནས་པར་མི་བྱེད་དེ། །ཕྱོགས་རྣམས་ལ་ཡང་དེ་དག་གནས་མི་འཆའ། །ཚེ་དང་ཆོས་ཀྱིས་རློམ་སེམས་མི་བྱེད་དེ། །འཇིག་<line/>
རྟེན་དག་ལ་རྣམ་པར་རྟོག་མི་བྱེད། །ཕྱོགས་བཅུའི་འཇིག་རྟེན་དག་ན་ཅི་ཡོད་པའི། །འགྲོ་བ་དེ་དག་མ་ལུས་ཀུན་བསྡུས་ཤིང༌། །དངོས་པོ་དངོས་མེད་ཆོས་ལ་དབང་བསྒྱུར་<line/>
འཇུག །དེ་དག་ཐམས་ཅད་མ་ལུས་དུས་སུ་བསྔོ། །འདུས་བྱས་འདུས་མ་བྱས་ཀྱི་ཆོས་བླངས་ཤིང༌། །འཇིག་རྟེན་འདི་ལ་རྣམ་པར་རྟོག་མི་བྱེད། །ཇི་ལྟར་འཇིག་རྟེན་དེ་བཞིན་<line/>
ཆོས་རྣམས་ཏེ། །དེ་ལྟར་འཇིག་རྟེན་སྒྲོན་མ་རྣམ་པར་དག །ཇི་སྙེད་ལས་རྣམས་ཡང་དག་རྩོམ་པ་གང༌། །རབ་དང་འབྲིང་དང་དེ་བཞིན་ཐ་མ་རྣམས། །དེ་དག་ཕྱོགས་བཅུའི་<line/>
</page>
<page index="419" id="210B">འཇིག་རྟེན་མཁྱེན་པ་རྣམས། །ཇི་སྙེད་བཞུགས་ལ་ཡོངས་སུ་བསྔོ་བ་བྱེད། །དེ་དག་ཡོངས་སུ་བསྔོ་བའི་མཐར་ཕྱིན་པ། །སངས་རྒྱས་མཆོག་རྗེས་བསླབ་བྱ་བསླབ་པ་རྣམས། །ཡེ་ཤེས་<line/>
དམ་པ་རྗེས་སུ་སེམས་བྱེད་ཅིང༌། །མི་ཡི་དམ་པའི་ཆོས་རྣམས་རབ་ཏུ་འཐོབ། །སེམས་ཅན་ཕན་པའི་དོན་དུ་རྟག་ཞུགས་ཤིང༌། །འགྲོ་བ་ཀུན་ཏུ་འཇིག་རྟེན་སྒྲོན་མ་བཞིན། །ཕྱོགས་<line/>
རྣམས་ཀུན་ཏུ་མ་ལུས་གྱུར་ཅིག་ཅེས། །དགེ་བ་དེ་དག་ཡོངས་སུ་བསྔོ་བ་བྱེད། །དེ་དག་སེམས་ཅན་རྣམ་པར་རྟོག་མི་བྱེད། །ཆོས་ལའང་རྣམ་པར་རྟོག་པར་མི་བྱེད་དེ། །འཇིག་རྟེན་གྱིས་<line/>
ཀྱང་རློམ་སེམས་མེད་པ་ཡིན། །འགྲོ་བ་ཀུན་ནས་ཕྱིར་ཡང་མི་ལོག་གོ །བརྟན་པ་དེ་དག་ཞི་རབ་རྟག་ཏུ་ཞི། །དེ་དག་མྱ་ངན་འདས་པའི་སྤྱོད་ཡུལ་ཐོབ། །སེམས་ཅན་རྒྱུད་ནའང་མི་སྤྱོད་<line/>
མ་ཡིན་ཏེ། །འདི་འདྲའི་ཡེ་ཤེས་དམ་པ་ཁོང་དུ་ཆུད། །དེ་དག་ནམ་ཡང་རྟོག་དང་རྣམ་རྟོག་མེད། །རྣམ་པར་སྨིན་ལའང་དེ་དག་གནས་མི་འཆའ། །འཇིག་རྟེན་ཐམས་ཅད་རྒྱུ་དང་བཅས་<line/>
པས་ན༑ ༑ཆོས་རྣམས་རྒྱུད་མེད་པར་ཡང་ལྟ་མ་ཡིན། །དེ་དག་སྤྱོད་ཡུལ་འདི་འདྲ་ཐོབ་པ་སྟེ། །དེ་ལ་རྟོག་དང་རྣམ་པར་རྟོག་པ་མེད། །བློ་མཆོག་དེ་དག་འགྲོ་ཀུན་ཁ་ལོ་སྒྱུར། །ཡེ་ཤེས་<line/>
ཚུལ་ལ་མཁས་པས་ཡོངས་སུ་བསྔོ། །ཐམས་ཅད་དུ་རྗེས་སུ་སོང་བ་ཞེས་བྱ་བ་སྟེ། ཡོངས་སུ་བསྔོ་བ་བཞི་པའོ། །བམ་པོ་སུམ་ཅུ་རྩ་བཞི་པ། ཀྱེ་རྒྱལ་བའི་སྲས་དག །བྱང་ཆུབ་སེམས་<line/>
</page>
<page index="420" id="211A">༄༅། །དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་ལྔ་པ་བསོད་ནམས་མི་ཟད་པའི་མཛོད་ཅེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་སྒྲིབ་པའི་ལས་ཐམས་ཅད་ལས་བག་ཡངས་སུ་བྱ་བའི་ཕྱིར་བཤགས་པ་དང་འབྲེལ་བའི་དགེ་བའི་རྩ་བའམ། འདས་པ་དང༌། མ་བྱོན་པ་དང༌།<line/>
ད་ལྟར་བྱུང་བའི་སངས་རྒྱས་བཅོམ་ལྡན་འདས་ཐམས་ཅད་དང༌། འདས་པ་དང༌། མ་འོངས་པ་དང༌། ད་ལྟར་བྱུང་བའི་སེམས་ཅན་གྱི་ཁམས་ཐམས་ཅད་ཀྱི་དུས་གསུམ་གྱི་དགེ་བའི་<line/>
རྩ་བ་ལ་རྗེས་སུ་ཡི་རང་བས་རྗེས་སུ་ཡི་རང་བ་དང་འབྲེལ་བའི་དགེ་བའི་རྩ་བ་འམ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་དེ་བཞིན་གཤེགས་པ་ཐམས་ཅད་ལ་ནན་<line/>
ཏན་དུ་བྱས་པས་ཕྱག་བྱ་བ་དང་འབྲེལ་བའི་དགེ་བའི་རྩ་བའམ། སངས་རྒྱས་ཀྱི་ཆོས་ཐམས་ཅད་ལ་བརྩོན་པས་སངས་རྒྱས་ཐམས་ཅད་ལ་གསོལ་བ་གདབ་པ་དང་འབྲེལ་བའི་<line/>
དགེ་བའི་རྩ་བའམ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་དགེ་བའི་རྩ་བ་མི་ཟད་པ་གང་ལ་བྱང་ཆུབ་སེམས་དཔའ་བརྩོན་པར་བྱ་བའི་<line/>
དགེ་བའི་རྩ་བ་འབྱམས་ཀླས་པ་བསམ་གྱིས་མི་ཁྱབ་པ་དེ་དག་ལ་ཡང་དག་པར་འཇུག་པར་བྱེད་པ་འམ། གང་ཡང་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་<line/>
</page>
<page index="421" id="211B">འདས་མངོན་པར་བྱང་ཆུབ་པའི་དགེ་བའི་རྩ་བ་དེ་དག་ལ་རྗེས་སུ་ཡི་རང་བར་བྱེད་ཅིང་དགེ་བའི་རྩ་བ་དེ་དག་ལ་གནས་པར་བྱེད་པའམ། སངས་རྒྱས་བཅོམ་ལྡན་འདས་པ་དང༌། མ་བྱོན་<line/>
པ་དང༌། ད་ལྟར་བྱུང་བའི་ཆོས་ཀྱི་འཁོར་ལོ་བསྐོར་བས་སེམས་ཅན་མཐའ་དང༌། དབུས་མེད་པ་དུལ་བར་གྱུར་པ་དེ་དག་ལ་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པས་ཁོང་དུ་ཆུད་<line/>
པར་བྱེད་པའམ། གང་ཡང་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དེ་དག་དང་པོ་ཐུགས་བསྐྱེད་པ་ནས་བཟུང་སྟེ་བྱང་ཆུབ་སེམས་དཔའི་སྤྱོད་པ་<line/>
ཐམས་ཅད་ལ་ཡང་དག་པར་བྱུང་བར་གྱུར་པ་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཚང་རྒྱ་བར་གྱུར་པ་དང༌། མྱ་ངན་ལས་འདས་པ་ཡང་དག་པར་བསྟན་པའི་བར་<line/>
གྱི་དགེ་བའི་རྩ་བ་དེ་དག་ཐམས་ཅད་སངས་རྒྱས་ཐམས་ཅད་དང་རྒྱུད་ཀྱི་ཚུལ་གཅིག་ཏུ་གྱུར་པའི་ཡེ་ཤེས་ཀྱི་བྱིན་རླབས་ཀྱི་རྗེས་སུ་ཡི་རང་བའམ། དེ་བཞིན་གཤེགས་པ་དེ་དག་ཡོངས་<line/>
སུ་མྱ་ངན་ལས་འདས་པའི་བསྟན་པ་ཡང་དག་པར་བཟུང་བ་ནས་ཉེ་བར་བཟུང་སྟེ་ཆོས་ཐམས་ཅད་ཀྱི་མཐར་ཐུག་གི་བར་དུ་དགེ་བའི་རྩ་བ་ཇི་སྙེད་ཡང་དག་པར་འགྲུབ་པར་འགྱུར་བའམ།<line/>
སངས་རྒྱས་ལ་དམིགས་པའི་བསམ་པ་འབྱམས་ཀླས་པ་བརྗོད་དུ་མེད་པ་དང༌། རང་གི་དམིགས་པ་ལ་དགེ་བའི་རྩ་བ་གང་བརྩམས་པ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་<line/>
</page>
<page index="422" id="212A">༄༅། །ཆུབ་ཏུ་བསྒྲིབས་པ་མེད་པར་དམིགས་པས་མཐར་ཕྱིན་པར་བྱེད་པ་ཡང་རུང་སྟེ། དགེ་བའི་རྩ་བ་རྣམ་པར་ཕྱེ་བ་ཚད་མེད་ཅིང་འབྱམས་ཀླས་པ། དམིགས་<line/>
པ་རྒྱ་ཆེན་པོ་གྲངས་མེད་པས་བསགས་པ་དེ་དག་ཐམས་ཅད་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་གང་ཡང་དག་པར་བསྒྲུབས་པ་དང༌། གང་མོས་པར་བྱས་པ་དང༌། གང་རྗེས་<line/>
སུ་ཡི་རང་བ་དང༌། གང་ཡོངས་སུ་རྫོགས་པར་བྱས་པ་དང༌། གང་ཡོངས་སུ་གྲུབ་པར་བྱས་པ་དང༌། གང་སྤྱད་པ་དང༌། གང་ཐོབ་པར་བྱས་པ་དང༌། གང་སེམས་པ་དང༌། གང་རྩོམ་པ་<line/>
དང༌། གང་མཐུ་དང་ལྡན་པར་བྱེད་པའི་དགེ་བའི་རྩ་བ་དེ་དག་གིས་གང་ཇི་སྙེད་དུ་སྔོན་གྱི་འདས་པའི་དུས་ཐམས་ཅད་འབྱམས་ཀླས་པའི་དུས་ལ་འཇུག་པ་དང༌། འཇིག་རྟེན་གྱི་ཁམས་ཤིན་ཏུ་<line/>
བསྟན་པ་གྲངས་ལས་འདས་པ་ཐམས་ཅད་དུ་སངས་རྒྱས་ཀྱི་ཞིང་གི་རྒྱན་བྱུང་བ་དང༌། གང་ཇི་སྙེད་དུ་དེ་བཞིན་ཉིད་ཀྱི་གོ་སྐབས་ཐམས་ཅད་ཀྱི་སྔོན་གྱི་མུའི་བསྐལ་པའི་མཐར་གྱུར་པས་<line/>
མཚམས་མེད་པའི་སངས་རྒྱས་ཀྱི་རིགས་མཐའ་ཡས་པ་དང༌། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱིས་ཐུགས་སུ་ཆུད་པ་བྱང་ཆུབ་སེམས་དཔའི་བསམ་པས་རྣམ་པར་ཤེས་<line/>
པ༑ བྱང་ཆུབ་སེམས་དཔའི་སེམས་ཀྱིས་ཡང་དག་པར་བཟུང་བ་དག་ཏུ་སངས་རྒྱས་ཀྱི་ཞིང་གི་རྒྱན་ཡོངས་སུ་དག་པ་བྱུང་བ་དང༌། གང་ཡང་ལས་དང་རྒྱུ་མཐུན་པའི་འབྲས་བུ་འམ། གང་<line/>
</page>
<page index="423" id="212B">ཡང་སྤྱོད་པ་ལས་ཡང་དག་པར་བྱུང་བའམ། གང་ཡང་སེམས་ཅན་བསྒྲལ་བར་བྱ་བའི་ཚོགས་རྣམ་པར་བསྟན་པའམ། གང་ཡང་ཤིན་ཏུ་མོས་པ་རྣམ་པར་དག་པའམ། གང་ཡང་དེ་བཞིན་<line/>
གཤེགས་པའི་བྱིན་གྱི་རླབས་ཀྱིས་ཤེས་པར་བྱ་བའམ། གང་ཡང་སངས་རྒྱས་ཀྱི་རྣམ་པར་འཕྲུལ་པ་ཡང་དག་པར་བསྟན་པའམ། གང་ཡང་བྱང་ཆུབ་སེམས་དཔའི་ས་རྣམས་སུ་རྣམ་པར་<line/>
རིག་པའམ། གང་ཡང་དེ་བཞིན་གཤེགས་པའི་འཕྲིན་ལས་འཇིག་རྟེན་ལས་འདས་པས་བྱུང་བའམ། གང་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་འབྱམས་ཀླས་པས་བྱུང་བའམ།<line/>
གང་ཡང་མངོན་པར་འཚང་རྒྱ་བའི་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རླབས་ཀྱིས་བྱུང་བའམ། ཕྱི་མའི་མཐའི་བསྐལ་པར་མངོན་པར་འཚང་རྒྱ་བ་རྒྱུན་ཆད་པ་མེད་པའི་འཇིག་<line/>
རྟེན་གྱི་ཁམས་ཀྱི་ཚུལ་ཐམས་ཅད་ཤིན་ཏུ་བསྟན་པ། ནམ་མཁའི་དབྱིངས་ཀྱིས་ཀླས་པ། ཆོས་ཀྱི་དབྱིངས་ཀྱི་མཐས་གཏུགས་པ། འཇིག་རྟེན་གྱི་ཁམས་ཐམས་ཅད་འབྱམས་ཀླས་པ།<line/>
མ་འོངས་པའི་དུས་མཐའ་ཡས་པའི་རིགས་སུ་ཤིན་ཏུ་བསྟན་པ། མ་འོངས་པའི་ལམ་གྱི་རྒྱུད་རྣམ་པ་ཐ་དད་པ་གྲངས་མེད་པར་བརྗོད་པ། མ་འོངས་པའི་དུས་རྒྱུན་འཆད་པ་མེད་ཅིང༌།<line/>
ས་མཚམས་ཀྱི་མཐའ་མེད་པ། དེ་བཞིན་གཤེགས་པའི་ཡེ་ཤེས་ཀྱིས་མངོན་པར་བསྒྲུབས་པས་ཐུགས་སུ་ཆུད་པ། མ་འོངས་པའི་དུས་ཀྱི་སྐད་ཅིག་རྒྱུན་འཆད་པ་མེད་པ། ཆོས་ཀྱི་<line/>
</page>
<page index="424" id="213A">༄༅། །དབྱིངས་དང༌། འཇིག་རྟེན་གྱི་ཁམས་དང༌། བསྐལ་པ་གཅིག་ནས་གཅིག་ཏུ་བརྒྱུད་པ་ཐམས་ཅད་མཐའ་ཡས་པ་དང༌། དེ་བཞིན་གཤེགས་པའི་སྟོབས་<line/>
ཀྱིས་མངོན་པར་འཚང་རྒྱ་བ་ཚད་མེད་པར་གྱུར་པ་དང༌། མ་འོངས་པའི་དུས་ས་མཚམས་མེད་ཅིང་རིས་སུ་མི་ཆོད་པ་དག་ཏུ་མ་བྱོན་པའི་དེ་བཞིན་གཤེགས་པ་དགྲ་བཅོམ་པ་ཡང་<line/>
དག་པར་རྫོགས་པའི་སངས་རྒྱས་ཆོས་ཀྱི་དབྱིངས་ཐམས་ཅད་དུ་ཁྱབ་པར་གཤེགས་པའི་སངས་རྒྱས་ཀྱི་ཞིང་གི་ཡོན་ཏན་དང༌། རྒྱན་ཡོངས་སུ་དག་པ་རིན་པོ་ཆེའི་རྒྱན་རྣམ་པར་<line/>
བྲེས་པ་དུ་མ་དང༌། སྤོས་ཀྱི་རྒྱན་ཡིད་དུ་འོང་བ་དང་ལྡན་པ་ཐམས་ཅད་དང༌། མེ་ཏོག་ཐམས་ཅད་ཀྱི་རྒྱན་གྱི་ཆར་རབ་ཏུ་འབབ་པ། ན་བཟའ་ཐམས་ཅད་ཀྱི་རྒྱན་གྱི་སྤྲིན་སྣ་ཚོགས་<line/>
ཡོན་ཏན་ཐམས་ཅད་ཀྱིས་བརྒྱན་པ། རྣམ་པ་ཐ་དད་པའི་མཛོད་དེ་བཞིན་གཤེགས་པའི་རྒྱན་གྱི་བྱིན་གྱི་རླབས་ཀྱིས་རྣམ་པར་བྲེས་པ། སངས་རྒྱས་ཀྱི་ཞིང་ཐམས་ཅད་ཀྱི་རྒྱན་<line/>
རབ་ཏུ་བརྒྱན་པར་བྱ་བ་རྣམ་པ་སྣ་ཚོགས་ཐ་དད་པ་བརྗོད་དུ་མེད་པས་རབ་ཏུ་བརྒྱན་ཅིང་གྲུབ་པ། གྲོགས་བསམ་གྱིས་མི་ཁྱབ་པ་རྣམ་པར་དག་པས་ཡོངས་སུ་བསྒྲུབས་པ། དེ་<line/>
བཞིན་གཤེགས་པ་མངོན་པར་འཚང་རྒྱ་བའི་བྱིན་གྱི་རླབས་ཀྱི་རྒྱན་གྱིས་རྣམ་པར་དག་པ་རྣམས་འབྱུང་བར་འགྱུར་བ་དང༌། གང་ཡང་མ་བྱོན་པའི་དེ་བཞིན་གཤེགས་པ་<line/>
</page>
<page index="425" id="213B">ཐམས་ཅད་མངོན་པར་འཚང་རྒྱ་བའི་སངས་རྒྱས་ཀྱི་ཞིང་ཡོངས་སུ་དག་པ། བྱང་ཆུབ་སེམས་དཔའི་མིག་འཇིག་རྟེན་ལས་འདས་པ་ཐུན་མོང་མ་ཡིན་པས་རྣམ་པར་མཐོང་བ། བྱང་ཆུབ་<line/>
སེམས་དཔའ་མཐུ་ཆེན་པོའི་དགེ་བའི་རྩ་བ་རབ་ཏུ་མྱོང་བར་འགྱུར་བ། ཆོས་ཐམས་ཅད་སྒྱུ་མའི་རྣམ་པ་ལྟ་བུར་ཁོང་དུ་ཆུད་པ། ཆོས་ཐམས་ཅད་ཀྱི་མཐུ་སྤྲུལ་པ་ལྟ་བུས་རྣམ་པར་དག་<line/>
པ༑ བྱང་ཆུབ་སེམས་དཔའི་ལས་འབྱམས་ཀླས་པ། མཉམ་པ་ཉིད་ཀྱི་རྗེས་སུ་སོང་བས་རྣམ་པར་དག་པ། བྱང་ཆུབ་སེམས་དཔའི་རྣམ་པར་འཕྲུལ་པ་དང༌། ཏིང་ངེ་འཛིན་གྱི་ཚུལ་<line/>
བསམ་གྱིས་མི་ཁྱབ་པ་ལ་ཞུགས་པས་སངས་རྒྱས་ཀྱི་ཁྱུ་མཆོག་གི་མཐུ་ཕྱུང་བ། ཡང་དག་པར་རྒྱུ་བ། སངས་རྒྱས་ཀྱི་བླ་ན་མེད་པས་སྣང་བར་བྱས་པས་རྒྱ་ཆེ་བ་སྣ་ཚོགས་ཚད་མེད་པ་<line/>
བསམ་གྱིས་མི་ཁྱབ་པ་རྣམས་ཡང་དག་པར་གནས་པར་འགྱུར་བ་དང༌། མ་བྱོན་པའི་སངས་རྒྱས་དེ་དག་ཐམས་ཅད་ཀྱི་སངས་རྒྱས་ཀྱི་ཞིང་ཡོངས་སུ་དག་པར་འགྱུར་བ་དེ་བཞིན་དུ་ད་<line/>
ལྟར་བྱུང་བའི་སངས་རྒྱས་ཐམས་ཅད་ཀྱི་སངས་རྒྱས་ཀྱི་ཞིང་ཡོངས་སུ་དག་པ་རབ་ཏུ་བྱུང་བ། ཤིན་ཏུ་གྲུབ་པ། རྣམ་པར་དག་པ་རྣམ་པ་སྣ་ཚོགས་ཐ་དད་པ། ཀུན་ནས་ཡོན་ཏན་ཅན།<line/>
བསྔགས་པར་བྱ་བ་ཚད་མེད་པ། དྲི་ཞིམ་པོ་བསམ་གྱིས་མི་ཁྱབ་པ། མཐའ་ཡས་ཤིང་ཚད་མེད་པ་དང་ལྡན་པ། རྒྱན་གྲངས་མེད་པ་ཅན། གཙུག་ལག་ཁང་གྲངས་མེད་པ་དང་ལྡན་པ། ཡིད་<line/>
</page>
<page index="426" id="214A">༄༅། །དུ་འོང་བའི་སྒྲ་གྲངས་མེད་པ་ཡོད་པ། མཐའ་ཡས་པར་ཡང་དག་པར་སྟོན་པ། རྗེས་སུ་སྤྱོད་པའི་གྲོགས་ཚད་མེད་པ་དང་ལྡན་པ། ཡོན་ཏན་སྣ་ཚོགས་ཟད་མི་ཤེས་<line/>
པ་དང་ལྡན་པ། རྒྱན་ཐམས་ཅད་ཀྱིས་བརྒྱན་པ། སྤོས་ཐམས་ཅད་ཀྱིས་བརྒྱན་པ། ཕྲེང་བ་ཐམས་ཅད་ཀྱིས་བརྒྱན་པ། ཕྱེ་མ་ཐམས་ཅད་ཀྱིས་བརྒྱན་པ། རིན་པོ་ཆེ་ཐམས་ཅད་ཀྱིས་བརྒྱན་པ།<line/>
ན་བཟའ་ཐམས་ཅད་ཀྱིས་བརྒྱན་པ། རྒྱལ་མཚན་ཐམས་ཅད་ཀྱིས་བརྒྱན་པ། བ་དན་ཐམས་ཅད་ཀྱིས་བརྒྱན་པ། རིན་པོ་ཆེ་སྣ་ཚོགས་ཀྱི་སྣམ་བུ་ཀུན་ཏུ་བཏིང་བས་བརྒྱན་པ། རིན་པོ་<line/>
ཆེ་ཐམས་ཅད་ཀྱི་སྟེགས་བུས་བརྒྱན་པ། གསེར་གྱི་དྲ་བ་གྲངས་མེད་པས་ཀུན་ཏུ་ཡོག་པར་བརྒྱན་པ། ཆུ་ཀླུང་གྲངས་མེད་པའི་རྒྱན་གྱིས་བརྒྱན་པ། གྲངས་མེད་པའི་སྤྲིན་གྱི་ཆར་རབ་<line/>
ཏུ་འབབ་པས་བརྒྱན་པ། རོལ་མོ་བརྡུང་བ་དང་དཀྲོལ་བའི་ཚོགས་གྲངས་མེད་པས་ཡིད་དུ་འོང་བ། རྣམ་པར་དག་པ་དེ་དག་དང༌། དེ་བཞིན་དུ་མ་ལུས་པ་ཐམས་ཅད་རབ་ཏུ་བཟུང་སྟེ།<line/>
སངས་རྒྱས་ཀྱི་ཞིང་གི་ཡོན་ཏན་དང༌། རྒྱན་ཡོངས་སུ་དག་པ་གང་ཇི་སྙེད་པ་གང་དང་གང་སངས་རྒྱས་ཐམས་ཅད་ཀྱིས་རབ་ཏུ་མཁྱེན་པ། འཇིག་རྟེན་གྱི་ཁམས་ཀྱི་རྒྱུད་ཆོས་ཀྱི་དབྱིངས་<line/>
ཀྱིས་ཀླས་པ། ནམ་མཁའི་མཐས་གཏུགས་པ། ཞིང་གི་གནས་སུ་གྱུར་པ་ཐམས་ཅད་ཕྱོགས་ཀྱི་འཁོར་མཐའ་ཡས་པར་ཤིན་ཏུ་བསྟན་པས་ཕྱོགས་བཅུར་རྣམ་པར་བཀོད་པ།<line/>
</page>
<page index="427" id="214B">འཇིག་རྟེན་གྱི་ཁམས་འབྱམས་ཀླས་པ་དང༌། ལས་རྣམ་པ་སྣ་ཚོགས་ཀྱིས་མངོན་པར་འདུས་བྱས་པ། ནམ་མཁའི་ཁམས་དང་འཇིག་རྟེན་གྱི་ཁམས་ཐམས་ཅད་ཀྱིས་ཡོངས་སུ་བསྡུས་པ། འཇིག་<line/>
རྟེན་གྱི་ཁམས་ཕྱོགས་གཞན་དང་གཞན་གྱི་རྗེས་སུ་སོང་བར་རབ་ཏུ་གནས་པ་ལ་རྣམ་པ་ཐ་དད་པས་ཤིན་ཏུ་བྱུང་བའི་འཇིག་རྟེན་ཁམས་བརྗོད་དུ་མེད་པར་ཤིན་ཏུ་བསྟན་པ། འཇིག་རྟེན་གྱི་<line/>
འབྱུང་གནས་ནམ་མཁའི་གོས་གཏུགས་པ་ཞིང་གི་རྒྱུད་རྣམ་པ་ཐ་དད་པ་བརྗོད་དུ་མེད་པ། འཇིག་རྟེན་གྱི་ཁམས་མཐའ་དང་དབུས་མེད་པའི་ཆོས་ཀྱིས་ཤིན་ཏུ་བསྟན་པ། དེ་ལྟར་མ་ལུས་<line/>
པ་ཐམས་ཅད་ཡོངས་སུ་བཟུང་སྟེ་ཆོས་ཀྱི་དབྱིངས་ཐམས་ཅད་ཀྱི་སངས་རྒྱས་ཀྱི་ཞིང་ཐམས་ཅད་ཀྱི་རྒྱན་ལ་འཇུག་པས་རྒྱན་རྣམ་པར་དག་པ་ཐམས་ཅད་དང་ལྡན་པ། སངས་རྒྱས་ཀྱི་ཞིང་ཡོངས་<line/>
སུ་དག་པ་ཐམས་ཅད་ཇི་སྐད་དུ་བཤད་པ་དང༌། ཇི་སྐད་དུ་བསྟན་པ་དང༌། ཇི་སྐད་དུ་བརྗོད་པ་དང༌། ཇི་སྐད་དུ་གསལ་བར་བྱས་པ་དང༌། ཇི་སྐད་དུ་སྨོས་པ་དང༌། ཇི་སྐད་དུ་སྨྲས་པ་དང༌། ཇི་<line/>
སྐད་དུ་བསླབ་པ་དང༌། ཇི་སྐད་དུ་དཀྲོལ་བ་དང༌། ཇི་ལྟ་བུར་བཏགས་པ་དང༌། ཇི་ལྟ་བུར་རྣམ་པར་བཀོད་པ་དེ་དང་དེ་དག་ཏུ་དེ་བཞིན་གཤེགས་པ་སྐྱེས་པའི་སངས་རྒྱས་ཀྱི་ཞིང་གི་རྒྱན་<line/>
དང༌། སངས་རྒྱས་ཀྱི་ཞིང་རྣམ་པར་དག་པ་དང༌། སངས་རྒྱས་ཀྱི་ཞིང་མཉམ་པ་ཉིད་དང༌། སངས་རྒྱས་ཀྱི་ཞིང་དགེ་བ་དང༌། སངས་རྒྱས་ཀྱི་ཞིང་གི་བདག་ཉིད་ཆེ་བ་དང༌། སངས་རྒྱས་<line/>
</page>
<page index="428" id="215A">༄༅། །ཀྱི་ཞིང་ཡངས་པ་དང༌། སངས་རྒྱས་ཀྱི་ཞིང་བདེ་བར་བསྐྱང་བ་དང༌། སངས་རྒྱས་ཀྱི་ཞིང་ཟིལ་གྱིས་མི་ནོན་པ་དང༌། སངས་རྒྱས་ཀྱི་ཞིང་ཟད་མི་ཤེས་པ་དང༌། སངས་<line/>
རྒྱས་ཀྱི་ཞིང་ཤིན་ཏུ་ཆེ་བ་དང༌། སངས་རྒྱས་ཀྱི་ཞིང་མི་འཕྲོག་པ་དང༌། སངས་རྒྱས་ཀྱི་ཞིང་མི་འཇིགས་པ་དང༌། སངས་རྒྱས་ཀྱི་ཞིང་འོད་གསལ་བ་དང༌། སངས་རྒྱས་ཀྱི་ཞིང་ཡིད་དུ་<line/>
འོད་བ་དང༌། སངས་རྒྱས་ཀྱི་ཞིང་མི་མཐུན་པ་མེད་པ་དང༌། སངས་རྒྱས་ཀྱི་ཞིང་ཀུན་ཏུ་སྣང་བ་དང༌། སངས་རྒྱས་ཀྱི་ཞིང་རབ་ཏུ་སྣང་བ་དང༌། སངས་རྒྱས་ཀྱི་ཞིང་རྣམ་པར་བརྒྱན་<line/>
པ་དང༌། སངས་རྒྱས་ཀྱི་ཞིང་རབ་ཏུ་བརྒྱན་པ་དང༌། སངས་རྒྱས་ཀྱི་ཞིང་ཤིན་ཏུ་རྣམ་པར་ཕྱེ་བ་དང༌། སངས་རྒྱས་ཀྱི་ཞིང་མཆོག་དང༌། སངས་རྒྱས་ཀྱི་ཞིང་གཙོ་བོ་དང༌། སངས་རྒྱས་<line/>
ཀྱི་ཞིང་རབ་དང༌། སངས་རྒྱས་ཀྱི་ཞིང་ཕུལ་དང༌། སངས་རྒྱས་ཀྱི་ཞིང་དམ་པ་དང༌། སངས་རྒྱས་ཀྱི་ཞིང་གྱ་ནོམ་པ་དང༌། སངས་རྒྱས་ཀྱི་ཞིང་རྨད་དུ་བྱུང་བ་དང༌། སངས་རྒྱས་ཀྱི་<line/>
ཞིང་བླ་ན་མེད་པ་དང༌། སངས་རྒྱས་ཀྱི་ཞིང་མཉམ་པ་མེད་པ་དང༌། སངས་རྒྱས་ཀྱི་ཞིང་འདྲ་བ་མེད་པ་དང༌། སངས་རྒྱས་ཀྱི་ཞིང་མཐའ་ཡས་པ་དང༌། དེ་ལྟར་ཡོངས་སུ་བཟུང་སྟེ་འདས་པ་<line/>
དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་ཀྱི་སངས་རྒྱས་ཀྱི་ཞིང་གི་རྒྱན་རྣམ་པར་དག་པ་གང་ཇི་སྙེད་པའི་རྒྱན་རྣམ་པར་དག་པ་དང༌། དགེ་བའི་རྩ་བ་འདིས་<line/>
</page>
<page index="429" id="215B">འཇིག་རྟེན་གྱི་ཁམས་ཐམས་ཅད་རྣམ་པར་དག་པར་གྱུར་ཅིག །སངས་རྒྱས་ཀྱི་ཞིང་ཐམས་ཅད་འདི་ལྟ་བུའི་རྣམ་པར་དག་པ་དང་ལྡན་པར་གྱུར་ཅིག །འཇིག་རྟེན་གྱི་ཁམས་རེ་རེར་ཡང་<line/>
འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་ཀྱི་སངས་རྒྱས་ཀྱི་ཞིང་གི་རྒྱན་ཇི་སྙེད་པ་དེ་དག་ཐམས་ཅད་ཡང་དག་པར་གནས་པར་གྱུར་ཅིག །གྲུབ་པར་གྱུར་ཅིག།<line/>
རྣམ་པར་དག་པར་གྱུར་ཅིག །ཡོངས་སུ་དག་པར་གྱུར་ཅིག །ཡང་དག་པར་གྲུབ་པར་གྱུར་ཅིག །རབ་ཏུ་བྱུང་བར་གྱུར་ཅིག །རབ་ཏུ་བརྒྱན་པར་གྱུར་ཅིག །ཀུན་ཏུ་བརྒྱན་པར་གྱུར་<line/>
ཅིག །བྱང་ཆུབ་པར་གྱུར་ཅིག །བྱིན་གྱིས་བརླབས་པར་གྱུར་ཅིག །འཇིག་རྟེན་གྱི་ཁམས་གཅིག་ཏུ་ཇི་ལྟ་བདེ་བཞིན་དུ་འཇིག་རྟེན་གྱི་ཁམས་ཐམས་ཅད་དུ་ཡང་མ་ལུས་པར་ཡོངས་<line/>
སུ་བཟུང་སྟེ། སངས་རྒྱས་ཀྱི་ཞིང་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐའ་གཏུགས་པ་ཐམས་ཅད་མ་ལུས་པར་དེ་སྙེད་ཀྱི་རྒྱན་གྱིས་ཡོངས་སུ་བརྒྱན་པར་གནས་པར་གྱུར་<line/>
ཅིག །སངས་རྒྱས་ཀྱི་ཞིང་ཐམས་ཅད་མ་ལུས་པར་དུས་གསུམ་ཐམས་ཅད་ཀྱི་སངས་རྒྱས་ཀྱི་ཞིང་གི་ཡོན་ཏན་རྣམ་པར་ཕྱེ་བ་དང༌། སངས་རྒྱས་ཀྱི་ཞིང་གི་རྒྱན་དང༌། སངས་རྒྱས་ཀྱི་ཞིང་<line/>
གི་བདག་ཉིད་ཆེ་བ་དང༌། སངས་རྒྱས་ཀྱི་ཞིང་བལྟ་ན་མི་ངོམ་པ་དང༌། སངས་རྒྱས་ཀྱི་ཞིང་ཚད་མེད་པ་དང༌། སངས་རྒྱས་ཀྱི་ཞིང་ཡོངས་བ་དང༌། སངས་རྒྱས་ཀྱི་ཞིང་གྲངས་མེད་པ་དང༌།<line/>
</page>
<page index="430" id="216A">༄༅། །སངས་རྒྱས་ཀྱི་ཞིང་བསམ་གྱིས་མི་ཁྱབ་པ་དང༌། སངས་རྒྱས་ཀྱི་ཞིང་མཚུངས་པ་མེད་པ་དང༌། སངས་རྒྱས་ཀྱི་ཞིང་མཐའ་ཡས་པ་ཇི་སྙེད་པ་དེ་དག་གི་རྒྱན་གྱིས་<line/>
རྣམ་པར་དག་པར་གྱུར་ཅིག །སངས་རྒྱས་ཀྱི་ཞིང་དེ་དག་ཐམས་ཅད་ཀྱང་བྱང་ཆུབ་སེམས་དཔའ་ཡོངས་སུ་རྫོགས་པ་རྗེས་སུ་འཇུག་པ། འཇིག་རྟེན་གྱི་ཁམས་ལ་རབ་ཏུ་འཇུག་པ།<line/>
ཀུན་ཏུ་སྤྱོད་པ་མང་བ། སེམས་ཅན་གྱི་ཁམས་རྟོགས་པར་བྱ་བ་ཁོང་དུ་ཆུད་པ། ཆོས་ཀྱི་དབྱིངས་ལ་འཇུག་པ་རབ་ཏུ་རྟོགས་པ། ནམ་མཁའི་དབྱིངས་ལ་འཇུག་པ་རྨོངས་པ་མེད་<line/>
པ༑ སངས་རྒྱས་རྗེས་སུ་དྲན་པ་རབ་ཏུ་ཐོབ་པ། བསམ་གྱིས་མི་ཁྱབ་པའི་ཆོས་རྗེས་སུ་དྲན་པའི་ཚུལ་ཅན། ཚད་མེད་པའི་དགེ་འདུན་རྗེས་སུ་དྲན་པ་ལ་རབ་ཏུ་ཞུགས་པ། གཏོང་བ་<line/>
ལ་ཤིན་ཏུ་མོས་པ། གཏོང་བའི་རྗེས་སུ་དྲན་པ་རབ་ཏུ་ཐོབ་པ། ཡེ་ཤེས་ཀྱི་འོད་ཟེར་དང་ལྡན་པའི་ཆོས་ཀྱི་ཉི་མའི་དཀྱིལ་འཁོར་ཅན། ཆགས་པ་མེད་པར་ལྟ་བ། དམིགས་སུ་<line/>
མེད་པ་ལས་རབ་ཏུ་བྱུང་བ། སངས་རྒྱས་ཀྱི་ཆོས་ཀྱི་གནས་སུ་གྱུར་པ། དགེ་བའི་རྩ་བ་དམ་པས་ཐོག་མར་འགྲོ་བ་དང༌། དགེ་བའི་རྩ་བའི་དབང་གིས་སངས་རྒྱས་ཀྱི་བྱང་ཆུབ་<line/>
ཏུ་བྱུང་བ། དེ་བཞིན་གཤེགས་པའི་སྟོབས་ཀྱི་རྗེས་སུ་སོང་བ། ཐམས་ཅད་མཁྱེན་པ་ཉིད་ཀྱི་ཡུལ་གྱི་འོད་ཟེར་རབ་ཏུ་འགྱེད་པ། བདུད་ཀྱི་ལས་ཐམས་ཅད་རྣམ་པར་སྦྱངས་<line/>
</page>
<page index="431" id="216B">པ༑ སེམས་ཅན་གྱི་ཁམས་ཐམས་ཅད་ཀྱི་རང་བཞིན་ཁོང་དུ་ཆུད་པ། ཕྱིན་ཅི་ལོག་མེད་པས་ཡང་དག་པར་བྱུང་བ། དགེ་བའི་རྩ་བ་དང༌། སྨོན་ལམ་ལ་གཏི་མུག་མེད་པ་ཤ་སྟག་གིས་<line/>
ཡོངས་སུ་གང་བར་གྱུར་ཅིག །བྱང་ཆུབ་སེམས་དཔའ་དེ་ལྟ་བུའི་ཚུལ་ཅན། དེ་ལྟ་བུའི་སྤྱོད་པ་ལ་ཞུགས་པ། དེ་ལྟ་བུའི་ཡོན་ཏན་དང་ལྡན་པ། དགེ་བའི་རྩ་བ་མཚུངས་པ་མེད་པ་<line/>
ཅན༑ རྟག་ཏུ་སངས་རྒྱས་ཀྱི་འཕྲིན་ལས་ལ་གཞོལ་བ། སངས་རྒྱས་ཀྱི་བྱང་ཆུབ་སྣང་བ་རབ་ཏུ་ཐོབ་པ། མུན་པ་མེད་པའི་ཆོས་ཀྱི་དབྱིངས་ཀྱི་ཡེ་ཤེས་དང་ལྡན་པ། ཆོས་ཀྱི་དབྱིངས་<line/>
ཐམས་ཅད་ལུས་གཅིག་གིས་ཁྱབ་པར་བྱེད་པའི་རྣམ་པར་འཕྲུལ་པ་ཆེན་པོ་ཡང་དག་པ་སྟོན་པ། ཡེ་ཤེས་ཆེན་པོ་ཁོང་དུ་ཆུད་པས་ཐམས་ཅད་མཁྱེན་པ་ཉིད་ཀྱི་སྤྱོད་ཡུལ་དང་ལྡན་པ།<line/>
ཆོས་ཀྱི་དབྱིངས་མཐའ་ཡས་པའི་ཚིག་རབ་ཏུ་དབྱེ་བ་མངོན་པར་སྒྲུབ་པ་ལ་མཁས་པ། ཞིང་ཐམས་ཅད་ཀྱི་རྗེས་སུ་སོང་བ། གནས་མེད་པར་སངས་རྒྱས་ཀྱི་ཞིང་ཐམས་ཅད་ན་གནས་<line/>
པ༑ ནམ་མཁའི་དབྱིངས་སུ་མོས་པས་མི་གནས་པའི་ཡིད་དང་ལྡན་པ། ཆོས་ཀྱི་དབྱིངས་ཐམས་ཅད་དུ་རྣམ་པར་ཕྱེ་བའི་བསམ་པ་ཅན། བྱང་ཆུབ་སེམས་དཔའི་ཏིང་ངེ་འཛིན་<line/>
བསམ་གྱིས་མི་ཁྱབ་པ་ལ་མཉམ་པར་གཞོག་པ་ལ་མཁས་པ། ཐམས་ཅད་མཁྱེན་པའི་སྤྱོད་ཡུལ་གྱི་སངས་རྒྱས་ཀྱི་ཞིང་ལ་གནས་པ། སངས་རྒྱས་ཐམས་ཅད་ཀྱི་བྱིན་གྱི་<line/>
</page>
<page index="432" id="217A">༄༅། །རླབས་ཤེས་པར་བྱ་བ་ལ་མཁས་པ། ཆོས་གྲངས་མེད་པ་བསྟན་ཅིང་བཤད་པ་ལ་འཇིགས་པ་མེད་པ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་<line/>
སངས་རྒྱས་ཐམས་ཅད་ཀྱི་དགེ་བའི་རྗེས་སུ་སོང་བ། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་དབྱིངས་ལ་གནས་པ། སངས་རྒྱས་ཐམས་ཅད་ཀྱི་ཆོས་བསྟན་པ་ཡོངས་སུ་འཛིན་<line/>
པ༑ སྒྲ་བསམ་གྱིས་མི་ཁྱབ་པ་རྣམ་པར་དབྱེ་ཞིང་མངོན་པར་སྒྲུབ་པ་ལ་མཁས་པས་གྲངས་མེད་པའི་སྐད་རྣམ་པ་ཐ་དད་པ་ཤེས་པ། བླ་ན་མེད་པའི་སངས་རྒྱས་ཀྱི་རྣམ་པར་འཕྲུལ་པའི་ས་<line/>
ཁོང་དུ་ཆུད་པ། འཇིག་རྟེན་གྱི་ཁམས་ཐམས་ཅད་ཀྱི་རྗེས་སུ་སོང་ཞིང་ཆགས་པ་མེད་པར་སྤྱོད་པ། ཉོན་མོངས་པ་མེད་པའི་ཆོས་ཀྱི་ཚུལ་ལ་ཆོས་སུ་རྟོགས་པས་གནས་པ་མེད་པ། སེམས་<line/>
བསྐྱེད་པ་ཡངས་པ་ཤིན་ཏུ་རྣམ་པར་བསྒོམས་པ་རབ་ཏུ་ཐོབ་པ། ཡེ་ཤེས་གཅིག་ནས་གཅིག་ཏུ་བརྒྱུད་པའི་རྒྱུད་ལ་མཁས་པ། དོན་གཅིག་ནས་གཅིག་ཏུ་བསྟན་པ་རབ་ཏུ་གྲུབ་པ་དེ་ལྟ་བུ་དག་<line/>
གིས་འཇིག་རྟེན་གྱི་ཁམས་དེ་དག་ཡོངས་སུ་བརྒྱན་པར་གྱུར་ཅིག །ཡོངས་སུ་གང་བར་གྱུར་ཅིག །རྣམ་པར་མཛེས་པར་གྱུར་ཅིག །རྗེས་སུ་དོང་བར་གྱུར་ཅིག །ཀུན་ཏུ་གནས་པར་<line/>
གྱུར་ཅིག །བསྒོམས་པར་གྱུར་ཅིག །ཤིན་ཏུ་བསྒོམས་པར་གྱུར་ཅིག །སྦྱངས་པར་གྱུར་ཅིག །ཤིན་ཏུ་སྦྱངས་པར་གྱུར་ཅིག །ཞི་བར་བྱས་པར་གྱུར་ཅིག །སངས་རྒྱས་ཀྱི་<line/>
</page>
<page index="433" id="217B">ཞིང་རེ་རེའི་ཕྱོགས་རེ་རེ་ཞིང་ཡང་བྱང་ཆུབ་སེམས་དཔའ་ཚད་མེད་པ། གྲངས་མེད་བསམ་གྱིས་མི་ཁྱབ་པ། གཞལ་དུ་མེད་པ། མུ་མེད་པ། ས་མཚམས་མེད་པ། དཔག་ཏུ་མེད་པ།<line/>
བརྗོད་དུ་མེད་པ། བརྗོད་དུ་མེད་པའི་ཡང་བརྗོད་དུ་མེད་པས་ཡོངས་སུ་རྒྱས་པར་གྱུར་ཅིག །ཕྱོགས་གཅིག་ཇི་ལྟ་བ་དེ་བཞིན་དུ་སངས་རྒྱས་ཀྱི་ཞིང་ཆོས་ཀྱི་དབྱིངས་ཀྱིས་ཀླས་པ། ནམ་<line/>
མཁའི་མཐས་གཏུགས་པ་མ་ལུས་པ། ལུས་པ་མེད་པ། ལྷག་མ་མེད་པ་ཐམས་ཅད་ཀྱང་བྱང་ཆུབ་སེམས་དཔའ་འདི་ལྟ་བུའི་ཚུལ་ཅན་གྱིས་ཡོངས་སུ་རྒྱས་ཤིང་ཡོངས་སུ་གང་བར་གྱུར་ཅིག །<line/>
ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་ཡོངས་སུ་བསྔོ་སྟེ། ཚུལ་དེ་ལྟ་བུས་སངས་རྒྱས་ཀྱི་ཞིང་ཐམས་ཅད་དང༌། ཚུལ་དེ་ལྟ་བུས་འབྱུང་བ་ཐམས་ཅད་དང༌།<line/>
ཚུལ་དེ་ལྟ་བུས་སེམས་ཅན་གྱི་ཁམས་ཐམས་ཅད་རྣམ་པར་དག་པ་དང༌། ཚུལ་དེ་ལྟ་བུས་སངས་རྒྱས་ཐམས་ཅད་ཀྱི་བྱང་ཆུབ་དང༌། ཚུལ་དེ་ལྟ་བུས་སྨོན་ལམ་ཐམས་ཅད་དང༌། ཚུལ་དེ་<line/>
ལྟ་བུས་འཇིག་རྟེན་གྱི་ཁམས་ཐམས་ཅད་དུ་སངས་རྒྱས་སྐྱེས་པ་མཐོང་བ་དང་མི་འབྲལ་བ་དང༌། ཚུལ་དེ་ལྟ་བུས་དེ་བཞིན་གཤེགས་པ་སྐུ་ཚེ་ཚད་མེད་པ་དང༌། ཚུལ་དེ་ལྟ་བུས་ཐོགས་<line/>
པ་མེད་པར་ཆོས་ཀྱི་དབྱིངས་ཐམས་ཅད་དུ་ཆོས་ཀྱི་འཁོར་ལོ་བསྐོར་པ་ཕྱིར་མི་ལྡོག་པའི་ཕྱིར་ཡོངས་སུ་བསྔོའོ། །དེ་ལྟར་བྱང་ཆུབ་སེམས་དཔའ་དེ་དགེ་བའི་རྩ་བ་དེ་དག་ཐམས་ཅད་སངས་<line/>
</page>
<page index="434" id="218A">༄༅། །རྒྱས་ཀྱི་ཞིང་ཐམས་ཅད་ཀྱི་རྗེས་སུ་སོང་བའི་སངས་རྒྱས་ཀྱི་ཞིང་ཡོངས་སུ་དག་པ་དང༌། སེམས་ཅན་ཐམས་ཅད་ཀྱི་རྗེས་སུ་སོང་བའི་བྱང་ཆུབ་སེམས་དཔའ་ཡོངས་སུ་<line/>
དག་པ་དང༌། སངས་རྒྱས་སྐྱེ་བ་ཐམས་ཅད་ཀྱིས་མ་ལུས་པར་གང་བར་བྱས་པའི་ཆོས་ཀྱི་དབྱིངས་ཡོངས་སུ་དག་པ་དང༌། སངས་རྒྱས་ཀྱི་ཞིང་ཐམས་ཅད་མ་ལུས་པར་ཤིན་ཏུ་བྱུང་བའི་དེ་<line/>
བཞིན་གཤེགས་པའི་སྐུ་དང༌། ཐམས་ཅད་མཁྱེན་པར་འབྱུང་བར་བགོ་སྐལ་མེད་པར་ཡོངས་སུ་བསྔོས་པ་དང༌། ནམ་མཁའི་ཁམས་ཚད་མེད་པའི་རྗེས་སུ་སོང་བའི་སེམས་ཀྱི་ས་དང༌།<line/>
ཡོངས་སུ་བསྔོ་བའི་ཚད་བསམ་གྱིས་མི་ཁྱབ་པའི་རྗེས་སུ་ཞུགས་པ་དང༌། ཡོངས་སུ་བསྔོ་བའི་མཉམ་པ་ཉིད་ལས་ཀྱི་རྣམ་པར་སྨིན་པ་ཐམས་ཅད་ལས་རྣམ་པར་གྲོལ་ཞིང་ཤིན་ཏུ་མོས་པ་<line/>
དང༑ ཡོངས་སུ་བསྔོ་བའི་ཁྱད་པར་མཐའ་ཡས་པར་འབྲེལ་བར་བྱས་པ་དང༌། ཡོངས་སུ་བསྔོ་བའི་ཚུལ་ཆོས་ཀྱི་དབྱིངས་ཐམས་ཅད་ཀྱི་རྗེས་སུ་སོང་བས། ཡོངས་སུ་བསྔོ་བའི་ཚེ་བདག་<line/>
ལ་མི་རྟོག་གོ། བདག་གི་ལུས་ལ་རྣམ་པར་མི་རྟོག་གོ། སངས་རྒྱས་ལ་མི་རྟོག་གོ །སངས་རྒྱས་ཀྱི་ཆོས་ལ་རྣམ་པར་མི་རྟོག་གོ །ཞིང་ལ་མི་རྟོག་གོ །ཞིང་གི་ཡང་དག་པར་སྤྱོད་པས་རྣམ་པར་<line/>
སྤྱོད་པ་ལ་རྣམ་པར་མི་རྟོག་གོ །སེམས་ཅན་ལ་རྣམ་པར་མི་རྟོག་གོ །སེམས་ཅན་གདུལ་བ་ལ་རྣམ་པར་མི་རྟོག་གོ །ལས་ལ་མི་རྟོག་གོ །ལས་ཀྱི་རྣམ་པར་སྨིན་པ་ལ་རྣམ་པར་མི་རྟོག་<line/>
</page>
<page index="435" id="218B">གོ་༑སེམས་པ་ལ་ཆགས་པར་མི་བྱེད་དོ། །བསམ་པས་ཀྱང་མངོན་པར་ཆགས་པར་མི་བྱེད་དོ། །རྒྱུ་ཆུད་གཟོན་པར་མི་བྱེད་དོ། །རྒྱུ་དང་འབྲས་བུ་ཆུད་གཟོན་པར་མི་བྱེད་དོ། །དངོས་པོ་ཉེ་བར་<line/>
ལེན་པར་མི་བྱེད་དོ། །དངོས་པོའི་ཆོས་ལ་ཆགས་པར་ཡང་མི་བྱེད་དོ། །འཁོར་བའི་རྣམ་པ་ཐ་དད་པ་གཅིག་ཏུ་མི་བྱེད་དོ། །ཞི་བ་རྣམ་པར་བརྟགས་པ་མེད་པས་རློམ་སེམས་མི་བྱེད་དོ། །<line/>
དེ་བཞིན་གཤེགས་པ་རྣམས་ཀྱི་དེ་བཞིན་གཤེགས་པའི་ཡུལ་གྱིས་སྙེམས་པར་མི་བྱེད་དོ། །ཆོས་གང་གིས་ཀྱང་ཆོས་ལ་གནས་པར་མི་བྱེད་དོ། །དེ་ལྟར་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་དགེ་བའི་རྩ་བ་དེ་དག་ཉེ་བར་སྟོབས་སོ། །ཁོང་དུ་ཆུད་པར་བྱེད་དོ། །ཡོངས་སུ་བསྔོའོ། །ཡོངས་སུ་སྨིན་པར་བྱེད་དོ། །མཉམ་པར་བྱེད་དོ། །སྒྲུབ་བོ། །མཚན་མར་མི་བྱེད་དོ། །<line/>
དམིགས་པར་མི་བྱེད་དོ། །མི་འཇལ་ལོ། །མི་རྟོག་གོ །རྣམ་པར་མི་རྟོག་གོ །བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཡོངས་སུ་བསྔོ་བ་ནི། འདས་པ་དང༌། མ་བྱོན་པ་དང༌། ད་<line/>
ལྟར་བྱུང་བའི་སངས་རྒྱས་ཐམས་ཅད་རྗེས་སུ་དྲན་པས་དགེ་བའི་རྩ་བ་མི་ཟད་པ་ཡིན། བྱང་ཆུབ་སེམས་དཔའ་ཐམས་ཅད་ལ་ཡང་དག་པར་འཇུག་པས་དགེ་བའི་རྩ་བ་ཐམས་ཅད་མི་ཟད་<line/>
པ་ཡིན༑ ཞིང་རྣམ་པར་དག་པས་ཡོངས་སུ་བསྔོ་བས་དགེ་བའི་རྩ་བ་མི་ཟད་པ་ཡིན། སེམས་ཅན་གྱི་ཁམས་རྣམ་པར་དག་པ་ལ་རྣམ་པར་དཔྱོད་པས་དགེ་བའི་རྩ་བ་མི་ཟད་པ་ཡིན། ཆོས་<line/>
</page>
<page index="436" id="219A">༄༅། །ཀྱི་དབྱིངས་སུ་འཇུག་པ་ལ་ཞུགས་པས་དགེ་བའི་རྩ་བ་མི་ཟད་པ་ཡིན། ནམ་མཁའི་ཁམས་ལྟར་ཚད་མེད་པའི་སེམས་ལ་ཡོངས་སུ་བསྒོམས་པས་དགེ་<line/>
བའི་རྩ་བ་མི་ཟད་པ་ཡིན། སངས་རྒྱས་ཐམས་ཅད་ཀྱི་ཡུལ་ལ་ཤིན་ཏུ་མོས་པས་དགེ་བའི་རྩ་བ་མི་ཟད་པ་ཡིན། བྱང་ཆུབ་སེམས་དཔའ་ཐམས་ཅད་ཀྱི་ལས་ལ་བརྩོན་པས་དགེ་<line/>
བའི་རྩ་བ་མི་ཟད་པ་ཡིན། དུས་གསུམ་རབ་ཏུ་རྣམ་པར་འབྱེད་པས་དགེ་བའི་རྩ་བ་མི་ཟད་པ་ཡིན་ཏེ། དེ་ནས་སེམས་ཅན་གྱི་ཁམས་ཐམས་ཅད་ལ་སེམས་ཅན་མེད་པར་རབ་ཏུ་<line/>
རྟོག་ཅིང་ཡོངས་སུ་བསྔོའོ། །ཆོས་ཐམས་ཅད་ལ་སྲོག་མེད་པར་ཁོང་དུ་ཆུད་ཅིང་ཡོངས་སུ་བསྔོའོ། །ཆོས་ཐམས་ཅད་ལ་བྱེད་པ་མེད་པར་ཡང་དག་པ་ཇི་ལྟ་བ་བཞིན་དུ་ཤེས་ཤིང་<line/>
ཡོངས་སུ་བསྔོའོ། །དགེ་བའི་རྩ་བ་ཐམས་ཅད་ལ་གང་ཟག་མེད་པར་སེམས་ཤིང་ཡོངས་སུ་བསྔོའོ། །ཆོས་ཐམས་ཅད་ཉོན་མོངས་པ་མེད་པར་རབ་ཏུ་རྟོག་ཅིང་ཡོངས་སུ་བསྔོའོ། །<line/>
ཆོས་ཐམས་ཅད་ཀྱི་རྟེན་པ་ཡང་དག་པར་མཐོང་ཞིང་ཡོངས་སུ་བསྔོའོ། །དངོས་པོ་ཐམས་ཅད་ལ་མི་གནས་པ་ཡང་དག་པ་ཇི་ལྟ་བ་བཞིན་དུ་ཤེས་ཤིང་ཡོངས་སུ་བསྔོའོ། །ཞིང་ཐམས་<line/>
ཅད་ལ་ཡང་དག་པར་མི་གནས་པ་ཉིད་དུ་ཤེས་ཤིང་ཡོངས་སུ་བསྔོའོ། །བྱང་ཆུབ་སེམས་དཔའི་སྤྱོད་པ་ལ་མི་གནས་པ་ཉིད་དུ་ལྟ་ཞིང་ཡོངས་སུ་བསྔོའོ། །དམིགས་པ་ཐམས་ཅད་<line/>
</page>
<page index="437" id="219B">ལ་དམིགས་སུ་མེད་པ་ཉིད་དུ་ཤེས་པས་མཐོང་ཞིང་ཡོངས་སུ་བསྔོའོ། །དེ་དེ་ལྟར་ཡོངས་སུ་བསྔོ་བས་ཞིང་གང་ཡང་ཀུན་ནས་ཉོན་མོངས་པ་དང་བཅས་པར་མིག་ལམ་དུ་སྣང་བར་མི་འགྱུར་<line/>
རོ༑ ༑ཀུན་ཏུ་ལྟ་ཡང་སེམས་ཅན་གང་ཡང་མི་མཐུན་པ་མཐོང་བར་མི་འགྱུར་རོ། །སྤྱོད་པའི་ཚེ་ཆོས་གང་ཡང་ཡང་དག་པར་མི་མཐོང་ངོ༌། །ཡེ་ཤེས་ཀྱི་འཇུག་པས་གང་ལ་ཡང་འཇུག་པ་མེད་དོ། །<line/>
ནམ་མཁའི་དབྱིངས་ཐམས་ཅད་ལའང་རབ་ཏུ་གནས་ཏེ། དེ་ཡང་ཤིན་ཏུ་ཤེས་སོ། །བསོད་ནམས་ཀྱི་སྟོབས་ཚད་མེད་པས། དེ་བཞིན་གཤེགས་པའི་སྐུས་ཆོས་ཐམས་ཅད་གང་བར་ཤིན་<line/>
ཏུ་ཤེས་སོ། །སེམས་ཅན་ཐམས་ཅད་ཚིམ་པར་བྱ་བའི་ཕྱིར་དགེ་བའི་རྩ་བ་ཐམས་ཅད་དུ་འགྲོ་བ་ལ་ཡང་དག་པར་སྤྱོད་དོ། །དེའི་སེམས་བསྐྱེད་པ་རེ་རེ་ཞིང་ཡང་སེམས་ཅན་བརྗོད་དུ་མེད་པའི་<line/>
ཡང་བརྗོད་དུ་མེད་པ་སྟོབས་བཅུའི་སར་ཡང་དག་པར་གྲུབ་བོ། །དེ་ནས་སེམས་ཅན་ཐམས་ཅད་བསོད་ནམས་ཐམས་ཅད་ཀྱིས་ཡོངས་སུ་གཟུང་ཞིང་ཐོབ་པར་བྱ་བའི་ཕྱིར་དགེ་བའི་རྩ་བ་རྣམ་པར་<line/>
དག་པ་བསོད་ནམས་ཐམས་ཅད་ཀྱི་འབྱུང་གནས་དང་ལྡན་པ་ཐམས་ཅད་རབ་ཏུ་སྒྲུབ་བོ། །དེ་ཡོ་བྱད་ཅི་འདོད་པ་ཕུན་སུམ་ཚོགས་པས་བསོད་ནམས་ཀྱི་མཛོད་ཡིད་བཞིན་གྱི་ནོར་བུ་ལྟ་<line/>
བུ་དང་ལྡན་པ་ཡིན་ནོ། །དེ་གང་དང་གང་དུ་འགྲོ་བ་དེ་དང་དེ་དག་ཏུ་ཞིང་ཐམས་ཅད་རྣམ་པར་སྦྱོང་ཞིང་འགྲོའོ། །དེ་གང་དང་གང་དུ་སྤྱོད་པ་དེ་དང་དེ་དག་ཏུ་སེམས་ཅན་བརྗོད་དུ་མེད་པའི་ཡང་<line/>
</page>
<page index="438" id="220A">༄༅། །བརྗོད་དུ་མེད་པ་རྣམ་པར་དག་པར་བྱ་བའི་ཕྱིར་བསོད་ནམས་ཀྱི་སྟོབས་ཀྱིས་ཡོངས་སུ་གཟུང་བ་ལ་རབ་ཏུ་གཞོག་ཅིང་ཡང་དག་པར་སྤྱོད་དོ། །དེ་ལྟར་ཡོངས་<line/>
སུ་བསྔོ་བ་དེ་ལ་རྣམ་པ་དེ་ལྟ་བུ་དེའི་རྒྱུ་མཐུན་པས་བྱང་ཆུབ་སེམས་དཔའི་སྤྱད་པ་སྤྱོད་པ་ན་གཟུགས་མེད་པ་ཡིན། འཇིག་རྟེན་ཐམས་ཅད་ཀྱིས་ཟིལ་གྱིས་མི་ནོན་པའི་བསོད་ནམས་<line/>
ཅན་ཡིན། བདུད་ཐམས་ཅད་ཀྱིས་གཟི་བརྗིད་མི་ཟད་པ་ཡིན། ཕྱིར་རྒོལ་བ་ཐམས་ཅད་ཀྱིས་དགེ་བའི་རྩ་བ་མི་འཕྲོག་པ་ཡིན། ཐམས་ཅད་མཁྱེན་པའི་ཡིད་ཡང་དག་<line/>
པར་རྟོགས་པ་དང་ལྡན་པས་སྨོན་ལམ་ཤིན་ཏུ་ཆེ་བ་དང༌། སེམས་རབ་ཏུ་ཡངས་པ་ཡིན། སེམས་བསྐྱེད་པ་གཅིག་གིས་སངས་རྒྱས་ཀྱི་ཞིང་ཚད་མེད་པར་འགྲོ་བ་ཡིན། ཡེ་<line/>
ཤེས་ཀྱི་སྟོབས་མཐའ་ཡས་པས་སངས་རྒྱས་ཐམས་ཅད་ཀྱི་ཡུལ་ཡོངས་སུ་ཤེས་པ་ཡིན། སངས་རྒྱས་ཐམས་ཅད་ལ་ཤིན་ཏུ་དད་པ་ཡིན། ཡེ་ཤེས་མཐའ་ཡས་པར་ཤིན་<line/>
ཏུ་འཇུག་པ་ལ་རབ་ཏུ་གནས་པ་ཡིན། ནམ་མཁའི་དབྱིངས་ཀྱིས་གླས་པའི་བྱང་ཆུབ་ཀྱི་སེམས་མངོན་པར་བསྒྲུབས་པའི་མཐུས་ནམ་མཁའི་དབྱིངས་ཀྱིས་ཀླས་པར་ཆོས་ཀྱི་དབྱིངས་<line/>
ཤིན་ཏུ་ཡངས་པ་ཡིན་ནོ། །ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་ལྔ་པ་བསོད་ནམས་མི་ཟད་པའི་མཛོད་ཅེས་བྱ་བ་སྟེ།<line/>
</page>
<page index="439" id="220B">དེ་ལ་གནས་པའི་བྱང་ཆུབ་སེམས་དཔའ་ནི། མི་ཟད་པའི་མཛོད་བཅུ་རབ་ཏུ་འཐོབ་བོ། །བཅུ་གང་ཞེ་ན། སྐྲའི་སྦུབས་གཅིག་ཏུ་སངས་རྒྱས་གྲངས་མེད་པ་འབྱུང་བ་ལ་འཇུག་པའི་ཕྱིར་<line/>
སངས་རྒྱས་བལྟ་བའི་གཏེར་མི་ཟད་པའི་མཛོད་རབ་ཏུ་འཐོབ་བོ། །ཆོས་ཐམས་ཅད་གཅིག་ཏུ་རབ་ཏུ་གཞོལ་བའི་དེ་བཞིན་གཤེགས་པའི་སྟོབས་དང་ཡེ་ཤེས་ཀྱི་ཕྱིར་ཆོས་ལ་འཇུག་<line/>
པའི་གཏེར་མི་ཟད་པའི་མཛོད་རབ་ཏུ་འཐོབ་བོ། །དེ་བཞིན་གཤེགས་པ་ཐམས་ཅད་ཀྱིས་ཆོས་བསྟན་པ་ཡོངས་སུ་བཟུང་ཞིང་ཆུད་མི་ཟོས་པར་བྱ་བའི་ཕྱིར་དྲན་པས་བཟུང་བའི་གཏེར་<line/>
མི་ཟད་པའི་མཛོད་རབ་ཏུ་འཐོབ་བོ། །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་ཚུལ་དང་དགོངས་པ་ཤིན་ཏུ་བསྟན་པ་ལ་མཁས་པར་བྱ་བའི་ཕྱིར་བློ་གྲོས་རྣམ་པར་ངེས་པའི་གཏེར་<line/>
མི་ཟད་པའི་མཛོད་རབ་ཏུ་འཐོབ་བོ། །ཆོས་ཀྱི་ཚུལ་རྣམ་པར་དབྱེ་བ་ལ་མཁས་པར་བྱ་བའི་ཕྱིར་རིགས་པས་འཛིན་པའི་གཏེར་མི་ཟད་པའི་མཛོད་རབ་ཏུ་འཐོབ་བོ། །ནམ་མཁའི་<line/>
དབྱིངས་དང་མཉམ་པའི་བློས་དུས་གསུམ་ཐམས་ཅད་ཁྱབ་པར་བྱ་བའི་ཕྱིར་བློ་ཚད་མེད་པའི་གཏེར་མི་ཟད་པའི་མཛོད་རབ་ཏུ་འཐོབ་བོ། །སེམས་ཅན་ཐམས་ཅད་ཚིམ་པར་བྱ་བས་མི་<line/>
ཟད་པར་བྱ་བའི་ཕྱིར་བསོད་ནམས་ཀྱི་གཏེར་མི་ཟད་པའི་མཛོད་རབ་ཏུ་འཐོབ་བོ། །སེམས་ཅན་ཐམས་ཅད་ཀྱི་མུན་པ་དང༌། རབ་རིབ་དང༌། ལིང་ཏོག་དང༌། གཏི་མུག་དང༌། མ་རིག་པའི་<line/>
</page>
<page index="440" id="221A">༄༅། །མུན་པ་རྣམ་པར་བསལ་བའི་ཕྱིར་ཡེ་ཤེས་དང་དགའ་བ་དང་བློའི་གཏེར་མི་ཟད་པའི་མཛོད་རབ་ཏུ་འཐོབ་བོ། །སངས་རྒྱས་ཐམས་ཅད་ཀྱི་ཆོས་ཉིད་ཐ་མི་<line/>
དད་པ་རབ་ཏུ་བསྟན་པས་སེམས་ཅན་ཐམས་ཅད་ཤེས་པར་བྱ་བའི་ཕྱིར་སྤོབས་པ་རྣམ་པར་ངེས་པའི་གཏེར་རབ་ཏུ་འཐོབ་བོ། །བྱང་ཆུབ་སེམས་དཔའ་སྤྱོད་པ་རྒྱུན་མི་འཆད་<line/>
པས་ཐམས་ཅད་མཁྱེན་པ་ཉིད་ཆགས་པ་མེད་པའི་ཐབས་སྐྱོན་མེད་པའི་དབང་བསྐུར་བའི་ཕྱིར་སྟོབས་བཅུ་དང་མི་འཇིགས་པའི་གཏེར་མི་ཟད་པ་རབ་ཏུ་འཐོབ་སྟེ། གཏེར་<line/>
མི་ཟད་པའི་མཛོད་བཅུ་པོ་འདི་དག་རབ་ཏུ་འཐོབ་བོ། །དེ་ནས་བྱང་ཆུབ་སེམས་དཔའ་རྡོ་རྗེའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་<line/>
བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །བསམ་པས་མཐུ་སྟོབས་རྙེད་པ་དེ་དག་ནི། །མཐའ་ཡས་ཆོས་ལ་ཀུན་ཏུ་དབང་བསྒྱུར་ཅིང༌། །བསོད་ནམས་གཏེར་<line/>
ལ་རྗེས་སུ་ཡི་རང་བ། །དེ་དག་ཆགས་མེད་ཚུལ་གྱིས་ཡོངས་སུ་བསྔོ། །དུས་གསུམ་རྒྱལ་བ་སུ་དག་ཇི་སྙེད་པས། །རྣམ་དག་ཞིང་རྣམས་འཇིག་རྟེན་རྣམ་སྦྱངས་པ། །ཡོན་<line/>
ཏན་ཀུན་དང་ལྡན་ཞིང་འཕགས་པ་རྣམས། །དེ་འདྲའི་རྣམ་དག་ཞིང་དུ་ཡོངས་སུ་བསྔོ། །དུས་གསུམ་རྒྱལ་བ་ཇི་སྙེད་བཞུགས་པ་ཡི། །ཚུལ་རྣམས་ཀུན་ལ་རྗེས་སུ་སེམས་<line/>
</page>
<page index="441" id="221B">བྱེད་ཅིང༌། །ཐམས་ཅད་ལུས་པ་མེད་པར་ངེས་བཟུང་སྟེ། །དེ་འདྲའི་ཞིང་ནི་བརྟན་པ་རྣམས་ཀྱིས་བརྒྱན། །དུས་གསུམ་བསྐལ་པ་ཇི་སྙེད་ཡོད་པ་ཡི། །ཞིང་གཅིག་ཡོན་ཏན་དེ་དག་བླངས་<line/>
བྱས་ཀྱང༌། །བསྐལ་པ་ཇི་སྙེད་དེ་དག་ཟད་འགྱུར་གྱི། །ཞིང་གི་ཡོན་ཏན་བསྔགས་པ་ཟད་མི་འགྱུར། །འདི་འདྲའི་ཞིང་རྣམས་ཐམས་ཅད་མ་ལུས་པར། །མི་ཡི་མཆོག་གིས་ཇི་སྙེད་<line/>
མཐོང་གྱུར་པ། །ཐམས་ཅད་མ་ལུས་ཞིང་གི་ཡོན་ཏན་གྱིས། །ཇི་སྙེད་འཇིག་རྟེན་དེ་དག་བརྒྱན་པར་སྣང༌། །དེ་དག་ཀུན་ཀྱང་རྣམ་དག་ཡིད་དང་ལྡན། །དེ་དག་རྒྱལ་བའི་གསུང་སྐྱེས་<line/>
སྲས་ཡིན་ཏེ། །ཡོན་ཏན་ཀུན་གྱིས་བརྒྱན་པའི་སེམས་དང་ལྡན༑ །ཞིང་གི་ཕྱོགས་རྣམས་རབ་ཏུ་རྒྱས་པར་བྱེད། །དེ་དག་ལུས་ནི་མཚན་གྱིས་ཤིན་ཏུ་བརྒྱན། །དེ་དག་དཔེ་བྱད་བཟང་<line/>
པོས་ལུས་ཀྱང་མཛེས། །དེ་དག་མཐའ་ཡས་ཡང་དག་སོ་སོ་ཤེས། །འགྲོ་བའི་རྒྱ་མཚོ་མི་ཟད་ཇི་བཞིན་ནོ། །དེ་དག་སྤྱོད་ཡུལ་དག་དང་ཡང་དག་ལྡན། །ཏིང་འཛིན་ཀུན་ལ་གནས་པ་<line/>
རྗེས་སུ་ཐོབ། །མཚུངས་མེད་ཤིན་ཏུ་རྣམ་པར་དག་པའི་ཡིད། །ཐམས་ཅད་ཕྱོགས་རྣམས་སུ་ནི་འོན་ཀྱང་འགྱེད། །འདི་འདྲའི་ཞིང་རྣམས་མ་ལུས་བཟུང་བྱས་ཏེ། །ཉན་ཐོས་སྤྱོད་<line/>
ཡུལ་དག་ལ་དད་མེད་པ། །རང་རྒྱལ་ཐམས་ཅད་ཤིན་ཏུ་སྤངས་གྱུར་ཏེ། །མི་ཡི་དམ་པས་ཤིན་ཏུ་གང་གྱུར་ཅིག །དེ་དག་དེ་འདྲའི་ཡོངས་བསྔོ་སེམས་ལྡན་པ། །གང་གིས་མ་ལུས་<line/>
</page>
<page index="442" id="222A">༄༅། །འཇིག་རྟེན་བྱང་ཆུབ་ཏུ། །དུས་གསུམ་རྒྱལ་བས་མངོན་པར་སངས་རྒྱས་པ། །དེ་དང་ལྡན་པར་ཡོངས་སུ་བསྔོ་བར་བྱེད། །ཕྱོགས་བཅུ་ཀུན་ན་ཇི་སྙེད་ཡོད་པ་ཡི། །<line/>
བདུད་དང་ཉོན་མོངས་དེ་དག་རབ་ཏུ་འཇོམས། །དཔལ་ལྡན་མཐུ་ཅན་གཞན་གྱིས་ཕམ་མི་ནུས། །རྣམ་པར་ངེས་པས་ཆོས་ཀྱི་དམ་པ་སྤྱོད། །དེ་དག་སྨོན་ལམ་མཐུ་སྟོབས་ཡངས་པ་<line/>
ཡིན༑ ༑ཡོངས་སུ་བསྔོ་བ་ཆགས་པ་མེད་གྱུར་ཅིང༌། །བསོད་ནམས་ཟད་མེད་དེ་དག་མཛོད་དུ་ཞུགས། །དེ་ནི་དུས་གསུམ་ཀུན་ཏུ་ཟད་མི་འགྱུར། །དེ་དག་སྤྱོད་པས་ཆོས་ལ་འཇལ་<line/>
བར་བྱེད། །དེ་དག་བྱེད་པ་མེད་པའི་ཆོས་ལ་ཞུགས། །གཡོ་མེད་ཆོས་ཀྱང་དེ་དག་རབ་ཏུ་ཤེས། །ལས་ཀྱི་རྣམ་པས་ཡོངས་སུ་མི་སེམས་སོ། །གཟུགས་ནི་མ་ཡིན་འོན་ཀྱང་གཟུགས་<line/>
མེད་མིན། །འདུ་ཤེས་ཡོད་མིན་འདུ་ཤེས་མེད་པ་མིན། །དངོས་ཡོད་མ་ཡིན་དངོས་པོ་མེད་པའང་མིན། དངོས་མེད་ཐམས་ཅད་རང་བཞིན་ཁོང་དུ་ཆུད། །ཡོད་པ་མ་ཡིན་མེད་པའང་<line/>
མ་ཡིན་ཏེ། །རྒྱུ་ཡི་རྒྱུད་ལ་མངོན་པར་ཆགས་མི་བྱེད། །རྐྱེན་ལའང་འཇུག་པར་དེ་དག་མི་བྱེད་དོ། །ནམ་ཡང་དེ་དག་ཆགས་པར་མི་བྱེད་དོ། །འགྲོ་བ་འདི་ན་སྨྲ་ཚུལ་ཇི་སྙེད་པ། །<line/>
དེ་ལ་ནམ་ཡང་ཆགས་པར་མི་བྱེད་དེ། །འདུ་ཤེས་བསམ་པ་བརྔ་ཡང་རབ་ཏུ་ཤེས། །བདག་མེད་ཆོས་ཀྱང་སོ་སོར་ཤིན་ཏུ་རྟོགས། །དེ་དག་སེམས་ཅན་མི་འབྲལ་ཞེས་འགྱུར་<line/>
</page>
<page index="443" id="222B">བ༑ ༑དེ་འདྲའི་ཆོས་ཉིད་མཉམ་པ་རབ་ཏུ་རྟོགས། །དེ་འདྲའི་ཞིང་དང་དེ་བཞིན་ལས་ཀྱི་རྣམས། །དུས་གསུམ་ཐམས་ཅད་མ་ལུས་བཟུང་བྱས་ཤིང༌། །ཤེས་པས་དེ་དག་དེ་བཞིན་<line/>
ཡོངས་སུ་བསྔོ། །ལས་ཀྱི་རྣམ་པ་གང་གིས་སྐྱེས་ལྡན་ཞིང༌། །རང་བཞིན་གང་དང་མཚན་ཉིད་གང་ཡིན་དང༌། །དེ་ན་ཅི་འདྲའི་ཆོས་ཉིད་ཡོད་པ་དག །དེ་བཞིན་དེ་དག་དག་པར་ཡོངས་སུ་<line/>
བསྔོ༑ ༑གང་གི་ཡིད་ཀྱིས་ངོ་བོ་ཉིད་འཇལ་བ། །རང་བཞིན་བྱས་པ་མེད་པར་དེ་དག་ཤེས། །འགྲོ་ལ་དེ་དག་མི་གནས་ལེན་པ་མེད། །འགྲོ་བ་ཀུན་ཕྱིར་ཡོངས་སུ་བསྔོ་བར་གཞོལ། །སྤྱོད་<line/>
ཡུལ་མ་ལུས་ཐམས་ཅད་བཟུང་བྱས་ཤིང༌། །འོད་གསལ་ཐམས་ཅད་རྗེས་སུ་སེམས་པར་བྱེད། །མ་ལུས་དེ་བཞིན་ཉིད་ཀྱང་དེ་དག་ཤེས། །གང་གིས་ལྟ་བ་ཐམས་ཅད་མ་ལུས་ཤིང༌། །<line/>
བསམ་པའི་སྐྱོན་པོར་རྣམ་པར་སྤངས་པ་རྣམས། །རྟག་ཏུ་དེ་དག་དྲི་མེད་ཀུན་གདུང་མེད། །ཆགས་མེད་ཀུན་གྱི་ཚུལ་ཡང་རྗེས་སུ་རྟོགས། །དེ་དག་གིས་ནི་ཆོས་རྣམས་མ་བཤིག་སྟེ། །ནམ་<line/>
ཡང་ཆོས་ཉིད་ཞིག་པར་འགྱུར་བ་མེད། །ཆོས་ལ་ཆགས་པར་དེ་དག་མི་བྱེད་དེ། །དེ་དག་འཇིག་རྟེན་སྒྲ་བརྙན་འདྲ་བ་ཡིན། །གང་གིས་དུས་གསུམ་འཇིག་རྟེན་སྐྱེས་པ་ཡིན། །འགྲོ་བ་རྐྱེན་འབྱུང་ཆོས་<line/>
ཀྱང་རབ་ཏུ་ཤེས། །བསམ་པ་དག་དང་བག་ཆགས་ཁོང་དུ་ཆུད། །ཐམས་ཅད་འཇིག་པར་བྱེད་པ་གང་ཡང་མེད། །དེ་དག་ལས་དང་ལས་མིན་རབ་ཏུ་ཤེས། །ལས་དང་རྣམ་པར་འགལ་བར་མི་<line/>
</page>
<page index="444" id="223A">༄༅། །བྱེད་དེ༑ ༑ལས་ཀྱི་རྣམ་པར་སྨིན་པ་ཆུད་མི་གཟོན། །རྒྱུ་ལས་འབྱུང་བའི་ཆོས་ཀྱང་ཤིན་ཏུ་སྟོན། །འདི་ན་སེམས་ཅན་གང་ཡང་འཁོར་བ་མེད། །སེམས་ཅན་<line/>
འབྱུང་བར་དེ་དག་མི་བྱེད་དེ། །སེམས་ཅན་རྣམས་ལ་གནས་པ་མེད་པར་སྨྲས། །སེམས་ཅན་རྒྱུད་ཀྱི་བརྡ་ཡང་རབ་ཏུ་རྟོགས། །བསོད་ནམས་མི་ཟད་པའི་མཛོད་ཅེས་བྱ་བ་སྟེ། ཡོངས་<line/>
སུ་བསྔོ་བ་ལྔ་པའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་དྲུག་པ་དགེ་བའི་རྩ་བ་ཐམས་ཅད་དང་མཉམ་པ་ཉིད་ཀྱི་རྗེས་<line/>
སུ་སོང་བ་ཞེས་བྱ་བ་གང་ཞེ་ན། ཀྱེ་རྒྱལ་བའི་སྲས་དག །འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་པོར་གྱུར་ཏེ་སྲིད་ཆེན་པོ་ཐོབ་ནས་འཚེ་བ་དང༌། ཕྱིར་རྒོལ་བ་བཅོམ་<line/>
སྟེ་རྒྱལ་པོ་ཆེན་པོར་གྲགས་པ་དང༌། སྲིད་ཆེན་པོའི་ཁམས་ལ་གནས་ཤིང༌། སྲིད་ཡངས་པ་ལ་དབང་པར་གྱུར་ནས་འཁོན་མེད་ཅིང་ལྟོད་པ་མེད་པར་སྲིད་ལ་གནས་པ། ཆོས་ཀྱི་<line/>
རྒྱལ་སྲིད་ཀྱིས་སྐྱོང་བར་བྱེད་པ། ཆོས་དང་མཐུན་པ། ཆོས་ཀྱི་རྗེས་སུ་བསྙེགས་པ། ཕུན་སུམ་ཚོགས་པའི་སྲིད་ཆེན་པོ་ཐོབ་པ། ས་ཆེན་པོ་ལ་གདུགས་གཅིག་ཏུ་གྱུར་པ། འཁོར་ལོ་<line/>
ཐོགས་པ་མེད་པས་སྐྱོང་བ། དྲི་མ་མེད་པའི་ཐབས་ཐོབ་པ། སྲིད་པ་ཕ་རོལ་གྱི་སྡེས་གཙོ་བ་མེད་པ། ཆོས་དང་ལྡན་པ། དབྱིག་པ་མེད་པ་དང༌། མཚོན་ཆ་མེད་པས་འགྲོ་བ་རྣམས་<line/>
</page>
<page index="445" id="223B">ཤིན་ཏུ་སྐྱོང་བ། ཆོས་ཀྱི་རྗེས་སུ་ཞུགས་ཤིང་བསྡུ་བའི་དངོས་པོ་བཞིས་འགྲོ་བ་སྡུད་པ། འཁོར་ལོས་བསྒྱུར་བའི་རྒྱལ་པོར་གྱུར་པ། འགྲོ་བ་ཐམས་ཅད་ལ་མཛོད་ཀྱིས་ཤིན་ཏུ་སྟོབ་<line/>
པ་དེ༑ དབང་ཕྱུག་དེ་ལྟ་བུ་ལ་གནས་ཤིང༌། དེ་ལྟ་བུའི་ཆོས་ལ་གནས་པ། གཡོག་དང་འཁོར་མང་པོ་ཤིན་ཏུ་འདུས་པ། གཟུགས་དང་ལྡན་པ། འགྲོ་བ་ཐམས་ཅད་བལྟ་བས་མི་<line/>
ངོམ་པ༑ ཡིད་ལ་ཁ་ན་མ་ཐོ་བ་མེད་པ། བསོད་ནམས་རྣམ་པར་དག་པ་དང་ལྡན་པ། ཟིལ་གྱིས་མི་ནོན་པའི་མཚན་དང་ལྡན་པ། ལུས་ཤིན་ཏུ་རྣམ་པར་ཕྱེ་བ་མཛེས་པ་<line/>
དང་ལྡན་པ། བལྟ་ན་བཟང་བ། ཚུལ་དང་མཐུན་པའི་ལུས་དང་ལྡན་པ། སྟོབས་དང་ལྡན་པ། ཐུབ་པ་མེད་པའི་ལུས་དང་ལྡན་པ། སྟོབས་ཆེན་པོ་དང་ལྡན་པ། མཐུ་བོ་ཆེའི་ལུས་<line/>
ཀྱིས་བཟུང་བ། རྣམ་པར་དག་པའི་ལུས་དང་ལྡན་པ། བསྒྲིབས་པ་མེད་པའི་ལས་རྣམ་པར་དག་པ་དང་ལྡན་པ་དེ། ཟས་ཡོངས་སུ་གཏོང་བའམ། བཏུང་བའམ། རོའམ། བཞོན་<line/>
པའམ༑ གོས་སམ། མེ་ཏོག་གམ། ཕྲེང་བའམ། སྤོས་སམ། བྱུག་པའམ། མལ་ཆའམ། གནས་སམ། རྒྱབ་རྟེན་ནམ། མར་མེའམ། སྒྲོན་མའམ། ནད་ཀྱི་རྐྱེན་<line/>
སྨན་དང༌། ཡོ་བྱད་རྣམས་སྦྱིན་པའམ། རིན་པོ་ཆེས་གཞལ་བའི་སྣོད་སྣ་ཚོགས་བཀང་ཞིང་ཡོངས་སུ་གཏོང་བ་དང༌། ཤིང་རྟ་སྣ་ཚོགས་དང༌། ཤིང་རྟ་དུ་མ་བཀང་ཞིང༌། ཚད་<line/>
</page>
<page index="446" id="224A">༄༅། །མེད་པའི་རིན་པོ་ཆེ་དང་ནོར་ཡོངས་སུ་གཏོང་བ་དང༌། གླང་པོ་ཅང་ཤེས་སམ། རྟ་ཅང་ཤེས་རྒྱན་ཐམས་ཅད་ཀྱིས་བརྒྱན་པ་གཏོང་བ་དང༌། སློང་བ་<line/>
རྣམས་ལ་ཅི་རིགས་སུ་རྒྱལ་པོའི་སྟན་བཟང་པོ་གཏོང་བའམ། གདུགས་གཏོང་བའམ། རྒྱལ་མཚན་དང་བ་དན་གཏོང་བའམ། རིན་པོ་ཆེ་གཏོང་ཞིང་སྦྱིན་པའམ། རྒྱན་དང་<line/>
ལྷབ་ལྷུབ་ཀྱི་སྦྱིན་པ་ཡོངས་སུ་གཏོང་བའམ། ཅོད་པན་ནམ། གཙུག་གི་ནོར་བུ་དག་དབང་ཕྱུག་ལ་སྤྱི་བོ་ནས་དབང་བསྐུར་བས་མཚོན་ཆས་བཅིངས་ཤིང་བཙོན་ར་ན་འདུག་<line/>
པའི་སེམས་ཅན་རྣམས་མཐོང་ནས་ནོར་ཐམས་ཅད་ཡོངས་སུ་གཏོང་བ་དང༌། གཡོག་དང་བདག་ཏུ་བཅས་ཏེ་བྱིན་ནས་བཙོན་ར་དེ་དག་ནས་སེམས་ཅན་རྣམས་ཡོངས་སུ་ཐར་པར་<line/>
བྱེད་པ། གསད་སར་ཁྲིད་པ་མཐོང་ནས་བདག་གི་ལུས་དང་སྲོག་ཡོངས་སུ་བཏང་སྟེ་གསད་པ་དེ་སླུ་བར་བྱེད་པ། གཙུག་ཕུད་དང་ཐོར་པག་ཏུ་བཅས་པའི་མགོ་བོ་དག་ཀྱང་སློང་བས་<line/>
བསླངས་ན་གཏོང་བ་མེད་པའི་སེམས་ཀྱིས་གཏོང་བ། མིག་གཉིས་ཡོངས་སུ་གཏོང་བའམ། རྣ་བ་དང་སྣ་ཡོངས་སུ་གཏོང་བའམ། སོ་དང་ལྕེ་ཡོངས་སུ་གཏོང་བའམ། མགོ་<line/>
ཡོངས་སུ་གཏོང་བའམ། རྐང་ལག་ཡོངས་སུ་གཏོང་བའམ། རང་ལུས་ཀྱང་དྲལ་ཞིང་སློང་བ་ལ་ཁྲག་ཡོངས་སུ་གཏོང་བའམ། ཤ་དང་རྐང་ཡོངས་སུ་གཏོང་བའམ། སློང་བ་<line/>
</page>
<page index="447" id="224B">ལ་རང་གི་ལུས་ལས་སྙིང་ཕྱུང་སྟེ་ཡོངས་སུ་གཏོང་བའམ། སློང་ཞིང་ལེན་པ་སྣ་ཚོགས་ལ་སྒྱུ་མ་དང༌། མཚེར་པ་དང༌། མཁལ་མ་དང༌། ཕོ་བ་རྣམས་ཡོངས་སུ་གཏོང་བའམ། རང་གི་ལུས་<line/>
ལས་ཡན་ལག་དང༌། ཉིང་ལག་དང༌། རུས་པ་བསླངས་ན། དད་པའི་སེམས་ཀྱིས་ཡོངས་སུ་གཏོང་བའམ། སློང་བ་ལ་མོས་པར་ལྟ་བས་པགས་པ་དང་མདོག་ཡོངས་སུ་གཏོང་བའམ།<line/>
རྐང་ལག་ལས་སོར་མོ་ཡོངས་སུ་གཏོང་བའམ། ཆོས་འདོད་པའི་ཕྱིར་རང་གི་ཤ་དང༌། སེན་མོ་ཡོངས་སུ་གཏོང་བའམ། ཆོས་ཤིན་ཏུ་དཀོན་པ་ཚོལ་ཞིང༌། མེས་གང་བའི་འོབས་<line/>
མི་འགྲེང་ལག་བཏགས་བདུན་དུ་མཆོང་བར་བྱེད་པའམ། ཆོས་བསྲུང་བའི་ཕྱིར་སྡུག་བསྔལ་མྱོང་བ་ཐམས་ཅད་ཀྱང་རང་གི་ལུས་ཀྱིས་བཟོད་པར་བྱེད་པའམ། ཆོས་ཚོལ་ཞིང་ཆོས་ཀྱི་ཚིག་<line/>
དང་ཡི་གེ་འབྲུ་གཅིག་གི་ཕྱིར་ཡང་རྒྱ་མཚོའི་མཐར་ཐུག་པའི་ས་ཆེན་པོ་ཡོངས་སུ་གཏོང་བའམ། ཆོས་ཐམས་ཅད་ཀྱི་དབང་ཕྱུག་བྱེད་པའམ། མི་དགེ་བའི་ཆོས་ལས་སེམས་ཅན་རྣམས་བཟློག་<line/>
སྟེ་དགེ་བའི་ཆོས་ལ་རབ་ཏུ་སྦྱོར་བའམ། སྐྱེས་བུའི་མཚན་གཅོད་པ་མཐོང་ནས་སྡིག་པའི་ལས་དེ་དག་ལས་སེམས་ཅན་དེ་དག་རྣམ་པར་ཟློག་པར་བྱེད་པའམ། དེ་བཞིན་གཤེགས་པ་<line/>
མངོན་པར་སངས་རྒྱས་པར་འཇིག་རྟེན་ཐམས་ཅད་དུ་སྒྲོག་ཅིང༌། གཙུག་ལག་ཁང་དང་ཕོ་བྲང་གི་ལོངས་སྤྱོད་ཀྱི་ཕྱིར་ས་དང་ཁམས་ཡོངས་སུ་གཏོང་བའམ། རིམ་གྲོ་བྱ་བའི་ཕྱིར་བྲན་<line/>
</page>
<page index="448" id="225A">༄༅། །དང༌། ལས་བྱེད་པའི་མི་རྣམས་གཏོང་བའམ། སློང་བ་ལ་རིམ་གྲོ་བྱ་བའི་ཕྱིར་བདག་ཉིད་འབུལ་བའམ། ཆོས་ལ་དད་པས་དགའ་ཞིང་མགུ་བའི་སེམས་<line/>
རྙེད་ནས་རང་གི་ལུས་ཀྱིས་དེ་བཞིན་གཤེགས་པ་ལ་རིམ་གྲོ་བྱེད་པའམ། བདག་ཉིད་སེམས་ཅན་ཐམས་ཅད་ལ་གཏོང་བའམ། སངས་རྒྱས་ཐམས་ཅད་ལ་རིམ་གྲོ་བྱ་བའི་ཕྱིར་རྒྱལ་<line/>
སྲིད་ཡོངས་སུ་གཏོང་བའམ། སློང་བ་རྣམས་ཅི་རིགས་སུ་ཡུལ་དང་མིར་བཅས་པའམ། གྲོང་ཁྱེར་དང་རྒྱལ་པོའི་ཕོ་བྲང་ངམ། རྒྱན་ཐམས་ཅད་ཀྱིས་བརྒྱན་པ་ཡོངས་སུ་གཏོང་བའམ།<line/>
སློང་བ་ལ་བུ་དང་བུ་མོ་དང་ཆུང་མ་དག་ཡོངས་སུ་གཏོང་བའམ། སློང་བ་རྣམས་ལ་ཅི་རིགས་སུ་ཁྱིམ་ཐམས་ཅད་ཡོངས་སུ་སྦྱིན་ཞིང་གཏོང་བའམ། བཟའ་ཤིང་གི་ར་བ་སྦྱིན་པའམ།<line/>
སློང་བ་སྣ་ཚོགས་དང༌། ལེན་པ་སྣ་ཚོགས་དང༌། སེམས་ཅན་སྣ་ཚོགས་དང༌། གང་ཟག་སྣ་ཚོགས་སེམས་སྣ་ཚོགས་དང་ལྡན་པ་ལ་ཕྱོགས་ཐ་དད་པ་ནས་འོངས་བ་ཚད་ལས་འདས་<line/>
པའི་མི་དང༌། མི་སྣ་ཚོགས་དང༌། སྦྱིན་པའི་གནས་སྣ་ཚོགས་ལ་མཆོད་སྦྱིན་བྱེ་བ་ཁྲག་ཁྲིག་བརྒྱ་ཕྲག་སྟོང་དུ་མ་གྲངས་མེད་པ་རྣམས་བྱེད་ཅིང་ཡོངས་སུ་གཏོང་བའམ། དེ་སྦྱིན་པའི་<line/>
དམིགས་པའི་དངོས་པོ་ཐམས་ཅད་ཡོངས་སུ་གཏོང་བའི་ཚེ་སེམས་འདི་ལྟར་བསྐྱེད་དེ་ཡོངས་སུ་བསྔོ་ཞིང༌། དགེ་བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་གཟུགས་ཤིན་ཏུ་<line/>
</page>
<page index="449" id="225B">བཟུང་བ། དགེ་བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་ཚོར་བ་ཤིན་ཏུ་བཟུང་བ། དགེ་བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་འདུ་ཤེས་ཤིན་ཏུ་བཟུང་བ། དགེ་<line/>
བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་འདུ་བྱེད་ཤིན་ཏུ་བཟུང་བ། དགེ་བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་རྣམ་པར་ཤེས་པ་ཤིན་ཏུ་བཟུང་བ། དགེ་བའི་རྩ་བ་<line/>
ཐམས་ཅད་ཀྱི་སྙིང་པོའི་རྗེས་སུ་སོང་བས་སྲིད་པ་ཐམས་ཅད་ཤིན་ཏུ་བཟུང་བ། དགེ་བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་འཁོར་ཤིན་ཏུ་བཟུང་བ། དགེ་བའི་རྩ་བ་ཐམས་<line/>
ཅད་ཀྱི་སྙིང་པོའི་རྗེས་སུ་སོང་བས་ལོངས་སྤྱོད་ཤིན་ཏུ་བཟུང་བ། དགེ་བའི་རྩ་བ་ཐམས་ཅད་ཀྱི་སྙིང་པོའི་རྗེས་སུ་སོང་བས་སྦྱིན་པ་ཤིན་ཏུ་བཟུང་བ་དེས་དགེ་བའི་རྩ་བ་དེ་དག་འདི་ལྟར་<line/>
ཡོངས་སུ་བསྔོ་སྟེ། བླ་ན་མེད་པར་དམིགས་ནས་བཟའ་བ་དང་བཏུང་བ་འདི་དག་འདི་ལྟར་བཏང་བ་དང༌། འདི་ལྟར་བྱིན་པ་དང༌། འདི་ལྟར་ཆགས་པ་མེད་པ་དང༌། འདི་ལྟར་བཅིངས་པ་<line/>
མེད་པ་དང༌། འདི་ལྟར་ཉེ་བར་བཏང་བ་དང༌། འདི་ལྟར་མ་བཟུང་བ་དང༌། འདི་ལྟར་ལྷག་པར་བསམ་པ་དང༌། འདི་ལྟར་དངོས་པོ་ཡོངས་སུ་བཏང་བ་དང༌། འདི་ལྟར་དམིགས་པ་ལ་མི་<line/>
གནས་པ་དང༌། འདི་ལྟར་གཏོང་བ་དང་ལྡན་པས་སེམས་ཅན་ཐམས་ཅད་ཡེ་ཤེས་ཀྱི་ཁ་ཟས་དང་ལྡན་པ་དང༌། ཆགས་པ་མེད་པ་ལ་བརྩོན་པ། སེམས་ཀྱི་ཟས་ཡོངས་སུ་ཤེས་པ་<line/>
</page>
<page index="450" id="226A">༄༅། །དང༑ ཆགས་པ་མེད་པའི་ཟས་དང༌། དགའ་བའི་ཟས་དང༌། ཟང་ཟིང་མེད་པའི་ཟས་དང༌། ཡེ་ཤེས་ཀྱིས་འཚོ་བ་དང༌། ཆོས་ཀྱིས་བརྟན་པ་དང༌། དགེ་བའི་<line/>
རྩ་བས་ཡོངས་སུ་བཟུང་བའི་ཆོས་ཀྱི་སྐུ་དང༌། ཡེ་ཤེས་ཀྱི་སྐུ་ལ་ཡང་དག་པར་སྤྱོད་པ་དང༌། སྦྱིན་པའི་གནས་དང༌། སྙིང་བརྩེ་བའི་ཁ་ཟས་རབ་ཏུ་ལེན་པར་གྱུར་ཅིག །ཅེས་དེ་<line/>
ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཟས་སྦྱིན་པ་དེ་དག་ཡོངས་སུ་བསྔོའོ། །བྱང་ཆུབ་སེམས་དཔའ་བཏུང་བའི་སྦྱིན་པ་གཏོང་བའི་ཚེ་འདི་ལྟར་ཡོངས་སུ་བསྔོ་སྟེ།<line/>
དགེ་བའི་རྩ་བ་འདིས་སེམས་ཅན་ཐམས་ཅད་ཆོས་ཀྱི་བཏུང་བ་འཐུང་བ་ལ་བརྩོན་པ་དང༌། བྱང་ཆུབ་སེམས་དཔའི་ལམ་དང་ལྡན་པ་དང༌། འཇིག་རྟེན་པའི་སྐོམ་པ་རྒྱུན་ཆད་པ་<line/>
དང༑ སངས་རྒྱས་ཀྱི་ཡེ་ཤེས་ཀྱི་སྐོམ་པ་ལས་མི་ལྡོག་པ་དང༌། འདོད་པའི་ཡུལ་གྱིས་སྐོམ་པ་ལས་ཕྱིར་ལྡོག་པ་དང༌། ཆོས་ཀྱིས་ཚིམ་པའི་དགའ་བ་རབ་ཏུ་འཐོབ་པ་དང༌།<line/>
ཆོས་ཀྱི་སྐུ་ཤིན་ཏུ་ཚིམ་པ་དང༌། ཏིང་ངེ་འཛིན་གྱིས་ཚིམ་པར་བྱེད་པའི་སེམས་དང་ལྡན་པ་དང༌། ཤེས་རབ་རྒྱ་མཚོ་ལ་ཞུགས་པ་དང༌། ཆོས་ཀྱི་རི་རབ་དང་ལྡན་པ་དང༌། ཆོས་<line/>
ཀྱི་བཏུང་བས་ངོམས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བཏུང་བའི་སྦྱིན་པ་དེ་དག་ཡོངས་སུ་བསྔོའོ། །བྱང་ཆུབ་སེམས་དཔའ་བྲོ་བའི་སྦྱིན་<line/>
</page>
<page index="451" id="226B">པ་སྐྱོན་ཐམས་ཅད་བསལ་ནས་རྣམ་པར་དག་པ་སྐྱུར་བ་དང༌། མངར་བ་དང༌། ཁ་བ་དང༌། བྲོ་བ་དང༌། ཚ་བ་དང༌། བསྐ་བ་སྣ་ཚོགས་ཀྱི་རོ་མཆོག་དང་ལྡན་པ། ཤིན་ཏུ་འཇམ་པའི་རོ་<line/>
མཆོག་གི་རྣམ་པ་དང་ལྡན་པ། རོ་སྣ་ཚོགས་བྱེ་བ་ཁྲག་ཁྲིག་བརྒྱ་ཕྲག་སྟོང་བསགས་པ་དང་ལྡན་པ། ཁམས་རྣམས་མཉམ་ཞིང་འཁྲུགས་པ་མེད་པར་གཞོག་པས་ལུས་ཀྱི་སྟོབས་<line/>
སྟོན་པར་བྱེད་པ། སེམས་དགའ་བ། དད་ཅིང་མོས་པ་དང༌། སྤྲོ་བ་དང༌། གསལ་བ་བསྐྱེད་པ། ཞིམ་ཞིང་ཚུལ་དང་ལྡན་པའི་རོའི་དམ་པར་གྱུར་པ། ནང་གི་དབང་པོ་རྣམ་པར་དག་པར་<line/>
བྱེད་པ༑ ལྟོ་ལ་བདེ་བས་ཡང་དག་པར་སྟོན་པ། སྙོམས་པ་ཐམས་ཅད་སེལ་བར་བྱེད་པ། ནད་ཐམས་ཅད་ཞི་བར་བྱེད་པ། ནད་མེད་པར་བྱེད་པ། རྣམ་པ་འདི་ལྟ་བུའི་རོ་དམ་པ་སྣ་ཚོགས་<line/>
བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་སློང་ཞིང་ལེན་པ་སྣ་ཚོགས་ལ་སྦྱིན་ཞིང་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་བདུད་<line/>
རྩིའི་རོས་བརྟན་པའི་སེམས་ཀྱིས་རོ་བྲོ་བའི་མཆོག་དང་ལྡན་པར་གྱུར་ཅིག །སེམས་ཅན་ཐམས་ཅད་ཁ་ཟས་ཀྱི་རོ་ཐམས་ཅད་ཀྱི་ལས་ཡོངས་སུ་ཤེས་ཤིང༌། ཆོས་ཀྱི་རོའི་ཡེ་ཤེས་<line/>
ལ་རབ་ཏུ་གནས་པར་གྱུར་ཅིག །སེམས་ཅན་ཐམས་ཅད་གནས་པའི་མཐའི་ཆོས་ཀྱི་གྲོང་ཁྱེར་དུ་ཕྱིན་ཏེ། ཆོས་ཀྱི་རོ་དུ་མའི་ཆོས་ཀྱི་དབྱིངས་རབ་ཏུ་རྟོགས་པར་གྱུར་ཅིག །སེམས་<line/>
</page>
<page index="452" id="227A">༄༅། །ཅན་ཐམས་ཅད་ཆོས་ཀྱི་དབྱིངས་ཐམས་ཅད་དུ་རྒྱས་པར་བྱེད་པས་འགྲོ་བ་ཐམས་ཅད་ཡོངས་སུ་སྨིན་པར་བྱ་བ་དང༌། གདུལ་ངལ་ཞུགས་ཤིང་ཆོས་ཀྱི་སྤྲིན་<line/>
གྱི་ཆར་འབེབས་པར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཆོས་ཀྱི་དགའ་བས་རྒྱུད་ཚིམ་པར་གྱུར་ཏེ། ཡེ་ཤེས་མཆོག་གི་རོ་ལ་སེམས་རྣམ་པར་གཞོག་པར་གྱུར་ཅིག །སེམས་<line/>
ཅན་ཐམས་ཅད་རོ་ཐམས་ཅད་ཀྱི་མཚན་མ་ལ་མི་འཛིན་པས་སངས་རྒྱས་ཐམས་ཅད་ཀྱི་ཆོས་ལ་བརྩོན་པའི་སེམས་དང་ལྡན་ཞིང༌། རོའི་མཆོག་ཐམས་ཅད་ལ་ཆགས་པ་མེད་པར་གྱུར་<line/>
ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་རབ་ཏུ་འཇུག་པས་བྱུང་བས་ཆོས་ཀྱི་རོ་གཅིག་པར་གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པའི་<line/>
ཐེག་པ་ལས་ཕྱིར་མི་ལྡོག་ཅིང་རོ་མཆོག་གི་ངོ་བོ་ཉིད་ལས་བྱུང་བར་གྱུར་ཅིག །སེམས་ཅན་ཐམས་ཅད་དབང་པོ་ཐམས་ཅད་དབྱེ་བའི་ཡེ་ཤེས་ལ་མངོན་པར་མཁས་པས་སངས་<line/>
རྒྱས་ཀྱི་ཆོས་ཀྱི་རོ་ཐ་དད་པ་མེད་པར་གྱུར་ཅིག །སེམས་ཅན་ཐམས་ཅད་བསྒྲིབས་པ་མེད་པའི་སངས་རྒྱས་ཀྱི་ཆོས་ཀྱིས་ཚིམ་པར་སྤྱོད་ཅིང༌། ཆོས་ཀྱི་རོས་ཡིད་རྒྱས་པར་གྱུར་ཅིག །<line/>
ཅེས་དེ་ལྟར་རོའི་སྦྱིན་པའི་ཚོགས་ལ་བརྩོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱི་ཡེ་ཤེས་ཆགས་པ་མེད་པའི་ཕུང་པོ་སྣ་ཚོགས་བསྒྲུབ་པའི་<line/>
</page>
<page index="453" id="227B">ཕྱིར་དགེ་བའི་རྩ་བ་དེ་དག་ཡོངས་སུ་བསྔོའོ། །བྱང་ཆུབ་སེམས་དཔའ་བཞོན་པའི་སྦྱིན་པ་གཏོང་བའི་ཚེ་དགེ་བའི་རྩ་བ་རྣམས་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་ཐམས་<line/>
ཅད་མཁྱེན་པའི་ཐེག་པ་ལ་ཞོན་པར་གྱུར་ཅིག །ཐེག་པ་ཆེན་པོ་རབ་ཏུ་ཐོབ་ཅིང་རྣམ་པར་ཞིག་པ་མེད་པའི་ཐེག་པ་དང༌། མཆོག་གི་ཐེག་པ་དང༌། དམ་པའི་ཐེག་པ་དང༌། མགྱོགས་པའི་ཐེག་པ་དང༌།<line/>
སྟོབས་ཆེན་པོའི་ཐེག་པ་དང༌། བསོད་ནམས་དང་ལྡན་པའི་ཐེག་པ་དང༌། འཇིག་རྟེན་ལས་འདས་པའི་ཐེག་པ་དང༌། བྱང་ཆུབ་སེམས་དཔའི་ཐེག་པ་དང༌། མཐའ་ཡས་པའི་ཐེག་པས་བྱུང་སྟེ་<line/>
ཡོན་ཏན་ཐམས་ཅད་ཕུན་སུམ་ཚོགས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བཞོན་པའི་སྦྱིན་པར་གཏོགས་པའི་དགེ་བའི་རྩ་བ་དེ་དག་ཡོངས་སུ་<line/>
བསྔོའོ། །བྱང་ཆུབ་སེམས་དཔའ་གོས་ཀྱི་སྦྱིན་པ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་ཁྲེལ་ཡོད་པ་དང༌། ངོ་ཚ་ཤེས་པ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་<line/>
བསྔོའོ། །ཆོས་ཀྱིས་རབ་ཏུ་ཡོག་པའི་ལུས་ཀྱི་ཕྱིར་ཡོངས་སུ་བསྔོའོ། །ཆ་བྱད་ངན་པ་ཐམས་ཅད་རྣམ་པར་བཟློག་པར་བྱ་བའི་ཕྱིར་ཡོངས་སུ་བསྔོའོ། །ལུས་སྦ་བར་བྱ་བའི་ཕྱིར་ཡོངས་སུ་<line/>
བསྔོའོ། །ལུས་ཀྱིས་འཁྱུད་ན་ལུས་ལ་བདེ་བར་རེག་པར་བྱ་བའི་ཕྱིར་ཡོངས་སུ་བསྔོའོ། །ཁ་དོག་དག་པར་བྱ་བའི་ཕྱིར་ཡོངས་སུ་བསྔོའོ། །ཁ་དོག་འཇམ་པར་བྱ་བའི་ཕྱིར་ཡོངས་<line/>
</page>
<page index="454" id="228A">༄༅། །སུ་བསྔོའོ། །ཁ་དོག་ཤིན་ཏུ་འཇམ་པར་བྱ་བའི་ཕྱིར་ཡོངས་སུ་བསྔོའོ། །བདེ་བར་འགྲོ་བ་རབ་ཏུ་འཐོབ་པར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་<line/>
བདེ་བར་བསྙེན་བཀུར་བར་བྱ་བའི་ཕྱིར་ཡོངས་སུ་བསྔོའོ། །བླ་ན་མེད་པའི་ཐམས་ཅད་མཁྱེན་པ་ཉིད་དག་པར་བྱ་བའི་ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་དགེ་<line/>
བའི་རྩ་བ་དེ་དག་ཡོངས་སུ་བསྔོ་བར་བྱེད་དོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མེ་ཏོག་གི་སྦྱིན་པ་བྱེད་པའི་ཚེ་དྲ་སྣ་ཚོགས་ཀྱི་མེ་ཏོག་དང༌། ཁ་དོག་རྣམ་པ་ཐ་<line/>
དད་པའི་མེ་ཏོག་དང༌། ཡིད་དུ་འོང་བའི་མེ་ཏོག་དུ་མ་དང༌། མིག་ཏུ་འོང་བའི་མེ་ཏོག་དང༌། མི་མཐུན་པ་མེད་པའི་མེ་ཏོག་དང༌། དུས་ཐམས་ཅད་ན་ཡོད་པའི་མེ་ཏོག་དང༌། ལྷ་<line/>
རྫས་དང་མིའི་མེ་ཏོག་དང༌། འོད་མཛེས་པའི་མེ་ཏོག་དང༌། ཤིན་ཏུ་དྲི་ཆེ་ཞིང་ཡིད་དུ་འོང་བར་མཛེས་པའི་མེ་ཏོག་དང༌། འདི་ལྟ་བུའི་མེ་ཏོག་རྣམས་སངས་རྒྱས་བཅོམ་ལྡན་འདས་<line/>
མངོན་དུ་གྱུར་པ་དང༌། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་མཆོད་རྟེན་རྣམས་ལ་འབུལ་བ་དང༌། ཆོས་དཀོན་མཆོག་ལ་མཆོད་པ་བྱེད་པ་དང༌། དགེ་འདུན་<line/>
དཀོན་མཆོག་ལ་འབུལ་བ་དང༌། དགེ་བའི་བཤེས་གཉེན་བྱང་ཆུབ་སེམས་དཔའ་ལ་འབུལ་བ་དང༌། ཉན་ཐོས་དང་རང་སངས་རྒྱས་དང༌། ཕ་དང་མ་རྣམས་ལ་སྦྱིན་པ་བྱེད་པའི་ཚེ་<line/>
</page>
<page index="455" id="228B">ཆུང་དུ་ན་བདག་གི་ལུས་དང་དེ་མ་ཡིན་པ་གཞན་བཀྲེན་པ་ཕོངས་པ་སློང་ཞིང་ལེན་པ་སྣ་ཚོགས་ལ་དེ་དང་དེ་དག་སྦྱིན་པར་བྱ་བའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་<line/>
ཅན་ཐམས་ཅད་ཆོས་ཐམས་ཅད་ཀྱི་མེ་ཏོག་རྒྱས་པའི་སེམས་དང་ལྡན་པས། སངས་རྒྱས་ཀྱི་ཏིང་ངེ་འཛིན་གྱི་མེ་ཏོག་རྒྱས་པ་རབ་ཏུ་མཐོང་བར་གྱུར་ཅིག །སེམས་ཅན་ཐམས་ཅད་སངས་<line/>
རྒྱས་ལ་དགའ་བ་རབ་ཏུ་རྙེད་ནས་བལྟ་ན་མི་ངོམས་པར་གྱུར་ཅིག །སེམས་ཅན་ཐམས་ཅད་སེམས་ཅན་ཀུན་གྱི་སེམས་མི་འཁྲུགས་པས་བལྟ་ན་ཡིད་དུ་འོང་བར་གྱུར་ཅིག །སེམས་<line/>
ཅན་ཐམས་ཅད་དགེ་བའི་ལས་ལ་ལྟ་ཞིང་ཉེ་བར་སྤྱོད་པས་ལྟ་བ་ཡངས་པར་གྱུར་ཅིག །སེམས་ཅན་ཐམས་ཅད་དགེ་བའི་བཤེས་གཉེན་ཐམས་ཅད་ལ་ལྟ་བ་དང༌། སེམས་མ་ཉམས་<line/>
པས་རྗེས་སུ་ལྟ་བའི་དྲན་པ་དང་ལྡན་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་གྱི་ཉོན་མོངས་པའི་དུག་བསྲེག་པའི་ཕྱིར་དུག་སྨན་བཟང་པོ་ཉམས་སུ་མྱོང་བ་ལྟ་བུར་གྱུར་ཅིག །<line/>
སེམས་ཅན་ཐམས་ཅད་ཡེ་ཤེས་ཀྱི་རྒྱལ་པོ་ཆེན་པོ་ལ་འགྲོ་བ་ཐམས་ཅད་འགོད་པས་སྨོན་ལམ་ཆེན་པོ་མཐོང་བར་གྱུར་ཅིག །སེམས་ཅན་ཐམས་ཅད་སེམས་ཅན་ཀུན་གྱི་རབ་རིབ་དང༌།<line/>
ཐིང་ཏོག་དང༌། མུན་པ་བསལ་བའི་ཕྱིར་ཉི་མའི་དཀྱིལ་འཁོར་འཆར་བ་མཐོང་བར་གྱུར་ཅིག །སེམས་ཅན་ཐམས་ཅད་བྱང་ཆུབ་ཀྱི་ཟླ་འོད་དགེ་བ་རྣམ་པར་སྤེལ་བའི་ཕྱིར་ཟླ་བ་ལྟ་བུར་<line/>
</page>
<page index="456" id="229A">༄༅། །མཐོང་བར་གྱུར་ཅིག །སེམས་ཅན་ཐམས་ཅད་དགེ་བའི་བཤེས་གཉེན་མཐོང་ཞིང་ཆོས་ཀྱི་རྣམ་པའི་དགེ་བའི་རྩ་བ་ཐམས་ཅད་རབ་ཏུ་ཐོབ་པར་བྱ་བའི་ཕྱིར་<line/>
སེམས་ཅན་ཐམས་ཅད་ཀྱིས་རྒྱ་མཚོའི་རིན་པོ་ཆེའི་གླིང་དུ་འཇུག་པ་མཐོང་བར་གྱུར་ཅིག །སེམས་ཅན་ཐམས་ཅད་ཀྱིས་བསྒྲིབས་པ་མེད་པའི་ཡེ་ཤེས་མཐོང་བ་རྣམ་པར་དག་པ་རབ་<line/>
ཏུ་འཐོབ་པར་བྱ་བའི་ཕྱིར་བྱང་ཆུབ་སེམས་དཔའ་དགེ་བའི་རྩ་བའི་མེ་ཏོག་ཡོངས་སུ་གཏོང་བར་གཏོགས་པའི་དགེ་བའི་རྩ་བ་དེ་དག་དེ་ལྟར་ཡོངས་སུ་བསྔོའོ། །བྱང་ཆུབ་སེམས་དཔའ་<line/>
ཕྲེང་བའི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་སེམས་ཅན་ཐམས་ཅད་བལྟ་ན་མཛེས་པའི་ཕྱིར་ཡོངས་སུ་བསྔོའོ། །བལྟ་ན་ཡིད་དུ་འོང་བའི་ཕྱིར་ཡོངས་སུ་བསྔོའོ། །བལྟ་ན་བཟང་བའི་<line/>
ཕྱིར་ཡོངས་སུ་བསྔོའོ། །བལྟ་ན་སྡུག་པའི་ཕྱིར་ཡོངས་སུ་བསྔོའོ། །བལྟ་ན་མངོན་པར་དགའ་བའི་ཕྱིར་ཡོངས་སུ་བསྔོའོ། །བལྟ་ན་མྱ་ངན་མེད་པའི་ཕྱིར་ཡོངས་སུ་བསྔོའོ། །བལྟ་ན་རབ་<line/>
ཏུ་དགའ་བའི་ཕྱིར་ཡོངས་སུ་བསྔོའོ། །བལྟ་ན་ཡིད་མི་བདེ་བ་མེད་པའི་ཕྱིར་ཡོངས་སུ་བསྔོའོ། །སངས་རྒྱས་མཐོང་བ་དང་ལྡན་པའི་ཕྱིར་ཡོངས་སུ་བསྔོའོ། །བླ་ན་མེད་པའི་ཐམས་ཅད་<line/>
མཁྱེན་པ་མཐོང་བ་རྣམ་པར་དག་པ་འཐོབ་པའི་ཕྱིར་ཡོངས་སུ་བསྔོ་སྟེ། དེ་ལྟར་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཕྲེང་བའི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་<line/>
</page>
<page index="457" id="229B">ཅན་ཐམས་ཅད་ལ་ཡོངས་སུ་བསྔོའོ། །བྱང་ཆུབ་སེམས་དཔའ་སྤོས་ཀྱི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་བསྔོ་སྟེ། སྤོས་ཡོངས་སུ་བཏང་བས་<line/>
བསྡུས་པའི་དགེ་བའི་རྩ་བ་འདིས་སེམས་ཅན་ཐམས་ཅད་ཚུལ་ཁྲིམས་ཀྱི་སྤོས་དང་ལྡན་པར་གྱུར་ཅིག །མ་ཉམས་པའི་ཚུལ་ཁྲིམས་དང༌། མ་འདྲེས་པའི་ཚུལ་ཁྲིམས་དང༌། རྙོག་པ་མེད་པའི་ཚུལ་<line/>
ཁྲིམས་དང༌། འགྱོད་པ་མེད་པའི་ཚུལ་ཁྲིམས་དང༌། ཀུན་ནས་འཁོར་པ་མེད་པའི་ཚུལ་ཁྲིམས་དང༌། ཡོངས་སུ་གདུང་བ་མེད་པའི་ཚུལ་ཁྲིམས་དང༌། ལོག་པར་མ་ཞུགས་པའི་ཚུལ་ཁྲིམས་<line/>
དང༌། མཐའ་ཡས་པའི་ཚུལ་ཁྲིམས་དང༌། འཇིག་རྟེན་ལས་འདས་པའི་ཚུལ་ཁྲིམས་དང༌། བྱང་ཆུབ་སེམས་དཔའ་རྣམས་ཀྱི་ཕ་རོལ་ཏུ་ཕྱིན་པའི་ཚུལ་ཁྲིམས་དང་ལྡན་པར་གྱུར་ཅིག །<line/>
ཚུལ་ཁྲིམས་ཀྱི་ཕུང་པོ་གང་དང་སངས་རྒྱས་ཐམས་ཅད་དང་ལྡན་པ་དེའི་ཚུལ་ཁྲིམས་ཡོངས་སུ་དག་པ་དང་སེམས་ཅན་ཐམས་ཅད་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་སྤོས་ཀྱི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །བམ་པོ་སུམ་ཅུ་རྩ་ལྔ་པ་།<line/>
བྱང་ཆུབ་སེམས་དཔའ་བྱུག་པའི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྡོ་སྟེ། བྱུག་པའི་སྦྱིན་པས་ཡོངས་སུ་བཟུང་བའི་དགེ་བའི་རྩ་བ་འདིས་སེམས་ཅན་ཐམས་ཅད་གཏོང་<line/>
</page>
<page index="458" id="230A">༄༅། །པ་ཐམས་ཅད་ཡོངས་སུ་གཏོང་ཞིང་སྦྱིན་པས་བསྒོས་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་ཚུལ་ཁྲིམས་ཀྱིས་ཤིན་ཏུ་རྣམ་པར་དག་<line/>
ཅིང་ཚུལ་ཁྲིམས་ཀྱིས་བསྒོས་པར་གྱུར་ཅིག །སེམས་ཅན་ཐམས་ཅད་ཆགས་པ་མེད་པའི་བསམ་པ་རབ་ཏུ་ཐོབ་ཅིང་བཟོད་པས་བསྒོས་པར་གྱུར་ཅིག །སེམས་ཅན་ཐམས་ཅད་བྱང་<line/>
ཆུབ་སེམས་དཔའི་ཐེག་པ་ཆེན་པོ་ལ་བརྩོན་འགྲུས་ཀྱི་གོ་ཆ་བགོས་ཤིང་བརྩོན་འགྲུས་ཀྱིས་བསྒོས་པར་གྱུར་ཅིག །སེམས་ཅན་ཐམས་ཅད་ད་ལྟར་བྱུང་བའི་སངས་རྒྱས་མངོན་དུ་བཞུགས་པའི་<line/>
ཏིང་ངེ་འཛིན་རབ་ཏུ་ཐོབ་པས་བསམ་གཏན་གྱིས་བསྒོས་པར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་རྒྱལ་པོ་ལ་སྐད་ཅིག་གིས་རྣམ་པར་དག་ཅིང་ཤེས་རབ་ཀྱིས་བསྒོས་<line/>
པར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཆོས་ཀྱི་འཇིགས་པ་མེད་པ་རབ་ཏུ་འཐོབ་ཅིང་ཆོས་ཀྱིས་བསྒོས་པར་གྱུར་ཅིག །སེམས་ཅན་ཐམས་ཅད་ཡོན་ཏན་ཐམས་ཅད་ཀྱི་ཡེ་<line/>
ཤེས་རབ་ཏུ་ཐོབ་ཅིང་ཡོན་ཏན་གྱིས་བསྒོས་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བཅུའི་ཕ་རོལ་ཏུ་ཕྱིན་པ་ཐོབ་ཅིང་བྱང་ཆུབ་སེམས་དཔའི་ཡོངས་སུ་<line/>
བསྔོ་བ་ཐམས་ཅད་ཀྱིས་བསྒོས་པར་གྱུར་ཅིག །སེམས་ཅན་ཐམས་ཅད་མི་དགེ་བའི་ཆོས་ཐམས་ཅད་རབ་ཏུ་སྤངས་ཤིང་ཆོས་དཀར་པོས་བསྒོས་པར་གྱུར་ཅིག །ཅེས་དེ་ལྟར་བྱང་ཆུབ་<line/>
</page>
<page index="459" id="230B">སེམས་དཔའ་སེམས་དཔའ་ཆེན་པོ་བྱུག་པའི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་ཡོངས་སུ་བསྔོའོ། །བྱང་ཆུབ་སེམས་དཔའ་མལ་ཆའི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་<line/>
ཡོངས་སུ་བསྔོ་སྟེ། སེམས་ཅན་ཐམས་ཅད་ཤེས་རབ་དང༌། ཡེ་ཤེས་ཆེན་པོ་ཐོབ་པའི་ཕྱིར་ལྷ་རྫས་ཀྱི་མལ་ཆ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སོ་སོའི་སྐྱེ་བོ་མ་ཡིན་<line/>
པའི་བྱང་ཆུབ་ཀྱི་སེམས་ཀྱི་གོས་བགོ་བའི་ཕྱིར་འཕགས་པའི་མལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འཁོར་བའི་སྡུག་བསྔལ་ཐམས་ཅད་ཡོངས་སུ་སྤང་བའི་ཕྱིར་བདེ་བའི་<line/>
མལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་རྣམ་པར་རོལ་བའི་ཆོ་འཕྲུལ་ཡང་དག་པར་མཐོང་བའི་ཕྱིར་རིན་པོ་ཆེ་ལྟ་བུའི་མལ་རབ་ཏུ་ཐོབ་པར་གྱུར་ཅིག།<line/>
སེམས་ཅན་ཐམས་ཅད་ཆོས་ཐམས་ཅད་ལེགས་པར་བཀོད་པའི་གོས་བགོ་བའི་ཕྱིར་མཉམ་པ་མེད་པའི་མལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འཇིག་རྟེན་ལས་འདས་<line/>
པའི་ཆོས་ཟིལ་གྱིས་མི་ནོན་པ་རྣམ་པར་དག་པས་རྒྱ་ཆེན་པོའི་མལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་ཆོས་ཀྱི་བདེ་བ་དང་ལྡན་པས་དགེ་བའི་མལ་རབ་ཏུ་ཐོབ་པར་གྱུར་<line/>
ཅིག །སེམས་ཅན་ཐམས་ཅད་སངས་རྒྱས་ཀྱི་དམིགས་པ་ལ་བརྩོན་པས་ཤིན་ཏུ་དག་པའི་མལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་དགེ་བའི་བཤེས་གཉེན་གྱིས་<line/>
</page>
<page index="460" id="231A">༄༅། །བསྐྱབས་པ་དང་ལྡན་པས་ཤིན་ཏུ་བརྟན་པའི་མལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་གཟིམས་པ་ལྟ་བུར་གློ་གཡས་པས་<line/>
འབེབས་པ་དང་ལྡན་པས་སེངྒེའི་མལ་རབ་ཏུ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་དྲན་པ་དང་ཤེས་བཞིན་གྱིས་ཤིན་ཏུ་བསམ་པའི་དབང་པོ་ཡང་དག་པར་རྒྱུ་བ་དང་ལྡན་<line/>
པ་མལ་ཆའི་སྦྱིན་པ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་ཡོངས་སུ་བསྔོའོ། །བྱང་ཆུབ་སེམས་དཔའ་སེམས་དཔའ་ཆེན་པོ་གནས་ཀྱི་སྦྱིན་པ་བྱེད་པའི་<line/>
ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཡོན་ཏན་གྱི་གནས་ལ་བརྩོན་ཞིང་ཏིང་ངེ་འཛིན་གྱི་གནས་སྤྱོད་ཡུལ་དུ་གྱུར་པ་དང༌། གནས་<line/>
པ་མེད་ཅིང་རྟེན་པ་མེད་པའི་གནས་ནས་མི་གཡོ་བ་དང༌། གནས་ཐམས་ཅད་རྣམ་པར་སྒོམ་པ་དང༌། འཇིག་རྟེན་གྱི་གནས་ནས་རྣམ་པར་འདས་པ་དང༌། ཐམས་ཅད་མཁྱེན་པའི་<line/>
གནས་ལ་གནས་པ་དང༌། སངས་རྒྱས་ཀྱི་གནས་ཡོངས་སུ་ཟིན་པ་དང༌། བླ་ན་མེད་པའི་གནས་ཀྱི་མཐར་ཕྱིན་པ་དང༌། བདེ་བའི་གནས་ལ་བརྩོན་པ་དང༌། དགེ་བའི་རྩ་བའི་གནས་ལ་<line/>
ཤིན་ཏུ་གནས་པ་དང༌། བླ་ན་མེད་པའི་སངས་རྒྱས་ཀྱི་གནས་དང་མི་འབྲལ་ཞིང་སངས་རྒྱས་ཀྱི་ཞིང་ཡོངས་སུ་དག་པ་ལ་གནས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་<line/>
</page>
<page index="461" id="231B">སེམས་དཔའ་ཆེན་པོ་འཇིག་རྟེན་ཐམས་ཅད་ལ་ཕན་པ་དང༌། བདེ་བར་སེམས་པ། སེམས་ཅན་ཐམས་ཅད་ལ་ཡོངས་སུ་བསྔོ་བས་ཡོངས་སུ་སྐྱོབ་པ་ལ་གནས་ཀྱི་སྦྱིན་པ་ཡོངས་སུ་གཏོང་<line/>
བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་དེ་ལྟར་ཡོངས་སུ་བསྔོའོ། །བྱང་ཆུབ་སེམས་དཔའ་རྒྱབ་རྟེན་གྱི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ།<line/>
སེམས་ཅན་ཐམས་ཅད་འགྲོ་བ་ཀུན་ལ་ཕན་པ་དང༌། བདེ་བའི་སེམས་ཀྱིས་ཡེ་ཤེས་ཀྱི་རྟེན་ཆེན་པོ་ལ་སྤྱོད་པ་དང༌། དགེ་བའི་བཤེས་གཉེན་གྱི་རྟེན་ལ་སྤྱོད་པ་དང༌། བླ་མའི་རྟེན་ལ་སྤྱོད་པ་<line/>
དང༌། ལེགས་པར་སྤྱོད་པའི་རྟེན་ལ་སྤྱོད་པ་དང༌། བྱམས་པ་ཆེན་པོའི་རྟེན་ལ་སྤྱོད་པ་དང༌། སྙིང་རྗེ་ཆེན་པོའི་རྟེན་ལ་སྤྱོད་པ་དང༌། ཕ་རོལ་ཏུ་ཕྱིན་པ་དྲུག་གི་རྟེན་ལ་སྤྱོད་པ་དང༌། བྱང་ཆུབ་ཀྱི་སེམས་<line/>
ཤིན་ཏུ་ཡངས་པའི་རྟེན་ལ་སྤྱོད་པ་དང༌། བྱང་ཆུབ་སེམས་དཔའ་ཐམས་ཅད་ཀྱི་ལམ་གྱི་རྟེན་ལ་སྤྱོད་ཅིང༌། སངས་རྒྱས་ཐམས་ཅད་ཀྱི་རྟེན་ལ་སྤྱོད་པར་གྱུར་ཅིག །ཅེས་ཡོངས་སུ་བསྔོའོ། །<line/>
དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱ་བརྟེན་གྱི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཡོན་ཏན་ཐམས་ཅད་རྣམ་པར་དག་པར་འགྱུར་བ་དང༌།<line/>
ཤིན་ཏུ་དག་པར་འགྱུར་བ་དང༌། ཡེ་ཤེས་རྣམ་པར་དག་པར་འགྱུར་བ་དང༌། ལམ་རྣམ་པར་དག་པར་འགྱུར་བ་དང༌། ཆོས་རྣམ་པར་དག་པར་འགྱུར་བ་དང༌། བསམ་པ་རྣམ་པར་དག་པར་<line/>
</page>
<page index="462" id="232A">༄༅། །འགྱུར་བ་དང༌། མོས་པ་རྣམ་པར་དག་པར་འགྱུར་བ་དང༌། སྨོན་ལམ་རྣམ་པར་དག་པར་འགྱུར་བ་དང༌། མངོན་པར་ཤེས་པའི་ཡོན་ཏན་དང༌། ཡེ་ཤེས་<line/>
རྣམ་པར་དག་པར་འགྱུར་བར་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འདི་ལྟ་སྟེ། ཏིལ་མར་གྱི་མར་མེའམ། མར་གྱི་མར་མེའམ། རིན་<line/>
པོ་ཆེའི་མར་མེའམ། ནོར་བུའི་མར་མེའམ། རོའི་མར་མེའམ། མར་མེ་ཆེན་པོའམ། ཨ་ག་རུའི་མར་མེའམ། ཙནྡན་གྱི་མར་མེའམ། སྤོས་ཀྱི་རོ་ཐམས་ཅད་ཀྱི་མར་མེའམ།<line/>
ཁ་དོག་མཐའ་ཡས་པར་སྣང་བའི་མར་མེའམ། རྣམ་པ་དེ་ལྟ་བུའི་མར་མེ་དག་དེ་ཡོངས་སུ་གཏོང་ཞིང་སྦྱིན་པ་བྱེད་པ་ན། དགེ་བའི་རྩ་བ་དེ་དག་འགྲོ་བ་ཐམས་ཅད་ལ་བདེ་བ་དང༌།<line/>
འགྲོ་བ་ཐམས་ཅད་བསྡུ་བའི་ཕྱིར་འདི་ལྟར་ཡོངས་སུ་བསྔོ་སྟེ། མར་མེ་སྦྱིན་པས་ཡོངས་སུ་བསྡུས་པའི་དགེ་བའི་རྩ་བ་འདིས་སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་<line/>
ཆོས་ལ་སྣང་བ་མཐའ་ཡས་པར་གྱུར་ཅིག །སེམས་ཅན་ཐམས་ཅད་འཇིག་རྟེན་ཐམས་ཅད་ཤིན་ཏུ་ཕྲ་བ་དམིགས་པར་བྱ་བའི་ཕྱིར་སྣང་བ་ཤིན་ཏུ་གསལ་ཞིང་དང་བར་གྱུར་ཅིག །<line/>
སེམས་ཅན་ཐམས་ཅད་སེམས་ཅན་མེད་པའི་ཁམས་ཡོངས་སུ་ཤེས་ཤིང་སྣང་བ་རབ་རིབ་མེད་པར་གྱུར་ཅིག །སེམས་ཅན་ཐམས་ཅད་འོད་འགྱེད་པའི་ལུས་སུ་མངོན་པར་བྱུང་ཞིང་<line/>
</page>
<page index="463" id="232B">སྣང་བ་མཐའ་ཡས་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཆོས་ཐམས་ཅད་ལ་ཕྱིར་མི་ལྡོག་པའི་སེམས་དང་ལྡན་ཞིང་འོད་ཀུན་ཏུ་སྣང་བ་དང་ལྡན་པར་གྱུར་ཅིག །<line/>
སེམས་ཅན་ཐམས་ཅད་སངས་རྒྱས་ཀྱི་ཞིང་ཐམས་ཅད་སྣང་བར་བྱེད་པ་དང་ལྡན་ཞིང༌། སངས་རྒྱས་ཀྱི་འོད་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་ཆོས་ཀྱི་དབྱིངས་ཐམས་ཅད་<line/>
འོད་གཅིག་གིས་རྒྱས་པར་བྱེད་ཅིང་ཐོགས་པ་མེད་པའི་སྣང་བ་དང་ལྡན་པར་གྱུར་ཅིག །སེམས་ཅན་ཐམས་ཅད་བསམ་གྱིས་མི་ཁྱབ་པའི་ཞིང་དུ་འོད་ཟེར་རབ་ཏུ་འགྱེད་ཅིང་སྣང་བ་དཔག་ཏུ་མེད་པར་<line/>
གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་སྐར་མདས་འགྲོ་བ་ཐམས་ཅད་སྣང་བར་བྱེད་པའི་འོད་དང་ལྡན་ཞིང་འོད་སྣང་བའི་སྐར་མདའི་རྒྱལ་པོ་ལྟ་བུར་གྱུར་ཅིག །སེམས་ཅན་ཐམས་<line/>
ཅད་ཞིང་ཀུན་ཏུ་འོད་འགྱེད་པའི་རྣམ་པར་འཕྲུལ་པས་བྱུང་ཞིང་སྣང་བ་ཁ་དོག་མཐའ་ཡས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མར་མེའི་སྦྱིན་པ་རབ་ཏུ་<line/>
གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་ཕན་པ་དང༌། སེམས་ཅན་ཐམས་ཅད་ལ་བདེ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་དགེ་བའི་རྩ་བས་ཡོངས་སུ་<line/>
བཟུང་བས་ཡོངས་སུ་འཛིན་ཏོ། །སེམས་ཅན་ཐམས་ཅད་དགེ་བའི་རྩ་བས་ཡང་དག་པར་བཟུང་བས་ཡང་དག་པར་འཛིན་ཏོ། །སེམས་ཅན་ཐམས་ཅད་ལ་དགེ་བའི་རྩ་བའི་སྐལ་པས་བགོ་<line/>
</page>
<page index="464" id="233A">༄༅། །བཤའ་བྱེད་དོ། །སེམས་ཅན་ཐམས་ཅད་ལ་དགེ་བའི་རྩ་བས་སྙིང་བརྩེ་བར་བྱད་དོ། །སེམས་ཅན་ཐམས་ཅད་ལ་དགེ་བའི་རྩ་བའི་སྐལ་བ་སྦྱིན་པར་བྱེད་དོ། །<line/>
སེམས་ཅན་ཐམས་ཅད་དགེ་བའི་རྩ་བས་རབ་ཏུ་འཛིན་ཏོ། །སེམས་ཅན་ཐམས་ཅད་དགེ་བའི་རྩ་བས་སྦྱིན་པ་ཡོངས་སུ་རྫོགས་པར་བྱེད་དོ། །སེམས་ཅན་ཐམས་ཅད་དགེ་བའི་རྩ་བས་<line/>
དམིགས་པར་བྱེད་དོ། །སེམས་ཅན་ཐམས་ཅད་དགེ་བའི་རྩ་བ་མཉམ་པ་ཉིད་ཀྱིས་མཉམ་པར་བྱེད་དེ། །སེམས་ཅན་ཐམས་ཅད་དགེ་བའི་རྩ་བ་ཤེས་པས་རྣམ་པར་དཔྱོད་པར་བྱེད་<line/>
དེ༑ དེ་ལྟར་མར་མེ་སྦྱིན་པས་བསྡུས་པའི་དགེ་བའི་རྩ་བ་དེ་ཅི་ནས་ཀྱང་སེམས་ཅན་ཐམས་ཅད་ལ་དགེ་བའི་རྩ་བ་རྣམས་རབ་ཏུ་དགོད་པའི་ཕྱིར་ཡོངས་སུ་བསྔོ་བ་ཐོགས་པ་མེད་པར་<line/>
འགྲོ་པས་དེ་ལྟ་དེ་ལྟར་ཡོངས་སུ་བསྔོའོ། །བྱང་ཆུབ་སེམས་དཔའ་སེམས་དཔའ་ཆེན་པོ་ནད་ཀྱི་རྐྱེན་སྨན་དང༌། ཡོ་བྱད་སྦྱིན་པ་བྱེད་པའི་ཚེ་དགེ་བའི་རྩ་བ་དེ་འདི་ལྟར་ཡོངས་སུ་བསྔོ་སྟེ། དེ་<line/>
དགེ་བའི་རྩ་བ་འདིས་སེམས་ཅན་ཐམས་ཅད་དམིགས་པ་ཀུན་ལས་ཤིན་ཏུ་འདས་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྐུ་རབ་ཏུ་ཐོབ་ཅིང་ལུས་ནད་མེད་<line/>
པར་གྱུར་ཅིག །སེམས་ཅན་ཐམས་ཅད་མི་དགེ་བའི་ནད་ཐམས་ཅད་སོས་པར་གྱུར་ཏེ་སྨན་ལྟ་བུར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའ་ཕྱིར་མི་ལྡོག་པའི་ས་ལ་རབ་<line/>
</page>
<page index="465" id="233B">ཏུ་གནས་པའི་ཚུལ་གྱིས་སྨན་ཨ་ག་རུ་ལྟ་བུར་གྱུར་ཅིག །སེམས་ཅན་ཐམས་ཅད་ཉོན་མོངས་པའི་དུག་གི་གསལ་ཤིང་འབྱིན་ཅིང་སངས་རྒྱས་ཀྱི་སྨན་དུ་གྱུར་ཅིག །སེམས་ཅན་ཐམས་ཅད་<line/>
ཉོན་མོངས་པ་ཐམས་ཅད་རྣམ་པར་སྦྱོང་བའི་སྤྱོད་པ་དང་ལྡན་ཞིང་ཉེ་བར་བགྲོད་པའི་ངང་ཚུལ་ཅན་དུ་གྱུར་ཅིག །སེམས་ཅན་ཐམས་ཅད་ཤིན་ཏུ་མི་འཁྲུགས་པའི་ཆོས་དང་ལྡན་ཞིང་སྨན་གྱི་<line/>
རྒྱལ་པོ་ལྟ་བུར་གྱུར་ཅིག །སེམས་ཅན་ཐམས་ཅད་འགྲོ་བ་ཐམས་ཅད་གསོ་བ་ལ་ཞུགས་ཤིང་སྨན་གྱི་སྡོང་པོ་ལྟ་བུར་གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ཀྱི་སྣང་བ་<line/>
རབ་ཏུ་ཐོབ་ཅིང་ནད་ཐམས་ཅད་བྱང་བར་གྱུར་ཅིག །སེམས་ཅན་ཐམས་ཅད་བསམ་པ་ཇི་ལྟ་བ་བཞིན་དུ་སྨན་གྱི་སྦྱོར་བ་ལ་བརྩོན་པས་འགྲོ་བ་ཐམས་ཅད་ཀྱི་སྨན་ལ་མཁས་པར་གྱུར་ཅིག །ཅེས་དེ་<line/>
ལྟར་བྱང་ཆུབ་སེམས་དཔའ་སྨན་གྱི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཤིན་ཏུ་གསོ་བའི་ཕྱིར་ཡོངས་སུ་བསྔོའོ། །ཤིན་ཏུ་བདེ་ཞིང་དགའ་བའི་ཕྱིར་ཡོངས་སུ་<line/>
བསྔོའོ༑ །སེམས་ཅན་ཐམས་ཅད་ཤིན་ཏུ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་སངས་རྒྱས་སྙུན་མི་མངའ་བ་ལྟ་བུ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་<line/>
བསྔོའོ༑ ༑སེམས་ཅན་ཐམས་ཅད་ཀྱི་ཟུག་རྔུ་ཐམས་ཅད་བཟློག་པའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་ལུས་ཉམས་པ་མེད་ཅིང་བརྟན་པའི་ཕྱིར་ཡོངས་སུ་བསྔོའོ། །སེམས་<line/>
</page>
<page index="466" id="234A">༄༅། །ཅན་ཐམས་ཅད་རྡོ་རྗེའི་རི་ཁོར་ཡུག་ལྟ་བུར་གཞོམ་དུ་མི་ཆོམ་པ་དང༌། སྟོབས་དང་ལྡན་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་སྟོབས་<line/>
ཐམས་ཅད་ཀྱིས་བརྟན་ཅིང་བསམ་པ་ཤིན་ཏུ་མཐོ་བ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་སངས་རྒྱས་ཀྱི་བདེ་བའི་རྣམ་པ་ཟིལ་གྱིས་མི་ནོན་པ་ཡོངས་སུ་<line/>
རྫོགས་པར་འགྱུར་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་ལུས་སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱིས་བརྟན་པའི་ཕྱིར་ཡོངས་སུ་བསྔོའོ། །གཞན་ཡང་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་སྣོད་སྣ་ཚོགས་དང༌། བྲེ་དང༌། ལྔ་བྲེའི་སྦྱིན་པ་བྱེད་པ་འདི་ལྟ་སྟེ། གསེར་གྱི་སྣོད་དང༌། གསེར་གྱི་བྲེ་དང༌། ལྔ་བྲེ་རིན་པོ་ཆེ་སྣ་ཚོགས་ཀྱིས་ཡོངས་སུ་<line/>
བཀང་བ་དང༌། འདི་ལྟ་སྟེ། དངུལ་གྱི་སྣོད་དང༌། དངུལ་གྱི་བྲེ་དང༌། ལྔ་བྲེ་རིན་པོ་ཆེ་སྣ་ཚོགས་ཀྱིས་ཡོངས་སུ་བཀང་བ་དང༌། འདི་ལྟ་སྟེ། བཻ་ཌཱུཪྻའི་སྣོད་དང༌། བཻ་ཌཱུཪྻའི་བྲེ་དང༌། ལྔ་བྲེ་<line/>
རིན་པོ་ཆེ་རྣམ་པ་ཐ་དད་པས་ཡོངས་སུ་བཀང་བ་དང༌། འདི་ལྟ་སྟེ། ཤེལ་གྱི་སྣོད་དང༌། ཤེལ་གྱི་བྲེ་དང༌། ལྔ་བྲེ་རིན་པོ་ཆེའི་རྒྱན་རྣམ་པ་ཐ་དད་པས་ཡོངས་སུ་བཀང་བ་དང༌། འདི་ལྟ་སྟེ།<line/>
མུ་ས་ར་གལ་བའི་སྣོད་དང༌། མུ་ས་ར་གལ་བའི་བྲེ་དང༌། ལྔ་བྲེ་མུ་ཏིག་དམར་པོས་ཡོངས་སུ་བཀང་བ་དང༌། འདི་ལྟ་སྟེ། ཨསྨ་གརྦྷའི་སྣོད་དང༌། ཨསྨ་གརྦྷའི་བྲེ་དང༌། ལྔ་བྲེ་རིན་པོ་ཆེ་བྱི་<line/>
</page>
<page index="467" id="234B">རུ་དང༌། ནོར་བུ་རིན་པོ་ཆེ་འོད་ཟེར་སྣང་བས་ཡོངས་སུ་བཀང་བ་དང༌། འདི་ལྟ་སྟེ། རིན་པོ་ཆེ་ཤི་ལའི་སྣོད་དང༌། རིན་པོ་ཆེ་ཤི་ལའི་བྲེ་དང༌། ལྔ་བྲེ་ཁ་ཟས་ཞིམ་པོ་རོའི་མཆོག་སྣ་ཚོགས་ཀྱིས་<line/>
ཡོངས་སུ་བཀང་བ་དང༌། འདི་ལྟ་སྟེ། ཙནྡན་གྱི་སྣོད་དང༌། ཙནྡན་གྱི་བྲེ་དང༌། ལྔ་བྲེ་ལྷ་རྫས་ལྟ་བུའི་གོས་ཕྲུགས་ཀྱིས་ཡོངས་སུ་བཀང་བ་དང༌། འདི་ལྟ་སྟེ། རྡོ་རྗེ་སྣོད་དང༌། རྡོ་རྗེའི་བྲེ་དང༌། ལྔ་<line/>
བྲེ་སྤོས་རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བཀང་བ་དང༌། འདི་ལྟ་སྟེ། སྣོད་སྣ་ཚོགས་དངོས་པོ་རྣམ་པ་ཐ་དད་པའི་ཚོགས་ཀྱིས་བཀང་བ་དང༌། བྲེ་དང་ལྔ་བྲེ་དུ་མ་སྣ་ཚོགས་<line/>
བསགས་པར་བྱེ་བ་ཚད་མེད་པ་ནོར་གྱི་དབྱིག་དང༌། དངུལ་དང༌། གསེར་ཕྱེས་ཡོངས་སུ་བཀང་བ་དེ་དག་ཡོན་གྱི་གནས་བསམ་གྱིས་མི་ཁྱབ་པར་མོས་པའི་སེམས་དང་ལྡན་པས་སངས་རྒྱས་<line/>
བཅོམ་ལྡན་འདས་རྣམས་ལ་འབུལ་ལམ། དགེ་བའི་བཤེས་གཉེན་ཤིན་ཏུ་དཀོན་པར་སེམས་བསྐྱེད་པས་བྱང་ཆུབ་སེམས་དཔའ་དཀོན་མཆོག་ཐམས་ཅད་ལ་འབུལ་ལམ། སངས་<line/>
རྒྱས་ཀྱི་བསྟན་པ་ཤིན་ཏུ་བསྟན་པའི་ཕྱིར་འཕགས་པའི་དགེ་འདུན་ལ་འབུལ་ལམ། འཕགས་པའི་སྐྱེ་བོ་ལ་ཤིན་ཏུ་མོས་པའི་སེམས་ཀྱིས་གང་ཟག་གི་རྣམ་པ་ཉན་ཐོས་དང༌། རང་སངས་<line/>
རྒྱས་ལ་འབུལ་ལམ། བླ་མ་ལ་བསྙེན་བཀུར་ཞིང་བཤེས་གཉེན་ལ་རིམ་གྲོ་བྱ་བའི་སེམས་ཀྱིས་ཕ་དང་མ་དག་ལ་སྦྱིན་པ་བྱེད་དམ། དེ་དང་དེ་དག་ཏུ་ཡོན་ཏན་གྱི་ཚོགས་བསགས་པ་དང༌།<line/>
</page>
<page index="468" id="235A">༄༅། །གདམས་ངག་དང༌། བསླབ་པ་དང༌། འཕགས་པའི་བསྟན་པ་ལ་གནས་པར་བརྩོན་པས་སློབ་དཔོན་དང༌། བླ་མ་དང༌། སྦྱིན་པའི་གནས་ལ་འབུལ་ལམ། སེམས་<line/>
ཅན་ཐམས་ཅད་ལ་ཞེ་མི་སྡང་བའི་མིག་གིས་བྱམས་པ་ཡོངས་སུ་བསྒོམས་ཤིང༌། གཏོང་བའི་སེམས་ཀྱིས་འདས་པ་དང༌། མ་འོངས་པ་དང༌། ད་ལྟར་བྱུང་བའི་བྱང་ཆུབ་སེམས་དཔའ་<line/>
ཐམས་ཅད་ཀྱི་དཀྱིལ་འཁོར་གྱི་སྦྱིན་པའི་ཕ་རོལ་ཏུ་ཕྱིན་པ་ལ་གཅིག་ཏུ་ངེས་པར་ཞུགས་པའི་སེམས་ཀྱིས་སྦྱིན་པ་ཐམས་ཅད་བརྩོན་ཞིང་ཚོགས་ཆེན་པོ་གྲངས་མེད་པས་འགྲོ་བ་ཐམས་<line/>
ཅད་ཡོངས་སུ་མི་གཏོང་ཞིང་མི་སྤང་བའི་སེམས་ལ་ཤིན་ཏུ་གནས་ཏེ་སྦྱིན་པའི་དངོས་པོ་ཐམས་ཅད་ལ་མངོན་པར་མ་ཆགས་པ་དང༌། ཡོན་གྱི་གནས་ཐམས་ཅད་རབ་ཏུ་བཟུང་བའི་སེམས་<line/>
ལ་གནས་པས་བཀྲེས་པ་དང་ཕོངས་པའི་སློང་བ་རྣམས་ལ་སྣོད་སྣ་ཚོགས་དང༌། བྲེ་དང༌། ལྔ་བྲེ་ཡོ་བྱད་ཀྱི་ཚོགས་རྣམ་པ་ཐ་དད་པས་ཡོངས་སུ་བཀང་བ་དེ་དག་སྦྱིན་པ་དང༌། ཡོངས་སུ་གཏོང་<line/>
བའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་དྲན་པའི་དབང་པོ་ནམ་མཁའི་དབྱིངས་ལྟར་ཡངས་པ་དང་ལྡན་ཏེ། འཇིག་རྟེན་པ་<line/>
དང་འཇིག་རྟེན་ལས་འདས་པའི་སྐད་ཐམས་ཅད་གཟུང་བ་དང༌། བླང་བ་དང༌། ཡིད་ལ་བྱ་བའི་དྲན་པ་རྨོངས་པ་མེད་ཅིང་སྣོད་ཚད་མེད་པའི་སྙིང་པོ་ཅན་དུ་གྱུར་ཅིག །སེམས་ཅན་ཐམས་ཅད་<line/>
</page>
<page index="469" id="235B">སངས་རྒྱས་ཀྱི་ཆོས་ཟབ་མོ་རྒྱུན་འཆད་པ་མེད་པའི་ཆོས་ཅན་དུ་གྱུར་ཏེ། སྣོད་བཟང་པོ་རྣམ་པར་དག་པར་གྱུར་ཅིག །སེམས་ཅན་ཐམས་ཅད་འདས་པ་དང༌། མ་བྱོན་པ་དང༌། ད་ལྟར་བྱུང་བའི་<line/>
སངས་རྒྱས་ཐམས་ཅད་ཀྱི་ཆོས་ཡང་དག་པར་འཛིན་པའི་ཆོས་ཅན་དུ་འགྱུར་ཏེ། བླ་ན་མེད་པའི་སྣོད་རིན་པོ་ཆེ་ལྟ་བུར་གྱུར་ཅིག །སེམས་ཅན་ཐམས་ཅད་འདས་པ་དང༌། མ་བྱོན་པ་དང༌། ད་<line/>
ལྟར་བྱུང་བའི་སངས་རྒྱས་ཐམས་ཅད་ཀྱི་བྱང་ཆུབ་དབྱེར་མེད་པ་ལ་མོས་པས་ཡང་དག་པར་བཟུང་ཞིང་སངས་རྒྱས་ཀྱི་ཆོས་ཡངས་པའི་སྣོད་དུ་གྱུར་ཅིག །སེམས་ཅན་ཐམས་ཅད་བྱང་ཆུབ་ཀྱི་སེམས་བསྐྱེད་<line/>
པ་རྒྱ་ཆེ་ཞིང་མཐུ་ཆེ་བ་ལ་ཡང་དག་པར་གཞོལ་བས་རིན་པོ་ཆེའི་སྣོད་རྣམ་པའི་མཆོག་ཐམས་ཅད་དང་ལྡན་པ་ཤིན་ཏུ་བརྒྱན་པ་ལྟ་བུར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཡེ་<line/>
ཤེས་མཐའ་དང་དབུས་མེད་པ་ཚད་མེད་པ་ལ་མོས་པ་རྣམ་པར་དག་ཅིང༌། ཡོན་ཏན་ཐམས་ཅད་ཀྱི་སྣོད་དང་འབྱུང་གནས་སུ་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་རྣམ་པར་ཐར་པ་<line/>
བསྒྲིབས་པ་མེད་པས་ཐམས་ཅད་མཁྱེན་པའི་ཡེ་ཤེས་ཀྱི་མཐར་གཏུགས་ཏེ་ཐམས་ཅད་མཁྱེན་པའི་ཡེ་ཤེས་ཀྱི་ཁོངས་སུ་ཆུད་པར་གྱུར་ཅིག །སེམས་ཅན་ཐམས་ཅད་སེམས་ཅན་གྱི་ཁམས་<line/>
ཐམས་ཅད་མ་ལུས་པར་ཐམས་ཅད་མཁྱེན་པའི་སྟོབས་ལ་རབ་ཏུ་གཞག་པའི་ཕྱིར་ཕྱི་མའི་མཐའ་བསྐལ་པར་བྱང་ཆུབ་སེམས་དཔའི་སྤྱོད་པའི་སྣོད་དུ་གྱུར་ཅིག །སེམས་ཅན་ཐམས་ཅད་སངས་<line/>
</page>
<page index="470" id="236A">༄༅། །རྒྱས་ཐམས་ཅད་ཀྱི་གསུང་གི་ཡན་ལག་གིས་ཆོས་བསྟན་པ་ཡང་དག་པར་འཛིན་པའི་སེམས་དང་ལྡན་པར་གྱུར་ཏེ། ཡོན་ཏན་མཆོག་ཐམས་ཅད་དང༌། དུས་<line/>
གསུམ་གྱི་སངས་རྒྱས་ཀྱི་རིགས་ཀྱི་སྣོད་དུ་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཆོས་ཀྱི་འཁོར་ལོ་བསྐོར་བ་ལ་གསོལ་བ་འདེབས་པ་དང༌། ཆོས་ཡོངས་སུ་<line/>
འདྲི་བ་ལ་སྨྲ་བའི་སྔོན་དུ་འགྲོ་བའི་སྐྱེས་བུར་གྱུར་ཏེ། དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་འཇིག་རྟེན་གྱི་ཁམས་ནམ་མཁའི་མཐས་གཏུགས་པ་གང་<line/>
བར་བྱེད་པ་ཤོད་བའི་སྣོད་དུ་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་དགེ་བའི་རྩ་བ་དེ་དག་ཅི་ནས་ཀྱང་སེམས་ཅན་གྱི་ཁམས་ཐམས་ཅད་བྱང་ཆུབ་སེམས་དཔའ་ཀུན་ཏུ་བཟང་<line/>
པོའི་སྤྱོད་པ་དང༌། སྨོན་ལམ་ཡོངས་སུ་རྫོགས་པའི་སྣོད་དུ་གྱུར་པའི་ཕྱིར་ཡོངས་སུ་བསྔོའོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཤིང་རྟ་སྣ་ཚོགས་དང༌། ཤིང་རྟ་དུ་མ་དང༌།<line/>
རིན་པོ་ཆེ་སྣ་ཚོགས་ཀྱི་ཤིང་རྟ་ཚད་མེད་པ་དང༌། སངས་རྒྱས་དང༌། བྱང་ཆུབ་སེམས་དཔའ་གཅིག་ནས་གཅིག་ཏུ་བརྒྱུད་པ་དང༌། བླ་མ་དང༌། སྟོན་པ་དང༌། དགེ་བའི་བཤེས་གཉེན་<line/>
དང༌། དགེ་འདུན་དང༌། ཉན་ཐོས་དང༌། རང་སངས་རྒྱས་དང༌། སྦྱིན་པའི་གནས་སྣ་ཚོགས་སློང་ཞིང་ལེན་པ་དང༌། ཕྱོགས་གཞན་ནས་འོངས་པའི་གང་ཟག་སྣ་ཚོགས་དང༌། ཕོངས་པ་<line/>
</page>
<page index="471" id="236B">དང༌། བཀྲེན་པ་སློང་བ་དཔག་ཏུ་མེད་པ་དང༌། བྱང་ཆུབ་སེམས་དཔའི་སྒྲ་ཐོས་ཏེ་འོངས་པ་དང༌། བྱང་ཆུབ་སེམས་དཔའ་ཡིད་ཆེས་པས་སྐབས་ཕྱེ་སྟེ་འོངས་པ་དང༌། བྱང་ཆུབ་སེམས་དཔའི་<line/>
སྔོན་གྱི་སྨོན་ལམ་དང༌། སྦྱིན་པའི་སྒྲ་ཐོས་ཏེ་འོངས་པ་དང༌། བྱང་ཆུབ་སེམས་དཔའི་སྨོན་ལམ་དང༌། སེམས་ཀྱིས་བོས་ཤིང་བསྟབས་པ་དེ་དག་ལ་སྦྱིན་ཞིང་གཏོང་བ་འདི་ལྟ་སྟེ། ནོར་བུའི་<line/>
ཤིང་རྟ་ལ་རྒྱན་གྱིས་ཤིན་ཏུ་མཛེས་པར་བྱས་པ་སྦྱིན་པའམ། གསེར་གྱི་ཤིང་རྟ་ལ་དྲིལ་བུའི་དྲན་བུའི་དྲན་པ་རབ་ཏུ་འཁོར་བས་བརྒྱན་པ་རིན་པོ་ཆེའི་སྲད་བུའི་ལྔ་ལྡི་བཀྱེ་བ་སྦྱིན་པའམ། བཻ་ཌཱུཪྻའི་<line/>
ཤིང་རྟ་ལ་རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མ་རྣམ་པ་སྣ་ཚོགས་ཀྱིས་ཤིན་ཏུ་སྤྲས་པ་སྦྱིན་པའམ། དངུལ་གྱི་ཤིང་རྟ་ལ་ཤིན་ཏུ་དག་པའི་གསེར་རབ་ཏུ་བཟང་པོའི་དྲ་བས་གཡོགས་<line/>
ཤིང་རྟ་ཅང་ཤེས་ལ་བཅས་པ་རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མས་བརྒྱན་ཅིང་ཀླུབས་པ་སྦྱིན་པའམ། གསེར་གྱི་ཤིང་རྟ་ལ་རིན་པོ་ཆེའི་དྲ་བ་དང༌། རྒྱན་ཐམས་ཅད་ཕུན་སུམ་ཚོགས་<line/>
པས་བརྒྱན་ཅིང་གླང་པོ་ཆེ་ཅང་ཤེས་ལ་བཅས་པ་སྦྱིན་པའམ། ཙནྡན་གྱི་ཤིང་རྟ་ལ་རིན་པོ་ཆེའི་དམ་པ་སྣ་ཚོགས་ཀྱིས་ཤིན་ཏུ་སྤྲས་ཏེ་རིན་པོ་ཆེའི་སེངྒེའི་ཁྲིས་བརྒྱན་པ། ན་ཆུང་བརྒྱ་<line/>
ཕྲག་སྟོང་ཞོན་པ་རྒྱན་ཐམས་ཅད་དང༌། རིན་པོ་ཆེ་སྣ་ཚོགས་ཐམས་ཅད་ཀྱི་གདུགས་ཕུན་སུམ་ཚོགས་པ། སྐྱེས་བུ་ཅང་ཤེས་བརྒྱ་སྟོང་དུ་མས་དྲངས་པ་སྦྱིན་པའམ། ཤེལ་གྱི་ཤིང་རྟ་ལ་རིན་<line/>
</page>
<page index="472" id="237A">༄༅། །པོ་ཆེ་དུ་མས་ཁ་དོག་རྣམ་པར་འབྱེད་པར་ཤིན་ཏུ་མཛེས་པར་བྱས་ཤིང༌། ན་ཆུང་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པས་ཡོངས་སུ་གང་བ། རིན་པོ་ཆེའི་བླ་<line/>
རེ་ཡོག་པར་བྲེས་པ། རྒྱལ་མཚན་དང༌། བ་དན་སྣ་ཚོགས་ཀྱིས་ཕྱོགས་བཞི་ནས་བརྒྱན་པ་སྦྱིན་པའམ། ཨསྨ་གརྦྷའི་ཤིང་རྟ་ལ་རིན་པོ་ཆེ་སྣ་ཚོགས་དུ་མས་ཤིན་ཏུ་མཛེས་པར་<line/>
བྱས་ཏེ་སྤོས་སྣ་ཚོགས་དྲི་ཞིམ་པོས་བདུགས་པ། སྤོས་ཀྱི་དམ་པ་ཐམས་ཅད་ཀྱི་བྱུག་པས་རབ་ཏུ་བྱུགས་པ། མེ་ཏོག་གི་རྒྱན་ཐམས་ཅད་ཀྱིས་ཆལ་པར་བཀང་བ། བུ་མོ་བརྒྱ་<line/>
ཕྲག་སྟོང་གིས་རིན་པོ་ཆེའི་སྲད་བུ་ཐོགས་ཏེ་འཁྲུལ་པ་མེད་པར་དྲངས་པ་སྦྱིན་པའམ། དྲི་ཞིམ་པོ་སྣ་ཚོགས་ཀྱི་ཤིང་རྟ་ལ་རས་དང་གོས་སྣ་ཚོགས་ཀྱི་བླ་རེ་བྲེས་པ་རིན་པོ་ཆེའི་དྲ་བས་<line/>
ཡོག་པར་ཁེབས་པ། སྤོས་དྲི་ཞིམ་པོ་ཤིན་ཏུ་ཡིད་དུ་འོང་བ་རྣམ་པར་དག་པ་མི་མཐུན་པ་མེད་པ་ཚོར་ན་དགའ་བ་ཤིན་ཏུ་འཐུལ་བ་མཚམས་ཀྱི་ལྷའི་བུས་དྲངས་པ། རིན་པོ་<line/>
ཆེའི་འཁོར་ལོ་རིན་པོ་ཆེ་ཐམས་ཅད་ཀྱིས་ཤིན་ཏུ་བརྒྱན་ཅིང་མཛེས་པར་བྱས་པ་སྦྱིན་པའམ། རིན་པོ་ཆེ་ཐམས་ཅད་ཚོགས་པའི་འོད་འབྱུང་བའི་ཤིང་རྟ་ལ་ཁ་དོག་རྣམ་པ་སྣ་ཚོགས་<line/>
སུ་སྣང་བའི་རིན་པོ་ཆེ་རྣམ་པ་དུ་མའི་རྒྱན་གྱིས་བརྒྱན་པ། རིན་པོ་ཆེ་སྣ་ཚོགས་ཀྱི་དྲ་བའི་བླ་རེ་བྲེས་པ། རིན་པོ་ཆེ་སྣ་ཚོགས་ཀྱི་ཕྲེང་བ་མཐའ་ཡས་པ་ཀུན་ནས་དབྱངས་པ། བུ་དང་<line/>
</page>
<page index="473" id="237B">བུ་མོ་བསྐྱོན་པ། སྤོས་སྣ་ཚོགས་ཀྱི་ཕྱེ་མས་མཐའ་འཁོར་ཤིན་ཏུ་སྦྱངས་པ། སྦྱིན་པ་བྱེད་པ་ན་དེ་དག་ལས་སངས་རྒྱས་བཅོམ་ལྡན་འདས་རྣམས་ལ་ཤིང་རྟ་འབུལ་བའི་ཚེ་དགེ་བའི་<line/>
རྩ་བ་དེ་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་སངས་རྒྱས་ལ་ཡོན་ཚད་མེད་པ་འབུལ་བར་དད་ཅིང་སྦྱིན་པའི་གནས་ཀྱི་དམ་པ་ལ་ཤིན་ཏུ་མོས་པར་གྱུར་ཅིག །སེམས་<line/>
ཅན་ཐམས་ཅད་སྦྱིན་པའི་གནས་མཐའ་ཡས་པ་རྣམ་པར་དག་པས་སངས་རྒྱས་ལ་རབ་ཏུ་བརྟེན་པར་གྱུར་ཅིག །སེམས་ཅན་ཐམས་ཅད་གཏོང་བ་རྒྱ་ཆེན་པོ་ཡོངས་སུ་གྲུབ་པས་སངས་<line/>
རྒྱས་ཐམས་ཅད་ལ་ཡོངས་སུ་གཏོང་བར་མོས་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་རྣམ་པར་ཐར་པ་བསྒྲིབས་པ་མེད་པ་རབ་ཏུ་ཐོབ་ཅིང་ཉན་ཐོས་དང་རང་སངས་རྒྱས་<line/>
ཀྱི་སྨོན་ལམ་དང་བྲལ་ཏེ་སངས་རྒྱས་ལ་བསྐྱེད་པའི་ཡོན་ཏན་ཐམས་ཅད་མཁྱེན་པའི་ཡེ་ཤེས་ཀྱིས་མྱོང་བར་གྱུར་ཅིག །སེམས་ཅན་ཐམས་ཅད་མཐའ་ཡས་པའི་ཡེ་ཤེས་ལ་ཤིན་ཏུ་<line/>
མོས་ཤིང་སངས་རྒྱས་ལ་ཡོན་གསོལ་བ་ཟད་མི་ཤེས་པར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་རྒྱལ་པོས་རྣམ་པར་དག་ཅིང་ཡེ་ཤེས་ཀྱི་མཆོག་ལ་རབ་ཏུ་བརྟེན་<line/>
པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་རྫུ་འཕྲུལ་ཐམས་ཅད་དུ་འགྲོ་བ་ཐོབ་སྟེ་གང་དུ་དགའ་བར་འགྲོ་བར་གྱུར་ཅིག །སེམས་ཅན་ཐམས་ཅད་ཡེ་ཤེས་མཐའ་ཡས་པའི་<line/>
</page>
<page index="474" id="238A">༄༅། །འབྱུང་གནས་ལ་རབ་ཏུ་འཁོད་པ་འགྲུབ་པའི་ཕྱིར་ཡེ་ཤེས་ཆེན་པོ་ལ་རབ་ཏུ་བརྟེན་པར་གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ཀྱི་ཞིང་<line/>
ལས་རྣམ་པར་སྐྱེ་བའི་ཆོས་ཅན་དུ་གྱུར་ཏེ་བསོད་ནམས་ཀྱི་ཞིང་དམ་པར་གྱུར་ཅིག །སེམས་ཅན་ཐམས་ཅད་དགེ་བའི་རྩ་བ་ཐམས་ཅད་བསྐྱེད་པས་སངས་རྒྱས་ཀྱི་ཡེ་ཤེས་ལ་མོས་ཤིང་<line/>
སངས་རྒྱས་ཐམས་ཅད་ལ་མི་དགའ་བ་མེད་པའི་སེམས་སུ་གྱུར་ཅིག །སེམས་ཅན་ཐམས་ཅད་སེམས་ཀྱི་སྐད་ཅིག་གཅིག་གིས་ཆོས་ཀྱི་དབྱིངས་ཐམས་ཅད་དུ་ངལ་བ་མེད་པར་<line/>
ཞུགས་ཏེ་སངས་རྒྱས་ཀྱི་ཞིང་ཐམས་ཅད་ཡོངས་སུ་སྒྲུབ་པ་ལྷུན་གྱིས་གྲུབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་སྐྱེ་བ་ཐམས་ཅད་ཀྱི་དྲུང་དུ་ཕྱིན་པས་བྱང་ཆུབ་སེམས་དཔའི་<line/>
མངོན་པར་ཤེས་པས་ནམ་མཁའི་དབྱིངས་ཐམས་ཅད་དུ་ཤིན་ཏུ་རྣམ་པར་ཕྱེ་བའི་ལུས་ལ་རབ་ཏུ་ཞུགས་པར་གྱུར་ཅིག །སེམས་ཅན་ཐམས་ཅད་གནས་དཔེ་མེད་པའི་ལུས་རབ་ཏུ་ཐོབ་<line/>
པས་ངལ་ཞིང་དུབ་པ་མེད་པར་འཇིག་རྟེན་གྱི་ཁམས་ཐམས་ཅད་དུ་འགྲོ་བར་གྱུར་ཅིག །སེམས་ཅན་ཐམས་ཅད་ཕྱིར་མི་ལྡོག་པའི་ཡིད་ཀྱིས་འགྲོ་བ་དང་ལྡན་ཞིང་ལུས་ཀྱི་མགྱོགས་<line/>
པ་ཕུན་སུམ་ཚོགས་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སེམས་ཀྱི་སྐད་ཅིག་གཅིག་གིས་བསམ་པ་དང་ཁམས་ཁྱབ་པར་བྱེད་པས་སངས་རྒྱས་ཀྱི་རྣམ་པར་འཕྲུལ་བ་<line/>
</page>
<page index="475" id="238B">ཐམས་ཅད་ཡང་དག་པར་སྟོན་པའི་སྣང་བ་གཞན་ཞིང་སངས་རྒྱས་ཐམས་ཅད་ཀྱི་བྱིན་གྱི་རླབས་དང༌། ཁྱུ་མཆོག་གི་མཐུ་འབྱིན་པའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག །སེམས་ཅན་<line/>
ཐམས་ཅད་བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པའི་རྗེས་སུ་འགྲོ་བ་ལ་བདེ་བར་འགྲོ་བས་རབ་ཏུ་བརྩོན་པར་གྱུར་ཅིག །སེམས་ཅན་ཐམས་ཅད་སྟོབས་བཅུའི་ཡེ་ཤེས་ཐམས་ཅད་མ་<line/>
ལུས་པའི་མཐར་ཐུག་པར་འགྲོ་བ་ཐོབ་པས་ཤིན་ཏུ་མྱུར་དུ་འགྲོ་བར་གྱུར་ཅིག། སེམས་ཅན་ཐམས་ཅད་ཆོས་ཀྱི་དབྱིངས་ཐམས་ཅད་ཐ་མི་དད་པར་འཇུག་པ་ལ་འཇིག་རྟེན་གྱི་ཁམས་ཀྱི་རྒྱུད་<line/>
ཐམས་ཅད་དུ་འགྲོ་བའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག །སེམས་ཅན་ཐམས་ཅད་ཕྱིར་མི་ལྡོག་པའི་ཐམས་ཅད་མཁྱེན་པའི་ཡེ་ཤེས་ཀྱི་སྤྱོད་ཡུལ་དང༌། ཚུལ་ཤེས་ཏེ་བྱང་ཆུབ་སེམས་<line/>
དཔའ་ཀུན་ཏུ་བཟང་པོའི་སྤྱོད་པ་ཁོང་དུ་ཆུད་པའི་ཕ་རོལ་ཏུ་ཕྱིན་པ་ཐོབ་པས་འདོད་པར་གྱུར་ཅིག །སེམས་ཅན་ཐམས་ཅད་ཆོས་ཉིད་ཐམས་ཅད་ཀྱི་རྗེས་སུ་སོང་ཞིང་ཆོས་ཇི་ལྟ་བ་བཞིན་དུ་མཐོང་<line/>
བས་འདྲ་བ་མེད་པའི་ཡེ་ཤེས་ཀྱི་ཚུལ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་རྣམས་མངོན་དུ་གྱུར་པའམ། དེ་བཞིན་<line/>
གཤེགས་པ་ཡོངས་སུ་མྱ་ངན་ལས་འདས་པའི་མཆོད་རྟེན་ལ་ཤིང་རྟ་འབུལ་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་དེ་བཞིན་གཤེགས་པའི་ཐེག་པ་བསྒྲིབས་པ་མེད་པར་<line/>
</page>
<page index="476" id="239A">༄༅། །འབྱུང་བའི་མཐར་ཕྱིན་པར་ཡོངས་སུ་བསྔོའོ། །བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་བཤེས་གཉེན་ལ་ཤིང་རྟ་འབུལ་བའི་ཚེ་དགེ་བའི་རྩ་<line/>
བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་བྱས་པའི་དྲིན་མི་གཏོང་བའི་ཕྱིར་དགེ་བའི་བཤེས་གཉེན་མི་གཏོང་<line/>
བའི་སེམས་སྟོང་བ་མེད་པར་གྱུར་ཅིག །སེམས་ཅན་ཐམས་ཅད་སྐལ་པ་མཉམ་པའི་དགེ་བའི་རྩ་བ་ཡོངས་སུ་འཛིན་པའི་ཕྱིར་དགེ་བའི་བཤེས་གཉེན་དང་དོན་མཐུན་པར་གྱུར་ཅིག། སེམས་<line/>
ཅན་ཐམས་ཅད་གཏོང་བ་དང༌། ཡོངས་སུ་གཏོང་བ་ཐམས་ཅད་ཀྱིས་དགེ་བའི་བཤེས་གཉེན་ལ་ཕན་འདོགས་པའི་ཕྱིར་དགེ་བའི་བཤེས་གཉེན་ལ་བླ་མའི་རིམ་གྲོས་ཆེར་བརྩོན་པར་གྱུར་ཅིག །<line/>
སེམས་ཅན་ཐམས་ཅད་དགེ་བའི་བཤེས་གཉེན་དང་ཉེ་བར་བྱས་ཏེ་སྤྱད་པ་བསྒྲུབ་པའི་ཕྱིར་བསམ་པ་དགེ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་དགེ་བའི་བཤེས་གཉེན་དང་མཐུན་<line/>
པའི་བསྙེན་བཀུར་ལ་ནན་ཏན་བྱེད་པས་དགེ་བའི་བཤེས་གཉེན་མཐོང་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སེམས་འཁྲུལ་པ་མེད་ཅིང་ཉམས་པ་མེད་པ་དང་འདྲེས་པ་མེད་<line/>
ཅིང་རྙོག་པ་མེད་པའི་ཕྱིར་དགེ་བའི་བཤེས་གཉེན་ལ་གྲོལ་བའི་བསམ་པ་ཅན་དུ་གྱུར་ཅིག །སེམས་ཅན་ཐམས་ཅད་ཡོ་བྱད་ཅི་འདོད་པ་རབ་ཏུ་བསྒྲུབ་པའི་ཕྱིར་དགེ་བའི་བཤེས་གཉེན་ལ་ལུས་<line/>
</page>
<page index="477" id="239B">ཡོངས་སུ་གཏོང་བར་གྱུར་ཅིག །སེམས་ཅན་ཐམས་ཅད་བྱམས་པ་དང་ལྡན་ཞིང་འཁོན་མེད་པར་རིམ་གྲོ་བྱེད་པའི་ཕྱིར་དགེ་བའི་བཤེས་གཉེན་གྱིས་ཡོངས་སུ་བཟུང་ཞིང་རབ་ཏུ་བརྟན་པར་གྱུར་<line/>
ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཀུན་ཏུ་མཐུན་པ་ཡང་དག་པར་མཉམ་པའི་ཕྱིར་དགེ་བའི་བཤེས་གཉེན་དང་མཐུན་པར་གྱུར་ཅིག །སེམས་ཅན་ཐམས་ཅད་སྨོན་ལམ་<line/>
གཅིག་པས་བྱང་ཆུབ་སེམས་དཔའི་སྤྱོད་པ་ལས་འབྱུང་བ་དང༌། སྟོབས་ཀྱི་མཐར་གཏུགས་པའི་ཕྱིར་དགེ་བའི་བཤེས་གཉེན་གྱི་དགེ་བའི་རྩ་བ་དང༌། ལས་ཀྱི་རྣམ་པར་སྨིན་པ་ཡོངས་སུ་<line/>
དག་པ་དང་མཐུན་ཞིང་གཅིག་པར་གྱུར་ཅིག །སེམས་ཅན་ཐམས་ཅད་ཏིང་ངེ་འཛིན་ཐམས་ཅད་ཀྱི་ཡུལ་ལ་རྣམ་པར་འཕྲུལ་པ་ཡེ་ཤེས་མངོན་པར་ཤེས་པས་ཤེས་རབ་བཟང་པོས་ཆོས་<line/>
ཀྱི་བརྩོན་འགྲུས་ལ་ཤིན་ཏུ་བྱུང་བར་གྱུར་ཅིག །སེམས་ཅན་ཐམས་ཅད་ཆོས་ཐམས་ཅད་གཟུང་བའི་ཕ་རོལ་ཏུ་ཕྱིན་པའི་མཐས་གཏུགས་པར་ཁོང་དུ་ཆུད་པས་རིག་པའི་ཕ་རོལ་ཏུ་ཕྱིན་པ་<line/>
ཐོབ་པར་གྱུར་ཅིག །སེམས་ཅན་ཐམས་ཅད་ཐོགས་པ་མེད་པའི་ཐེག་པས་ཐམས་ཅད་མཁྱེན་པ་ཉིད་ཀྱི་མཐར་གཏུགས་ཏེ་ཐེག་པ་ཆེན་པོས་མངོན་པར་སྤྱོད་ཅིང་ཡང་དག་པར་གནས་པར་གྱུར་ཅིག།<line/>
སེམས་ཅན་ཐམས་ཅད་བདེ་བའི་ཕྱོགས་ལས་ཕྱིར་མི་ལྡོག་པའི་ཡིད་དང་ལྡན་ཞིང་འགྲོ་བ་ཐམས་ཅད་ཤེས་པའི་ཡེ་ཤེས་འཛིན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་<line/>
</page>
<page index="478" id="240A">༄༅། །ལ་ཇི་ལྟར་ཐོས་པ་བཞིན་དུ་རྨོངས་པ་མེད་པས་ཆོས་ཐམས་ཅད་ལ་རབ་ཏུ་གཞོལ་ཞིང་ཇི་ལྟ་བ་བཞིན་དུ་རྟོགས་པའི་མངོན་པར་ཤེས་པ་དང་ལྡན་པར་གྱུར་<line/>
ཅིག །སེམས་ཅན་ཐམས་ཅད་བསྒྲིབས་པ་མེད་པའི་ཡེ་ཤེས་ཀྱིས་ཆོས་ཐམས་ཅད་ལ་འབྱུང་བའི་མཐར་ཐུག་སྟེ་སངས་རྒྱས་ཐམས་ཅད་ཀྱིས་ཡོངས་སུ་བཟུང་བའི་ཡིད་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་ཉམས་པ་མེད་པའི་རྫུ་འཕྲུལ་གྱི་རྐང་པ་དཔེ་མེད་པ་རབ་ཏུ་ཐོབ་པས་མགྱོགས་པ་དམ་པའི་ཕ་རོལ་ཏུ་ཕྱིན་པས་འགྲོ་བར་གྱུར་ཅིག །<line/>
སེམས་ཅན་ཐམས་ཅད་འགྲོ་བ་ཐམས་ཅད་ཡོངས་སུ་སྨིན་པར་བྱ་བ་དང༌། ཐེག་པ་ཆེན་པོས་འདུལ་བ་ལ་རབ་ཏུ་ཞུགས་པས་འགྲོ་ཞིང་འོང་བ་ཕུན་སུམ་ཚོགས་པར་གྱུར་ཅིག །<line/>
སེམས་ཅན་ཐམས་ཅད་ཡེ་ཤེས་ཀྱི་ཤིང་རྟས་འགྲོ་བའི་མཐར་ཐུག་པས་གཏི་མུག་མེད་པར་འགྲོ་བར་གྱུར་ཅིག །སེམས་ཅན་ཐམས་ཅད་བསྒྲིབས་པ་མེད་པའི་ཡེ་ཤེས་ཀྱིས་<line/>
ཐམས་ཅད་དུ་འགྲོ་བའི་ཚུལ་ཤེས་ཤིང་ཆགས་པ་མེད་པའི་ཤིང་རྟ་བཞོན་པ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་བཤེས་<line/>
གཉེན་ལ་ཤིང་རྟ་འབུལ་བ་དང༌། ཡོངས་སུ་གཏོང་བས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་<line/>
</page>
<page index="479" id="240B">ལ་ཚུལ་གྱི་རྒྱུད་གཅིག་ཏུ་གྱུར་པས་བསྙེན་ཅིང་བཀུར་བའི་ཡོངས་སུ་སྒྲུབ་པ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་ཐམས་ཅད་<line/>
ལ་ཤིན་ཏུ་བསླབ་པའི་སེམས་དང་ལྡན་པ་ཤེས་རབ་ཀྱིས་ཤིན་ཏུ་རྟོགས་པའི་བསམ་པ་ཅན། ཡོན་ཏན་གྱིས་རྣམ་པར་དག་པའི་ཡིད་དང་ལྡན་པ། མཐུན་པར་ཡོངས་སུ་གཏོང་པའི་བསམ་པ་<line/>
ཅན༑ དགེ་འདུན་རིན་པོ་ཆེ་ཤིན་ཏུ་དཀོན་པའི་སེམས་དང་ལྡན་པ། ཚོགས་རིན་པོ་ཆེ་ལ་ཤིན་ཏུ་མོས་པའི་བསམ་པ་ཅན། བསྟན་པ་རབ་ཏུ་གཟུང་བའི་ཡིད་དང་ལྡན་པ། ལྷག་པའི་བསམ་པ་ཤིན་<line/>
ཏུ་བརྟན་པའི་བསམ་པ་ཅན། རིམ་གྲོ་བྱེད་པ་དང་ལྡན་པ། མཆོད་སྦྱིན་ཆེན་པོའི་མཆོད་སྦྱིན་ཤིན་ཏུ་བྱས་པ། བསྟན་པའི་ཡོན་ཏན་ཆེན་པོ་བརྗོད་པ། སངས་རྒྱས་ཀྱི་བསྟན་པ་ཡོན་ཏན་ཐ་མི་དད་<line/>
པས་འོད་གསལ་ཞིང་རྙོག་པ་མེད་པར་དག་པ་དེ། དེ་བཞིན་གཤེགས་པའི་དགེ་འདུན་དཀོན་མཆོག་ལ་ཤིང་རྟ་འབུལ་བའི་ཚེ་དགེ་འདུན་དཀོན་མཆོག་ལ་ཤིང་རྟ་ཕུལ་བས་ཡང་དག་པར་བཟུང་<line/>
བའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་སངས་རྒྱས་ཀྱི་བསྟན་པ་ལ་ཡང་དག་པར་གཞོལ་བས་ཡང་དག་པར་ཟིན་པར་གྱུར་ཅིག །སེམས་<line/>
ཅན་ཐམས་ཅད་འཕགས་པའི་སྐྱེ་མཆེད་ལས་ཆོས་གཞན་མེད་པར་ཤིན་ཏུ་གྲུབ་པས་སེམས་ནང་དུ་གཞོལ་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་གཅིག་ནས་གཅིག་ཏུ་<line/>
</page>
<page index="480" id="241A">༄༅། །བརྒྱུད་པས་ཡང་དག་པར་བཟུང་བས་འཕགས་པར་རེད་པར་གྱུར་ཅིག །སེམས་ཅན་ཐམས་ཅད་འཇིག་རྟེན་ཀུན་གྱི་ཤེས་པས་ཡིད་ཆེས་པར་བྱ་བས་གྲངས་སུ་བགྲང་<line/>
བར་གྱུར་ཅིག །སེམས་ཅན་ཐམས་ཅད་ཆོས་ཀྱི་དབྱིངས་མི་གཉིས་པའི་རང་བཞིན་ཤེས་པ་ཁོང་དུ་ཆུད་པས་ཆགས་པ་མེད་པའི་དབྱིངས་ལ་ཡང་དག་པར་གཞོལ་བར་གྱུར་ཅིག །སེམས་ཅན་<line/>
ཐམས་ཅད་དེ་བཞིན་གཤེགས་པའི་ཡེ་ཤེས་ཀྱི་སྤྱོད་ཡུལ་གྱིས་ཡང་དག་པར་བྱུང་བས་ཅང་ཤེས་ཀྱི་ཀུན་ནས་བསྐོར་བར་གྱུར་ཅིག །སེམས་ཅན་ཐམས་ཅད་ཉེ་བའི་ཉོན་མོངས་པའི་རྡུལ་<line/>
ཐམས་ཅད་དང་བྲལ་བས་ཉོན་མོངས་པ་མེད་པའི་ཆོས་ལ་སྤྱོད་པར་གྱུར་ཅིག །སེམས་ཅན་ཐམས་ཅད་འཕགས་པའི་དགེ་འདུན་སོ་སོའི་སྐྱེ་བོ་མེད་པའི་སས་བླ་ན་མེད་པའི་དགེ་འདུན་<line/>
དཀོན་མཆོག་རབ་ཏུ་བརྗོད་པར་གྱུར་ཅིག །སེམས་ཅན་ཐམས་ཅད་ཆགས་པ་མེད་པར་གྱུར་པའི་ཡེ་ཤེས་ལ་ཤིན་ཏུ་བརྩོན་པའི་ཆོས་ཅན་དུ་གྱུར་ཏེ་འཕགས་པའི་ཆོས་དང་ལྡན་པར་གྱུར་<line/>
ཅིག །སེམས་ཅན་ཐམས་ཅད་ཁམས་གསུམ་ཐམས་ཅད་ཀྱིས་གོས་པ་མེད་པའི་སེམས་དང་ལྡན་ཞིང་ཚོགས་ཀྱི་རྒྱལ་པོ་དམ་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་ཆོས་<line/>
ཀྱི་འཁོར་ལོ་བསྐོར་བ་ལ་མཁས་པས་ལེགས་པར་བཅས་པའི་ཡེ་ཤེས་ཀྱི་བཞོན་པ་དང་ལྡན་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཀྱི་རྒྱུད་བརྗོད་དུ་མེད་པའི་ཡང་<line/>
</page>
<page index="481" id="241B">བརྗོད་དུ་མེད་པར་ཤིན་ཏུ་འགྲོ་བའི་འགྲོས་ལ་མཁས་པས་སེམས་སྐད་ཅིག་གི་རྫུ་འཕྲུལ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཐམས་ཅད་དུ་ཐོགས་པ་མེད་<line/>
པའི་ཡེ་ཤེས་དང་ལྡན་ཞིང་ནམ་མཁའ་ལྟ་བུའི་ལུས་ཀྱི་ཤིང་རྟ་སྒྲུབ་པར་གྱུར་ཅིག །སེམས་ཅན་ཐམས་ཅད་ནམ་མཁའི་དབྱིངས་དང༌། དེ་བཞིན་གཤེགས་པའི་ཆོས་ཀྱི་དབྱིངས་ཀྱི་མཐས་<line/>
གཏུགས་པར་ཁྱབ་པར་བྱེད་པས་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་འགྲོ་བའི་ཕ་རོལ་ཏུ་ཕྱིན་པའི་མཆོག་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཞིང་<line/>
ཐམས་ཅད་མ་ལུས་པར་གང་དུ་དགའ་བར་འགྲོ་ཞིང་རྒྱུ་བ་དང་ལྡན་པས་ལུས་ཡང་བའི་ཁྱད་པར་རྗེས་སུ་རྟོགས་པ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཐམས་<line/>
ཅད་དུ་ལུས་ཡང་དག་པར་སྟོན་པའི་ཕྱིར་རྫུ་འཕྲུལ་གྱི་འཁོར་མཐའ་ཡས་པ་ལ་མཁས་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཐམས་ཅད་དུ་ལུས་འཕོས་པ་མེད་པར་<line/>
འགྲོ་བ་ཡང་དག་པར་སྟོན་པའི་ཕྱིར་རྫུ་འཕྲུལ་ཆེན་པོའི་ཁྱུ་མཆོག་གི་མཐུ་ཕྱུང་བའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག །སེམས་ཅན་ཐམས་ཅད་མིག་ཡོར་ལྟ་བུའི་རྫུ་འཕྲུལ་གྱིས་འགྲོ་བ་མངོན་<line/>
པར་སྒྲུབ་པའི་ཡེ་ཤེས་རབ་ཏུ་ཐོབ་པས་སངས་རྒྱས་ཀྱི་ཞིང་ཐམས་ཅད་ལ་མི་གནས་པའི་ལུས་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་དུས་ལ་ཇི་ལྟར་བབ་པར་སེམས་ཅན་ཡོངས་སུ་<line/>
</page>
<page index="482" id="242A">༄༅། །སྨིན་པར་བྱེད་ཅིང་འདུལ་བ་མི་གཏོང་བའི་ཕྱིར་བསམ་གྱིས་མི་ཁྱབ་པའི་རྫུ་འཕྲུལ་གྱི་ཁྱུ་མཆོག་གི་མཐུ་ཕྱུང་བ་ཡང་དག་པར་སྟོན་པར་གྱུར་ཅིག །སེམས་ཅན་<line/>
ཐམས་ཅད་སྐད་ཅིག་གཅིག་གིས་ཆོས་ཀྱི་དབྱིངས་ཐམས་ཅད་ལ་ཆགས་པ་མེད་ཅིང་བསྒྲིབས་པ་མེད་པའི་ཚུལ་གྱིས་སེམས་སྐད་ཅིག་གཅིག་གིས་ཕྱོགས་ཐམས་ཅད་དུ་འགྲོ་བའི་རྫུ་འཕྲུལ་<line/>
ལ་མངོན་པར་མཁས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་འདུན་ལ་ཤིང་རྟ་འབུལ་ཞིང་ཡོངས་སུ་གཏོང་བས་ཡང་དག་པར་བཟུང་བའི་དགེ་བའི་རྩ་<line/>
བ་དེ་དག་དེ་ལྟར་སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་ཤིང་རྟ་ལ་གནས་པ་རྣམ་པར་དག་པར་འགྱུར་བ་དང༌། ཆོས་ཀྱི་འཁོར་ལོ་དང༌། ཆོས་ཀྱི་དབྱིངས་ཐམས་ཅད་ཤེས་<line/>
པའི་ཡེ་ཤེས་ཀྱི་འཁོར་ལོ་རབ་ཏུ་བསྐོར་བར་འགྱུར་བའི་ཕྱིར་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་གནས་ཀྱི་འདུ་ཤེས་ཉེ་བར་གཞག་<line/>
པའི་སེམས་དང་ལྡན་པ། རིམ་གྲོ་ཅན། ཞེས་དང་ལྡན་པ། བདག་ཉིད་ཆེ་བའི་ཡོན་ཏན་རྒྱ་མཚོ་གང་ཆེན་མཚོའི་ཚུལ་ལ་མཁས་པ། ཡོན་ཏན་དང་ཡེ་ཤེས་ཀྱི་འབྱུང་གནས་ཀྱི་<line/>
རིགས་དང་ལྡན་པ། དེ་བཞིན་གཤེགས་པའི་ཡོན་ཏན་ལ་རྣམ་པར་སེམས་པ། མཐུ་ཆེན་པོར་སྐྱེས་པ། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་ཡོངས་སུ་བསྒོམས་པའི་སེམས་དང་<line/>
</page>
<page index="483" id="242B">ལྡན་པ༑ བྱང་ཆུབ་སེམས་དཔའི་སྤྱོད་པ་དུས་བརྗོད་དུ་མེད་པ་ཐམས་ཅད་དུ་སྤྱོད་པ་རྣམ་པར་སྤྱད་པ་ལ་རབ་ཏུ་ཞུགས་པ། བདུད་ཀྱི་བཅིངས་པ་ཐམས་ཅད་ལས་སེམས་རབ་ཏུ་གྲོལ་བ། བདུད་<line/>
དུ་མའི་སྡེ་དང་བདུད་ཐམས་ཅད་ཀྱི་ཤེས་པའི་སྟོབས་རབ་ཏུ་འཇོམས་པའི་སེམས་དང་ལྡན་པ། གཞལ་དུ་མེད་པའི་ཆོས་ལ་མཁས་པས་སྣང་བར་གྱུར་པ་དེ། ཉན་ཐོས་དང༌། རང་<line/>
སངས་རྒྱས་ལ་ཤིང་རྟ་འབུལ་བའི་ཚེ་ཤིང་རྟ་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་བླ་ན་མེད་པའི་<line/>
སྦྱིན་པ་ཡོངས་སུ་སྨིན་པ་གྲུབ་པས་སྦྱིན་པའི་གནས་ཀྱི་དམ་པར་ཡིད་ཆེས་པར་གྱུར་ཅིག །སེམས་ཅན་ཐམས་ཅད་གཅིག་ཏུ་སྤྱོད་ཅིང་མི་གཉིས་པར་ཡང་དག་པར་སྤྱོད་པས་འདུ་འཛི་<line/>
མེད་པ་ལ་དགའ་བར་གྱུར་ཅིག །སེམས་ཅན་ཐམས་ཅད་འགྲོ་བ་ཐམས་ཅད་བསོད་ནམས་ཀྱིས་ཡང་དག་པར་བསྡུ་བ་ལ་བརྩོན་པས་སྦྱིན་པ་རྣམ་པར་དག་པར་བྱེད་པའི་མཆོག་ཏུ་གྱུར་ཅིག །སེམས་<line/>
ཅན་ཐམས་ཅད་དགེ་བའི་རྩ་བ་གྲངས་མེད་པའི་འབྲས་བུ་རབ་ཏུ་གཏོང་བས་ཡེ་ཤེས་ཀྱི་མུ་སྟེགས་ལས་བྱུང་བར་གྱུར་ཅིག །སེམས་ཅན་ཐམས་ཅད་སྦྱིན་པའི་དཀྱིལ་འཁོར་མཆོག་གིས་<line/>
རྣམ་པར་དག་པས་བསྒྲིབས་པ་མེད་པར་རྟོགས་པར་ཁོང་དུ་ཆུད་པར་གྱུར་ཅིག །སེམས་ཅན་ཐམས་ཅད་ཆོས་ཐམས་ཅད་ཀྱི་རང་བཞིན་བྱེད་པ་མེད་པར་ཁོང་དུ་ཆུད་པས་ཉོན་མོངས་པ་མེད་པའི་<line/>
</page>
<page index="484" id="243A">༄༅། །ཆོས་ལ་རྣམ་པར་སྤྱོད་པར་གྱུར་ཅིག །སེམས་ཅན་ཐམས་ཅད་བསོད་ནམས་ཀྱི་ཞིང་སྦྱིན་པའི་གནས་འགྲོ་བ་ཐམས་ཅད་དགའ་བར་བྱས་པས་བསོད་ནམས་ཚད་<line/>
མེད་པ་ཤིན་ཏུ་བསགས་པར་གྱུར་ཅིག །སེམས་ཅན་ཐམས་ཅད་སྦྱིན་པའི་གནས་སུ་བྱས་ཏེ་ཕན་འདོགས་པ་རྣམ་པར་དག་པས་ཆོ་འཕྲུལ་མཐའ་ཡས་པས་རྣམ་པར་རོལ་བ་<line/>
ཡང་དག་པར་སྟོན་པར་གྱུར་ཅིག །སེམས་ཅན་ཐམས་ཅད་སྟོབས་བཅུའི་ཐེག་པ་མཆོག་གི་འབྲས་བུ་ཡོངས་སུ་སྟོབས་པས་སྦྱིན་པའི་གནས་ཡོན་ཏན་ཟད་མི་ཤེས་པར་གྱུར་<line/>
ཅིག །སེམས་ཅན་ཐམས་ཅད་བསོད་ནམས་ཀྱི་ཕུང་པོ་མི་ཟད་པས་ཐམས་ཅད་མཁྱེན་པའི་མཐར་ཐུག་པར་གྱུར་ཏེ་སྦྱིན་པའི་གནས་དོན་ཡོད་པའི་འབྲས་བུ་དང་ལྡན་པར་གྱུར་<line/>
ཅིག །སེམས་ཅན་ཐམས་ཅད་མ་ཐོས་པའི་སངས་རྒྱས་ཀྱི་ཆོས་ཚིག་དང༌། ཡི་གེ་འཛིན་ཅིང་སྡིག་པའི་ཆོས་རབ་ཏུ་ཞི་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་སྒྲ་<line/>
དོན་ཡོད་པ་ཡེ་ཤེས་ཀྱིས་རྣམ་པར་རིག་པས་སངས་རྒྱས་ཀྱི་ཆོས་ཐམས་ཅད་མཉན་པ་ལ་མོས་ཤིང་བརྩོན་པར་གྱུར་ཅིག །སེམས་ཅན་ཐམས་ཅད་ལ་ཐོས་པ་རྗེས་སུ་བསྒྲགས་པའི་<line/>
ཆོས་ཅན་དུ་གྱུར་ཏེ་སངས་རྒྱས་ཀྱི་ཆོས་ཐམས་ཅད་ཐོས་པའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག །སེམས་ཅན་ཐམས་ཅད་ཞགས་པ་ཐུབ་པ་དགུ་བཅུ་རྩ་དྲུག་གི་ལྟ་བ་ལས་རྣམ་པར་<line/>
</page>
<page index="485" id="243B">འདས་ཏེ་བསྟན་པ་ལ་གནས་པའི་བྱ་བ་ལ་མོས་པར་གྱུར་ཅིག །སེམས་ཅན་ཐམས་ཅད་དགེ་བའི་རྩ་བ་མཆོག་རྣམ་པར་སྤེལ་བར་བྱེད་ཅིང་འཕགས་པ་མཐོང་བ་རབ་ཏུ་ཐོབ་པར་གྱུར་<line/>
ཅིག །སེམས་ཅན་ཐམས་ཅད་འཕགས་པ་མཐོང་ཞིང་འགྲོགས་པའི་བདེ་བ་དང་ལྡན་ཞིང་ཡེ་ཤེས་ཀྱིས་སྤྱོད་པའི་གང་ཟག་ལ་མོས་པར་གྱུར་ཅིག །སེམས་ཅན་ཐམས་ཅད་སངས་<line/>
རྒྱས་ཀྱི་ལྟ་བ་རྗེས་སུ་ཐོས་པ་ལས་བྱུང་བས་ཐོས་པ་དོན་ཡོད་པར་གྱུར་ཅིག །སེམས་ཅན་ཐམས་ཅད་བསྟན་པ་རབ་ཏུ་གཟུང་བ་དང་ཡོངས་སུ་བསྲུང་བ་ལ་ཞུགས་པས་སངས་རྒྱས་ཀྱི་<line/>
བསྟན་པ་ལ་ཡེ་ཤེས་ཀྱི་མཁས་པ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་བསྟན་པ་གསལ་བར་བྱ་བའི་སྣང་བ་རབ་ཏུ་ཐོབ་པས་ཆོས་ཐམས་ཅད་ཐོས་པ་<line/>
ཤིན་ཏུ་འཛིན་པ་ལ་ཞུགས་པར་གྱུར་ཅིག །སེམས་ཅན་ཐམས་ཅད་སྦྱིན་པའི་མཛོད་ཀྱིས་དགའ་བར་སྤྱོད་ཅིང་གཏོང་བ་ཤིན་ཏུ་བྱེད་པ་དང༌། མཆོད་སྦྱིན་ཤིན་ཏུ་བྱས་པས་སངས་<line/>
རྒྱས་ཀྱི་བསྟན་པ་ལ་ཡོན་ཏན་ཇི་ལྟ་བ་བཞིན་དུ་རྟོགས་པ་ཕུན་སུམ་ཚོགས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཉན་ཐོས་དང༌། རང་སངས་རྒྱས་ལ་<line/>
ཤིང་རྟ་འབུལ་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་ཡེ་ཤེས་དང༌། མངོན་པར་ཤེས་པ་རྣམ་པར་དག་པ་མཆོག་དམ་པ་ཕུལ་རབ་ཏུ་འཐོབ་ཅིང༌། ཅི་ནས་ཀྱང་<line/>
</page>
<page index="486" id="244A">༄༅། །མི་འཇིགས་པ་དང༌། ཐམས་ཅད་མཁྱེན་པའི་སྟོབས་དང༌། མི་འཇིགས་པ་རབ་ཏུ་འཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་སྦྱིན་པའི་གནས་དང་ལེན་པ་སྣ་ཚོགས་ཕྱོགས་གཞན་དང་གཞན་ནས་འོངས་པའི་གང་ཟག་དང༌། སློང་བ་ཕོངས་པ་དང༌། བཀྲེན་པ་མང་པོ་ཚད་མེད་པ་བྱང་ཆུབ་སེམས་<line/>
དཔའི་སྒྲ་ཐོས་ཏེ་འོངས་པ་དང༌། བྱང་ཆུབ་སེམས་དཔའི་སྨོན་ལམ་དང་སེམས་བསྐྱེད་པས་མོས་ཤིང་བསྟབས་པ་ཐམས་ཅད་གཏོང་བས་ཤིན་ཏུ་རེ་བའི་ཡིད་ཅན་དེ་དག་འོངས་པ་མཐོང་ནས་སློང་<line/>
བ་ལ་རིམ་གྲོ་བྱ་བས་མི་ངོམས་པའི་སེམས་ཀྱིས་སློང་བ་འོངས་པ་རྣམས་ལ་བཟོད་པ་གསོལ་བའི་སེམས་བསྐྱེད་དེ། འདི་ལྟར་བདག་ཉིད་ཕྱོགས་དེ་དག་ཏུ་ཁྱོད་ཀྱི་དྲུང་དུ་སོང་སྟེ་རིམ་གྲོར་བྱ་བ་<line/>
ཞིག་ན། དེ་འདི་ལྟར་ཁྱོད་འདིར་ཕྱིན་ཏེ་ཤིན་ཏུ་ངལ་བར་གྱུར་ཏོ། །ཞེས་སྤྱི་བོས་བཏུད་དེ་བཟོད་པ་གསོལ་བས་སློང་བ་ཐམས་ཅད་བཟོད་པ་བྱས། རིམ་གྲོར་བྱས། ངལ་བ་བསྟིས་ནས་ཅི་འདོད་<line/>
པ་སྦྱིན་པ་དེ་དག་གིས་ཤིན་ཏུ་རིམ་གྲོ་བྱེད་དེ། འདི་ལྟར་ནོར་བུའི་ཤིང་རྟ་འཛམ་བུའི་གླིང་གི་ན་ཆུང་བཟང་མོ་རིན་པོ་ཆེས་ཡོངས་སུ་བཀང་བ་དང༌། འདི་ལྟ་སྟེ། གསེར་གྱི་ཤིང་རྟ་ཡུལ་གྱི་ན་ཆུང་<line/>
རིན་པོ་ཆེ་ཤིན་ཏུ་རྣམ་པར་དག་པས་ཡོངས་སུ་བཀང་བ་དང༌། འདི་ལྟ་སྟེ། བཻ་ཌཱུཪྻའི་ཤིང་རྟ་ན་ཆུང་མའི་འཁོར་གླུ་དང་རོལ་མོ་བརྡུང་ཞིང་དཀྲོལ་བ་དང་ལྡན་པས་ཡོངས་སུ་བཀང་བ་དང༌། འདི་ལྟ་<line/>
</page>
<page index="487" id="244B">སྟེ༑ དངུལ་གྱི་ཤིང་རྟ་ཤིན་ཏུ་མཛེས་པ་བུད་མེད་གཞོན་ནུ་ལྷའི་བུ་མོ་ལྟ་བུས་ཡོངས་སུ་བཀང་བ་དང༌། འདི་ལྟ་སྟེ། རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པའི་རྒྱན་གྱིས་བརྒྱན་པའི་<line/>
ཤིང་རྟ་བུད་མེད་ཅང་ཤེས་རིན་པོ་ཆེ་རྒྱན་ཐམས་ཅད་ཀྱིས་བརྒྱན་པ་ཚུལ་མཁས་པས་ཡོངས་སུ་བཀང་བ་དང༌། འདི་ལྟ་སྟེ། ཙནྡན་གྱི་ཤིང་རྟ་བྱང་ཆུབ་སེམས་དཔའ་བཞོན་པར་འོས་པ་<line/>
དང༑ འདི་ལྟ་སྟེ། ཤེལ་གྱི་ཤིང་རྟ་བུད་མེད་བཟང་མོ་བཞིན་བཟང་བ། ཆ་བྱད་སྡུག་གུ་ཤིན་ཏུ་བརྒྱན་པ། གཟུགས་མཛེས་པ། བལྟ་ན་སྡུག་ཅིང་མི་མཐུན་པ་མེད་པས་ཡོངས་སུ་བཀང་བ་དང༌།<line/>
འདི་ལྟ་སྟེ། ཨསྨ་གརྦྷའི་ཤིང་རྟ་དབང་བསྐུར་བས་ཡོངས་སུ་བཀང་བ་དང༌། འདི་ལྟ་སྟེ། སྤོས་དམ་པའི་ཤིང་རྟ་བུ་དང་བུ་མོས་ཡོངས་སུ་བཀང་བ་དང༌། འདི་ལྟ་སྟེ། རིན་པོ་ཆེའི་ཚོགས་<line/>
ཐམས་ཅད་ཀྱིས་བརྒྱན་པའི་ཤིང་རྟ་ནང་གི་བཤེས་གཉེན་དབྱེར་མི་ཕྱེད་པས་ཡོངས་སུ་བཀང་བ་དང༌། དེ་རྣམ་པ་འདི་ལྟ་བུའི་ཤིང་རྟ་གྲངས་མེད་པ་རྣམ་པ་སྣ་ཚོགས་སློང་མོ་པ་ཐམས་ཅད་<line/>
ལ་སྦྱིན་ཞིང་ཡོངས་སུ་གཏོང་བས། སློང་བ་འདོད་པར་བྱ་བའི་དངོས་པོ་རབ་ཏུ་ཐོབ་པས་ཡིད་ལ་བསམ་པ་ཤིན་ཏུ་རྫོགས་ནས་སློང་བ་དེ་དག་ཐམས་ཅད་སྦྱིན་པ་ཐམས་ཅད་སྦྱིན་པའི་ཚུལ་<line/>
གྱིས་ཡང་དག་པར་བཟུང་སྟེ་ཤིན་ཏུ་ཚིམ་པར་བྱས་ཤིང་བསམ་པ་རྫོགས་པར་བྱས་ནས་དགའ་བ་དང༌། མགུ་བ་དང༌། རངས་པ་དང༌། ཡིད་བདེ་བ་སྐྱེས་པར་བྱས་ཏེ་དགེ་བའི་རྩ་བ་དེ་དག་<line/>
</page>
<page index="488" id="245A">༄༅། །འདི་ལྟར་ཡོངས་སུ་བསྔོའོ། །སེམས་ཅན་ཐམས་ཅད་བྱང་ཆུབ་ཀྱི་ཤིང་དྲུང་དུ་བསམ་གྱིས་མི་ཁྱབ་ཅིང་ཐོགས་པ་མེད་པའི་ཤིང་རྟའི་འཁོར་ལོ་ཕྱིར་<line/>
མི་ལྡོག་པས་འགྲོ་བ་དང་ལྡན་ཏེ་ཐེག་པ་ཆེན་པོའི་ཤིང་རྟ་ལ་ཞོན་པར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའི་སྤྱོད་པ་ཐམས་ཅད་ལ་སྤྱོད་ཅིང་ཕྱི་མའི་མཐའ་<line/>
བསྐལ་བའི་མུར་ཐུག་པར་ཕྱིར་མི་ལྡོག་པར་ཆོས་ཀྱི་ཤིང་རྟ་ཅང་ཤེས་ལ་ཞོན་པར་གྱུར་ཅིག །སེམས་ཅན་ཐམས་ཅད་ཆོས་ཐམས་ཅད་ལ་རྣམ་པར་རྟོག་པའི་རློམ་སེམས་མེད་<line/>
ཅིང་ཐམས་ཅད་མཁྱེན་པའི་རིགས་ཀྱི་ལམ་ལ་བརྩོན་པས་ཆོས་ཐམས་ཅད་ཅི་ཡང་མ་ཡིན་པའི་ཤིང་རྟ་ལ་ཞོན་པར་གྱུར་ཅིག །སེམས་ཅན་ཐམས་ཅད་ཐོགས་པ་མེད་པའི་རྫུ་<line/>
འཕྲུལ་གྱིས་སངས་རྒྱས་ཀྱི་ཞིང་ཐམས་ཅད་དུ་འགྲོ་བ་ལ་བརྩོན་པས་ཀུན་ཏུ་འགྲོ་བ་དྲི་མ་མེད་པའི་ཤིང་རྟ་ལ་ཞོན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་<line/>
ཀྱི་ཆོས་ལ་དགའ་བས་མོས་ཤིང་ཡང་དག་པར་འགྲོ་བ་ལ་བརྩོན་པས་ཐམས་ཅད་མཁྱེན་པའི་ཐེག་པའི་ཤིང་རྟ་རྗེས་སུ་མཐུན་པ་ལ་རབ་ཏུ་གནས་པར་གྱུར་ཅིག །སེམས་ཅན་<line/>
ཐམས་ཅད་བྱང་ཆུབ་སེམས་དཔའི་འབྱུང་བའི་ལམ་བཅུ་དང༌། བྱང་ཆུབ་སེམས་དཔའི་ཏིང་ངེ་འཛིན་ཐམས་ཅད་ལ་རབ་ཏུ་དགའ་བའི་ཡིད་དང་ལྡན་ཞིང་བྱང་ཆུབ་སེམས་དཔའི་སྤྱོད་པ་རྣམ་པར་<line/>
</page>
<page index="489" id="245B">དག་པའི་ཤིང་རྟ་ལ་ཞོན་པར་གྱུར་ཅིག །སེམས་ཅན་ཐམས་ཅད་ཚུལ་དང་འདྲ་བའི་ཡུལ་ན་གནས་པ་དང་ལྡན་པ་དང༌། སྐྱེས་བུ་དམ་པ་ལ་བརྟེན་པ་ཐོབ་པས་སྔོན་བྱས་པའི་བསོད་ནམས་ཤིན་ཏུ་<line/>
བསགས་པ་དང༌། ཡང་དག་པའི་སྨོན་ལམ་ལ་ཤིན་ཏུ་བརྩོན་པ་དང༌། བྱང་ཆུབ་སེམས་དཔའི་ཚངས་པར་སྤྱད་པ་རྣམ་པར་དག་པ་ཡོངས་སུ་རྫོགས་པ་ཕུན་སུམ་ཚོགས་པས་འཁོར་ལོ་བཞི་པའི་<line/>
ཤིང་རྟ་ལ་ཞོན་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པ་མ་ལུས་པའི་སྟོབས་དང༌། ཡེ་ཤེས་ལ་བརྩོན་པས་ཕྱོགས་ཐམས་ཅད་ཀྱི་ཆོས་ཀྱི་དབྱིངས་སུ་ཆོས་ཀྱི་སྣང་བ་<line/>
གཏོང་བ་ལ་བསླབ་པར་གྱུར་ཅིག །སེམས་ཅན་ཐམས་ཅད་ཆོས་ཀྱི་ཤིང་རྟས་འབྱུང་བའི་ཕ་རོལ་ཏུ་ཕྱིན་པ་ཐོབ་སྟེ་སངས་རྒྱས་ཀྱི་ཆོས་ཀྱི་ཤིང་རྟ་ལ་ཞོན་པར་གྱུར་ཅིག །སེམས་ཅན་<line/>
ཐམས་ཅད་ཕྱོགས་ཐམས་ཅད་དུ་ལེགས་པ་དང༌། བདེ་བ་ཡང་དག་པར་སྟོན་པས་བསོད་ནམས་ཐམས་ཅད་དང༌། དགེ་བའི་རྩ་བ་ཚད་མེད་པ་དང༌། ཆོས་བསམ་གྱིས་མི་ཁྱབ་པའི་ཤིང་རྟ་ལ་མཁས་པར་<line/>
གྱུར་ཅིག །སེམས་ཅན་ཐམས་ཅད་འཇུངས་པའི་དྲི་མ་རབ་ཏུ་བྱང་སྟེ་སྦྱིན་པ་གཏོང་བས་འབྱུང་བའི་ཤིང་རྟ་དང་ལྡན་པར་གྱུར་ཅིག །སེམས་ཅན་ཐམས་ཅད་ཆོས་ཀྱི་དབྱིངས་མཐའ་དང་དབུས་མེད་པ་མ་ལུས་<line/>
པར་ཚུལ་ཁྲིམས་རྣམ་པར་དག་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ཡེ་ཤེས་རྣམ་པར་དག་པའི་ཤིང་རྟ་དང་ལྡན་པར་གྱུར་ཅིག །སེམས་ཅན་ཐམས་ཅད་སེམས་འཁྲུགས་པ་མེད་པར་གནས་<line/>
</page>
<page index="490" id="246A">༄༅། །པས་འགྲོ་བ་ཐམས་ཅད་ཀྱི་བསམ་པ་འཁྲུག་པ་མེད་ཅིང་བཟོད་པའི་ཕ་རོལ་ཏུ་ཕྱིན་པའི་ཡེ་ཤེས་ཀྱི་ཤིང་རྟ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་འབྱུང་བའི་ཤིང་རྟས་སྙིང་པོ་བྱང་ཆུབ་ཏུ་འགྲོ་བར་སྤྱོད་པའི་གོ་ཆ་བགོས་པས་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་ཡེ་ཤེས་ཀྱི་ཤིང་རྟ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་ཤིན་ཏུ་མགྱོགས་པའི་ཤིང་རྟས་སྙིང་པོ་བྱང་ཆུབ་ཏུ་བྱུང་སྟེ་བསམ་གཏན་གྱི་ཕ་རོལ་ཏུ་ཕྱིན་པའི་ཡེ་ཤེས་ཀྱི་ཤིང་རྟ་དང་ལྡན་པར་གྱུར་ཅིག །སེམས་ཅན་ཐམས་ཅད་ཆོས་<line/>
ཀྱི་དབྱིངས་ཀྱི་ཤིང་རྟ་ལ་ཤིན་ཏུ་ཞོན་ཞིང་སངས་རྒྱས་ཀྱི་ཡུལ་སྤྲུལ་པས་རྒྱས་པར་བྱེད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པའི་ཡེ་ཤེས་ཀྱི་ཤིང་རྟ་དང་ལྡན་པར་གྱུར་ཅིག །སེམས་<line/>
ཅན་ཐམས་ཅད་ཆོས་ཡོངས་སུ་གཏོང་བ་ལ་འཇིགས་པ་མེད་པས་ཐམས་ཅད་མཁྱེན་པ་ཉིད་ཀྱི་དོན་དུ་སྦྱིན་པ་གཏོང་བའི་ཕྱིར་ཆོས་ཀྱི་རྒྱལ་པོའི་ཤིང་རྟ་ལ་ཞོན་པར་གྱུར་ཅིག །སེམས་<line/>
ཅན་ཐམས་ཅད་ཆོས་ཀྱི་མཚན་ཉིད་དང༌། རང་བཞིན་གྱི་ཕྱོགས་ཐམས་ཅད་ལ་རབ་ཏུ་འཇུག་པ་རྨོངས་པ་མེད་པའི་ཕྱིར་སྨོན་ལམ་ལ་མི་གནས་པའི་ཡེ་ཤེས་ཀྱི་ཤིང་རྟ་དང་ལྡན་པར་<line/>
གྱུར་ཅིག །སེམས་ཅན་ཐམས་ཅད་ཐེག་པ་ཆེན་པོ་མནོར་བས་འཇིག་རྟེན་གྱི་ཁམས་ཐམས་ཅད་དུ་སྐྱེ་ཞིང་ལུས་ཡང་དག་པར་བསྟན་པའི་ཕྱིར་སངས་རྒྱས་ཐམས་ཅད་ཀྱི་ཆོས་ཀྱི་ཤིང་རྟ་ལ་<line/>
</page>
<page index="491" id="246B">ཞོན་པར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའ་ཀུན་ཏུ་བཟང་པོའི་སྨོན་ལམ་སྐྱོ་བ་མེད་པར་ཡོངས་སུ་རྫོགས་པར་བྱ་བ་ཡོངས་སུ་རྫོགས་པར་བྱེད་པའི་ཕྱིར་ཐམས་ཅད་མཁྱེན་<line/>
པ་རིན་པོ་ཆེའི་ཤིང་རྟ་ལ་ཞོན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སྦྱིན་པའི་གནས་དང༌། ལེན་པ་དང༌། སློང་བ་སྣ་ཚོགས་ལ་ཤིང་རྟ་དགའ་བ་དང༌།<line/>
རབ་ཏུ་དགའ་བ་དང༌། མོས་པ་དང༌། སྤྲོ་བའི་ཡིད་ཀྱི་རྣམ་པར་རྟོག་པས་སྦྱིན་པས་ཡོངས་སུ་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་ཅད་མཁྱེན་པའི་ཐེག་པ་ལ་ཞོན་<line/>
པ་ཤིན་ཏུ་བསྒྲུབས་པས་ཡེ་ཤེས་དང༌། སེམས་ཀྱི་རྣམ་པ་མཐའ་ཡས་པ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །བམ་པོ་སུམ་ཅུ་རྩ་དྲུག་པ། འདི་ལྟར་ཡང་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་གླང་པོ་ཅང་ཤེས་ཡན་ལག་བདུན་ཤིན་ཏུ་གནས་པ། ལོ་དྲུག་ཅུ་ལོན་པ། མཆེ་བ་དྲུག་དང་ལྡན་པ། ཁ་དོག་པདྨ་ལྟ་བུ། གདོང་རྣམ་པར་དག་པ། དཀར་ཞིང་<line/>
དྲི་མ་མེད་པ། གསེར་གྱི་རྒྱལ་མཚན་ཅན། གསེར་གྱི་རྒྱན་དང་ལྡན་པ། གསེར་གྱི་དྲ་བས་ལུས་ཀུན་ནས་ཡོག་པ། སྣ་རིན་པོ་ཆེ་སྣ་ཚོགས་ཀྱི་དྲ་བའི་རྒྱན་དུ་བཅུག་པ། གསེར་ལྟར་<line/>
བལྟ་ན་མཛེས་པ། དཔག་ཚད་སྟོང་གིས་ཁྱོན་དུ་ངལ་བ་མེད་པར་འགྲོ་བ་སྦྱིན་ཞིང་གཏོང་བའམ། རྟ་ཅང་ཤེས་གོམ་པ་ཟོ་མདོག་བདེ་བར་འདོང་ཞིང་འདེགས་པ་དང༌། བྱ་ལྟར་མགྱོགས་པ་དང་<line/>
</page>
<page index="492" id="247A">༄༅། །ལྡན་པ༑ རྡོག་མ་ལྕང་ལོར་འཁྲིལ་བ། ནམ་ཙོང་དང་རྨིག་པར་ལྡན་པ། རྨིག་པའི་དབྱིབས་མཐོ་ཞིང་སྐྱོན་མེད་པ། གསེར་གྱི་དྲིལ་བུའི་དྲ་བས་བརྒྱན་པ།<line/>
རིན་པོ་ཆེ་སྣ་ཚོགས་ཀྱི་ཉི་མའི་དཀྱིལ་འཁོར་དང་ཟླ་བ་དང་ལྡན་པ། གློ་ཀུན་ནས་བརྒྱན་པ། རིན་པོ་ཆེ་སྣ་ཚོགས་ཀྱི་གདོང་རྒྱན་གྱིས་རྣམ་པར་བརྒྱན་པ། ཞོན་ན་བདེ་བ། ལུས་ལ་བྱམས་<line/>
པ༑ ཤིན་ཏུ་མགྱོགས་པ། ཕྱོགས་བཞིར་ཡིད་ལྟར་མགྱོགས་པའི་ཤུགས་དང་ལྡན་པ། ལྷ་རྫས་ལྟ་བུའི་ལྷབ་ལྷུབ་ཐམས་ཅད་དང་ལྡན་པ་དེ་ལྟ་བུས་བླ་མའི་སྐྱེ་བོ་དང༌། བླ་མར་<line/>
བྱ་བ་དང༌། དགེ་བའི་བཤེས་གཉེན་དང༌། ཕ་དང༌། མ་དང༌། ཕོངས་པ་དང༌། བཀྲེན་པ་དང༌། སློང་བ་དང༌། ལེན་པའི་འགྲོ་བ་ཐམས་ཅད་ལ་སྦྱིན་ཞིང་ཡོངས་སུ་གཏོང་བ་དང༌།<line/>
སེམས་ཡངས་པས་སྦྱིན་པ་དང༌། སེམས་ལ་ཆགས་པ་མེད་པས་གཏོང་བ་དང༌། རྗེས་སུ་འགྱོད་པ་མེད་པས་ཡིད་མགུ་བར་བྱེད་པ་དང༌། སྙིང་རྗེ་ཆེན་པོས་ཡོངས་སུ་རྒྱས་པའི་བསམ་<line/>
པས་གཏང་བ་ཆེན་པོ་རབ་ཏུ་གཏོང་ཞིང་བྱང་ཆུབ་སེམས་དཔའི་ཡོན་ཏན་ཐམས་ཅད་ལ་རབ་ཏུ་བརྩོན་པ་དང༌། བྱང་ཆུབ་སེམས་དཔའི་རིགས་སུ་མངོན་པར་སྐྱེས་པའི་བསམ་པ་<line/>
ཡོངས་སུ་སྤྱོང་པའི་ཆེ་དགེ་བའི་རྩ་བདེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་བྱང་ཆུབ་སེམས་དཔའ་ཐམས་ཅད་ཀྱི་ཡོན་ཏན་གྱི་རྒྱན་གྱིས་བྱུང་སྟེ་ཅང་ཤེས་ཀྱི་<line/>
</page>
<page index="493" id="247B">ཐེག་པ་ལ་རབ་ཏུ་གནས་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་རྗེས་སུ་འགྲོ་བའི་ཆོས་ཀྱི་ཐེག་པས་བྱུང་སྟེ་ཐེག་པ་བཟང་པོའི་བཞོན་པ་ལ་མངོན་པར་ཞོན་པར་<line/>
གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བསྒྲིབས་པ་མེད་པའི་ཡེ་ཤེས་ཀྱི་ཐེག་པས་སྣང་བར་གྱུར་ཏེ་ཐེག་པ་ཆེན་པོ་ལ་ཤིན་ཏུ་མོས་པར་གྱུར་ཅིག །<line/>
སེམས་ཅན་ཐམས་ཅད་སྨོན་ལམ་ཐམས་ཅད་སྒྲོལ་བ་ལ་རབ་ཏུ་ཞུགས་པས་བརྩམ་པ་ཆེན་པོའི་ཐེག་པ་དང་ལྡན་པར་གྱུར་ཅིག །སེམས་ཅན་ཐམས་ཅད་དགེ་བའི་རྩ་བ་མཉམ་<line/>
པར་སྒྲུབ་པ་ཡོངས་སུ་རྫོགས་པར་བྱ་བ་རབ་ཏུ་འཐོབ་པ་ལ་ཕ་རོལ་ཏུ་ཕྱིན་པའི་ཐེག་པ་མཉམ་པ་ཉིད་ཀྱིས་བྱུང་བར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཡེ་ཤེས་རིན་པོ་<line/>
ཆེ་སངས་རྒྱས་ཐམས་ཅད་ཀྱི་ཆོས་ལ་ཤིན་ཏུ་འབྱུང་བའི་ཆོས་ཅན་དུ་གྱུར་ཏེ་ཐེག་པ་རིན་པོ་ཆེ་ཡོངས་སུ་རྫོགས་པར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའི་ཏིང་ངེ་<line/>
འཛིན་ཐམས་ཅད་ཀྱི་མེ་ཏོག་རྒྱས་པའི་སེམས་དང་རྒྱུད་དུ་གྱུར་ཏེ་བྱང་ཆུབ་སེམས་དཔའི་སྤྱོད་པའི་རྒྱན་རྣམ་པར་བསགས་པའི་ཐེག་པས་ཤིན་ཏུ་བྱུང་བར་གྱུར་ཅིག །སེམས་ཅན་ཐམས་<line/>
ཅད་མཐའ་ཡས་པའི་ཐེག་པ་མྱུར་བ་ལ་མངོན་པར་བརྩོན་པའི་ཡེ་ཤེས་ཀྱི་ཆོས་ཅན་དུ་གྱུར་ཏེ་བསྐལ་པ་གྲངས་མེད་པའི་བྱང་ཆུབ་སེམས་དཔའི་སྤྱོད་པ་རྗེས་སུ་བསམ་པ་རྗེས་སུ་སེམས་<line/>
</page>
<page index="494" id="248A">༄༅། །ཤིང་རྣམ་པར་སྦྱོང་བར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའ་ཐམས་ཅད་ཀྱིས་ཡང་དག་པར་སྒྲུབ་པ་ལ་མཁས་པས་ལོངས་སྤྱོད་ཀྱི་<line/>
མཆོག་ཐམས་ཅད་དང༌། ཅང་ཤེས་ཀྱི་ཐེག་པ་ཆེན་པོའི་སྦྱིན་པ་བྱེད་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་ཐམས་ཅད་མཁྱེན་པ་ཉིད་ཀྱི་ལམ་གྱི་མཐར་གཏུགས་པར་<line/>
མངོན་པར་གཟུང་བར་བྱ་བའི་ཕྱིར་ཐེག་པ་ཤིན་ཏུ་མཐོ་བར་གནས་ཤིང་རབ་ཏུ་བརྟེན་པ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གླང་པོ་ཅང་<line/>
ཤེས་དང༌། རྟ་ཅང་ཤེས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པའི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཆགས་པ་མེད་པའི་ཐེག་པ་ལ་མངོན་པར་བསྐྱོན་<line/>
ཞིང་ཡེ་ཤེས་ཀྱི་བཞོན་པ་ཡོངས་སུ་འགྲུབ་པ་དང༌། དེ་བཞིན་གཤེགས་པའི་ཐེག་པ་བསྒྲིབས་པ་མེད་པས་འབྱུང་བའི་མཐར་ཐུག་པར་ཡོངས་སུ་བསྔོའོ། །འདི་ལྟར་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་འཁོར་ལོས་བསྒྱུར་བའི་རྒྱལ་པོར་གྱུར་པ། ཆོས་ཀྱི་དབང་བྱེད་པ་སྟན་གྱི་སྦྱིན་པ་བྱེད་ཅིང་རྒྱལ་པོ་བཞུགས་པའི་ཁྲི་སྟན་བཟང་པོ་བཻཌཱུཪྻའི་རྐང་པ་ཅན་སེངྒེའི་<line/>
ཁྲི་ལ་གནས་པ་གསེར་གྱི་རྒྱུ་དང༌། རིན་པོ་ཆེའི་དྲི་བས་བླས་པ། སྟན་རེག་ན་བདེ་བ་གྲངས་མེད་པ་དུ་མ་བཏིང་བ། ཉེན་ཀོར་སྤོས་ཀྱི་དམ་པ་ཐམས་ཅད་ཀྱིས་ཤིན་ཏུ་དྲི་ཞིམ་པར་བྱས་པ།<line/>
</page>
<page index="495" id="248B">ནོར་བུ་རིན་པོ་ཆེ་སྣ་ཚོགས་ཀྱི་རྒྱལ་མཚན་བསྒྲེངས་པ། རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མའི་རྒྱན་གྱིས་བརྒྱན་པ། གསེར་གྱི་དྲ་བའི་བླ་རེ་བྲེས་པ། གསེར་གྱི་དྲིལ་བུའི་དྲ་བ་འཁྲོལ་བའི་སྒྲ་<line/>
ཡིད་དུ་འོང་བའི་དབྱངས་འབྱུང་བ། རིན་པོ་ཆེའི་འབྲུ་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུས་ཀུན་ནས་བསྐོར་ཏེ་རྣམ་པར་ཕྱེ་བས་ཤིན་ཏུ་འཕགས་ཤིང་བལྟ་ན་མཛེས་པ། སྲོག་ཆགས་བྱེ་བ།<line/>
ཁྲག་ཁྲིག་བརྒྱ་སྟོང་གྲངས་མེད་པས་ཀུན་ནས་བལྟ་བ། གདུགས་ཁབ་གཅིག་གིས་ས་ཆེན་པོ་ཐམས་ཅད་སྐྱོང་བར་དབང་བསྐུར་བ། རྒྱལ་སྲིད་ཀྱི་དབང་ཕྱུག་ཐམས་ཅད་ལ་དབང་བའི་སྟན་<line/>
དུ་བྱ་བ་དེ་ལ་འདུག་ཅིང༌། འཁོར་ལོ་ཐོགས་པ་མེད་པས་བསྐྱང་བ་དང་ཆིས་བྱ་བ་ལ་རྒྱལ་པོའི་བཀའ་ཐམས་ཅད་ཉམས་པ་མེད་པར་ཉན་པ་དཔལ་རྣམ་པར་སྣང་བ་དང༌། ཨིནྡྲ་ནཱི་ལ་དང༌། ནོར་<line/>
བུ་རིན་པོ་ཆེའི་སྙིང་པོས་སྤྲས་པ། ཉི་མ་དང༌། ཟླ་བ་དང༌། སྐར་མ་ཆེ་ཕྲ་ལྟ་བུ་རབ་ཏུ་བརྒྱན་པ། རྒྱན་རྣམ་པ་སྣ་ཚོགས་རྨད་དུ་བྱུང་བས་བརྒྱན་པ། རིན་པོ་ཆེ་ཁྱད་པར་དུ་འཕགས་པ་རྒྱ་མཚོས་<line/>
སྤྲས་པ༑ རྒྱ་མཚོ་དང༌། རྒྱལ་མཚན་དང༌། བཀྲ་ཤིས་དང༌། བུམ་པ་སྣ་ཚོགས་ཡོངས་སུ་གང་བ་དང༌། དགའ་བ་འཁྱིལ་བའི་རྒྱན་སྣ་ཚོགས་ཀྱིས་རྣམ་པར་བརྒྱན་པ། འཛམ་བུ་ཆུ་ཀླུང་<line/>
གི་གསེར་གྱི་གྱིམ་པག་དྲི་མ་མེད་ཅིང་རྡུལ་དང་བྲལ་བས་བཀབ་པ་དེ་ལ་འཛམ་བུའི་གླིང་ཐམས་ཅད་ཀྱི་བདག་པོ་སྤྱི་བོ་ནས་དབང་བསྐུར་བས་མངོན་པར་དབང་བསྐུར་བའི་བསོད་ནམས་ཀྱི་སྟོབས་དང་<line/>
</page>
<page index="496" id="249A">༄༅། །ལྡན་པ༑ བྱམས་པས་དབང་བསྐུར་བ། ཕ་རོལ་གྱི་འཁོར་བཅོམ་པ་དང་ལྡན་པ། བཀའ་ལ་ཟློག་པ་མེད་པ། འདུག་ན་དགའ་བ་དེ་ལྟ་བུའི་སྟན་གྱི་རྣམ་པ་ཚུལ་དེ་འདྲ་བ་སྦྱིན་ཞིང་<line/>
ཡོངས་སུ་གཏོང་བ་དང༌། དེ་དང་དེ་དག་གིས་རྒྱལ་པོ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་ལ་ཁྲི་སྟན་བཟང་པོའི་རྣམ་པ་དེ་ལྟ་བུའི་སྦྱིན་པ་བྱེད་ཅིང་ཡོངས་སུ་གཏོང་བ་དང༌། ཡང་དག་པར་རྫོགས་པའི་<line/>
སངས་རྒྱས་སྦྱིན་པའི་གནས་ཀྱི་དམ་པ་ལ་གསོལ་བའམ། སྐྱེས་བུ་དམ་པ་དགེ་བའི་བཤེས་གཉེན་ནམ། འཕགས་པའི་དགེ་འདུན་དཀོན་མཆོག་གམ། ཆོས་སྨྲ་བའམ། ཆོས་ལ་དགབ་པའི་<line/>
ཕྱིར་ཡོངས་སུ་གཡོགས་པའི་སེམས་ཀྱིས་སམ། ཕ་དང༌། མ་དང༌། བླ་མའི་སྐྱེ་བོའམ། ཉན་ཐོས་དང་རང་རྒྱལ་བའི་སྦྱིན་པའི་གནས་སམ། བྱང་ཆུབ་སེམས་དཔའི་ཐེག་པ་ལ་ཡང་དག་པར་<line/>
ཞུགས་པ་ཐམས་ཅད་དམ། དེ་བཞིན་གཤེགས་པ་ཐམས་ཅད་ཀྱི་མཆོད་རྟེན་མཆོད་པའི་ཕྱིར་རམ། ཕོངས་པ་དང༌། བཀྲེན་པ་སློང་བ་དཔག་ཏུ་མེད་པ་དག་གམ། སེམས་ཅན་ཐམས་ཅད་ལ་<line/>
ཕན་གདགས་པའི་ཕྱིར་ཡང་རུང་སྟེ། སྦྱིན་ཞིང་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་སངས་རྒྱས་ཀྱི་ཆོས་<line/>
ཐམས་ཅད་རྣམ་པར་འཚང་རྒྱ་བའི་ཡེ་ཤེས་དང་ལྡན་ཞིང་ཤིན་ཏུ་བྱང་ཆུབ་པའི་སྟན་དང་ལྡན་པར་གྱུར་ཅིག །སེམས་ཅན་ཐམས་ཅད་བདུད་ཀྱི་དཀྲུག་མ་དང་དཔུང་རབ་ཏུ་གཞོམ་པའི་<line/>
</page>
<page index="497" id="249B">ཕྱིར་ཆོས་ཀྱི་དབང་ཕྱུག་ཐམས་ཅད་ཀྱི་རྡོ་རྗེའི་རི་རྣམ་པ་ཐམས་ཅད་དུ་ཐུབ་པ་མེད་པའི་ལུས་དང་ལྡན་ཞིང་འགྲོ་བ་ཐམས་ཅད་ལ་དབང་བའི་སྟན་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འགྲོ་<line/>
བ་ཐམས་ཅད་ཀྱིས་བལྟ་བར་འོས་ཤིང་སངས་རྒྱས་རྣམ་པར་རོལ་པའི་སེངྒེའི་གདན་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་ལ་ཆོས་ཀྱི་དབང་ཕྱུག་གིས་སྐྱོང་བའི་ཕྱིར་སྟན་<line/>
གྱི་རྒྱན་དང་འཁོར་རྣམ་པར་དག་པ་བརྗོད་དུ་མེད་པའི་ཡང་བརྗོད་དུ་མེད་པ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་དགེ་བའི་རྩ་བ་ཚོགས་ཆེན་པོ་རྣམ་པར་དག་པས་ཁམས་གསུམ་<line/>
པས་ཟིལ་གྱིས་མི་ནོན་པའི་སྟན་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་བསྐལ་པ་གྲངས་མེད་པར་སངས་རྒྱས་ཀྱི་གདན་གྱི་ཡོན་ཏན་བསྔགས་པ་མཐར་ཐུག་པ་མེད་པ་དང་ལྡན་<line/>
ཞིང་འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པ། སྟན་གྱིས་རྒྱས་པར་བྱེད་པའི་བྱིན་གྱི་རླབས་དང་ལྡན་པར་གྱུར་ཅིག །སེམས་ཅན་ཐམས་ཅད་ཆོས་ཀྱི་དབྱིངས་ཐམས་<line/>
ཅད་ལུས་ཀྱིས་རྒྱས་པར་བྱེད་པའི་ཕྱིར་གཏེར་ཆེན་པོའི་ཚོགས་ཀྱི་སྟན་ལ་གནས་པར་གྱུར་ཅིག །སེམས་ཅན་ཐམས་ཅད་ཇི་ལྟར་དམ་བཅས་པའི་སེམས་ཅན་གྱི་ཁམས་ཐམས་ཅད་ལ་ཆོས་<line/>
ཀྱི་སྦྱིན་པས་རིམ་གྲོ་བྱེད་པའི་ཕྱིར་རྒྱན་གྱི་རྣམ་པ་བསམ་གྱིས་མི་ཁྱབ་པ་སྣ་ཚོགས་དང་ལྡན་པའི་སྟན་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་རྫུ་འཕྲུལ་དང་རྣམ་པར་འཕྲུལ་པ་<line/>
</page>
<page index="498" id="250A">༄༅། །ཐམས་ཅད་དང༌། སངས་རྒྱས་ཀྱི་ཁྱུ་མཆོག་གི་མཐུ་ཕྱུང་བ་ཡང་དག་པར་སྟོན་པའི་ཕྱིར་དགེ་བའི་སྟན་ལ་རབ་ཏུ་གནས་པར་གྱུར་ཅིག །སེམས་ཅན་ཐམས་<line/>
ཅད་དེ་བཞིན་གཤེགས་པའི་ཡེ་ཤེས་ཀྱིས་རྣམ་པར་འཚང་རྒྱ་ཞིང༌། དེ་བཞིན་གཤེགས་པའི་བདག་ཉིད་ཆེ་བ་ཐམས་ཅད་དང་ཁྱུ་མཆོག་གི་མཐུ་ཕྱུང་བ་ཡང་དག་པར་སྟོན་པའི་ཕྱིར་<line/>
རིན་པོ་ཆེ་ཐམས་ཅད་ཀྱི་སྟན་དང༌། སྤོས་ཐམས་ཅད་ཀྱི་སྟན་དང༌། མེ་ཏོག་ཐམས་ཅད་ཀྱི་སྟན་དང༌། གོས་ཐམས་ཅད་ཀྱི་སྟན་དང༌། ཕྲེང་བ་ཐམས་ཅད་ཀྱི་སྟན་དང༌། ནོར་བུ་རིན་པོ་<line/>
ཆེ་ཐམས་ཅད་ཀྱི་སྟན་དང༌། བཻཌཱུཪྻ་སྣ་ཚོགས་བསམ་གྱིས་མི་ཁྱབ་པའི་སྟན་དང༌། འཇིག་རྟེན་གྱི་ཁམས་བརྗོད་དུ་མེད་པའི་ཡང་བརྗོད་དུ་མེད་པ་ལྟར་ཚད་མེད་པའི་སྟན་དང༌། འགྲོ་<line/>
བ་ཐམས་ཅད་མ་ལུས་པར་རྒྱན་གྱིས་རྣམ་པར་དག་པའི་སྟན་དང༌། རྡོ་རྗེའི་གདན་ཐམས་ཅད་ལ་འཁོད་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སྟན་གྱི་སྦྱིན་པས་ཡང་དག་<line/>
པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་འགྲོ་བ་ཐམས་ཅད་ཀྱིས་མགོས་བཏུད་པའི་བྱང་ཆུབ་ཀྱི་སྟན་རབ་ཏུ་འཐོབ་ཅིང་སངས་རྒྱས་ཀྱི་ཆོས་ཐམས་ཅད་རྣམ་པར་འཚང་རྒྱ་<line/>
བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་གདུགས་ཀྱི་སྦྱིན་པ་བྱེད་ཅིང༌། དབང་ཕྱུག་གི་ལུས་ལ་དགབ་པའི་གདུགས་རིན་པོ་ཆེ་རྒྱན་ཆེན་<line/>
</page>
<page index="499" id="250B">པོས་ཤིན་ཏུ་བརྒྱན་པ་བྱེ་བ་ཁྲག་ཁྲིག་བརྒྱ་སྟོང་ཁྱད་པར་འཕགས་ཤིང་དབང་ཆེ་བའི་ཡོ་བྱད་དུ་བྱ་བ། རིན་པོ་ཆེའི་རྩ་བ་ཅན་དྲིལ་བུའི་དྲ་བས་ཀུན་ནས་བསྐོར་བ། རིན་པོ་ཆེའི་སྲད་བུས་གསེར་<line/>
གྱི་དྲིལ་བུ་དཔྱངས་པའི་སྒྲ་འབྱུང་བ། རིན་པོ་ཆེ་བཻཌཱུཪྻའི་ཕྲེང་བ་རབ་ཏུ་དཔྱངས་པ། ཉེན་ཀོར་ནས་རྔའི་སྒྲ་དབྱངས་ཡིད་དུ་འོང་བ་འབྱུང་བ། གསེར་གྱི་དྲ་བ་རྣམ་པར་དག་པས་གཡོགས་<line/>
ཤིང་བརྒྱན་པ། རིན་པོ་ཆེའི་དྲ་བ་བརྒྱ་ཕྲག་སྟོང་གི་བླ་རེ་བྲེས་པ། ནོར་བུ་རིན་པོ་ཆེའི་འབྲུ་གྲངས་མེད་པས་སྤྲས་པ། རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མས་སྣ་ཚོགས་སུ་བྲེས་ཤིང་<line/>
བརྒྱན་པ། ཨ་ག་རུ་དང༌། ཙནྡན་དང༌། སྤོས་ཀྱི་དམ་པ་སྣ་ཚོགས་བྱེ་བ་ཁྲག་ཁྲིག་བརྒྱ་སྟོང་དུ་མས་ཉེན་ཀོར་དྲི་ཞིམ་པར་བསྒོས་ཤིང་བདུགས་པ། འཛམ་བུ་ཆུ་ཀླུང་གི་གསེར་ལྟར་འོད་<line/>
གསལ་ཞིང་དག་པ། རྒྱན་བྱེ་བ་ཁྲག་ཁྲིག་བརྒྱ་སྟོང་མཐའ་ཡས་པས་བརྒྱན་པ། དེ་བས་ཀྱང་ཆེས་ལྷག་པའི་གདུགས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་དག་ཁ་ན་མ་ཐོབ་མེད་པའི་སེམས་<line/>
ཀྱིས་སྦྱིན་པ་བྱེད་ཅིང༌། སེམས་ཅན་ཐམས་ཅད་ཀྱི་གཙོ་བོ་མངོན་དུ་གྱུར་པའམ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་མཆོད་རྟེན་བརྒྱན་པའི་ཕྱིར་རམ། ཆོས་བཙལ་བའི་<line/>
ཕྱིར་བྱང་ཆུབ་སེམས་དཔའ་དགེ་བའི་བཤེས་གཉེན་ནམ། བྱང་ཆུབ་སེམས་དཔའ་ཆོས་སྨྲ་བ་བཙུན་པར་བྱ་བ་དག་གམ། ཕ་དང༌། མའམ། དགེ་འདུན་དཀོན་མཆོག་གམ། སངས་རྒྱས་<line/>
</page>
<page index="500" id="251A">༄༅། །ཐམས་ཅད་ཀྱི་བསྟན་པའམ། སྦྱིན་པའི་གནས་ཀྱི་གང་ཟག་སྣ་ཚོགས་སམ། སློབ་དཔོན་དང༌། བླ་མ་དང༌། བྱང་ཆུབ་ཀྱི་ཐེག་པ་གྲུབ་པའམ། དེ་ལ་<line/>
ཞུགས་པ་དག་གམ། ཕོངས་པ་དང༌། བཀྲེན་པ་སློང་བ་དང་ལེན་པ་དག་ལ་འབུལ་བ་དང༌། ཡོངས་སུ་གཏོང་བ་དང༌། སྦྱིན་པར་བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་<line/>
སྟེ༑ སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་གཡོགས་པ་རབ་ཏུ་ཐོབ་སྟེ་དགེ་བའི་རྩ་བས་ཡང་དག་པར་ཡོག་པར་གྱུར་ཅིག །སེམས་ཅན་ཐམས་ཅད་ཉོན་མོངས་པ་དང་ཉེ་བའི་ཉོན་<line/>
མོངས་པ་ཐམས་ཅད་ལས་ཡོངས་སུ་འདས་ཏེ་ཡོན་ཏན་དང་ཡེ་ཤེས་ཀྱིས་མངོན་པར་བཀབ་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་སྡུས་དང༌། མུན་པ་དང༌། ཡོངས་སུ་<line/>
གདུང་བ་ཐམས་ཅད་ལས་རྣམ་པར་འདས་ཏེ་ལུས་ཤིན་ཏུ་བཀབ་པར་གྱུར་ཅིག །སེམས་ཅན་ཐམས་ཅད་འགྲོ་བ་ཐམས་ཅད་ཀྱིས་བལྟ་ན་སྡུག་ཅིང་སངས་རྒྱས་ཐམས་ཅད་ལ་མངའ་བའི་<line/>
ཡེ་ཤེས་ཀྱི་སྙིང་པོ་ཅན་དུ་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ལ་ལོག་པ་མེད་པར་འཇུག་པར་བརྩོན་པས་མ་འཁྲུགས་པའི་ཆོས་དཀར་པོས་ཤིན་ཏུ་བཀབ་པར་<line/>
གྱུར་ཅིག །སེམས་ཅན་ཐམས་ཅད་ཆོས་ཀྱི་ལུས་ཀྱིས་སངས་རྒྱས་ཀྱི་སྐུའི་མཐར་གཏུགས་ཏེ་མངོན་པར་བཀབ་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་འཇིག་རྟེན་<line/>
</page>
<page index="501" id="251B">ཀུན་ལ་སྟོབས་བཅུའི་ཡེ་ཤེས་ཀྱི་བླ་རེས་སྐྱོབ་པའི་གདུགས་སུ་རེད་པར་གྱུར་ཅིག །སེམས་ཅན་ཐམས་ཅད་ཁམས་གསུམ་ཐམས་ཅད་ལས་ཤིན་ཏུ་འཕགས་ཤིང་ཆགས་པ་མེད་པའི་ཡེ་ཤེས་ཀྱི་སྙིང་<line/>
པོ་དང་ལྡན་པས་ཡེ་ཤེས་ཀྱིས་རྣམ་པར་སྣང་བར་གྱུར་ཅིག །སེམས་ཅན་ཐམས་ཅད་སྦྱིན་པའི་གནས་དམ་པ་ལ་བསོད་ནམས་ཐམས་ཅད་ཀྱིས་མཆོད་པའི་ཕྱིར་གདུགས་སུ་འོས་པར་གྱུར་ཅིག །<line/>
སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཀྱི་གདུགས་རྣམ་པར་སངས་རྒྱས་པས་གདུགས་ཀྱི་དམ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གདུགས་ཀྱི་སྦྱིན་<line/>
པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་ཆོས་ལ་དབང་བའི་གདུགས་ཡང་དག་པར་བཟུང་བ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །གདུགས་གཅིག་གིས་ནམ་མཁའ་<line/>
ཐམས་ཅད་ཀྱི་དབྱིངས་ཀྱིས་ཀླས་པ། ཆོས་ཀྱི་དབྱིངས་ཀྱི་མཐས་གཏུགས་པའི་འཇིག་རྟེན་གྱི་ཁམས་ཐམས་ཅད་དུ་སངས་རྒྱས་ཐམས་ཅད་ཀྱི་ཁྱུ་མཆོག་གི་མཐུ་ཕྱུང་བ་ཡང་དག་པར་བསྟན་<line/>
པ་ལས་ཕྱིར་མི་ལྡོག་པའི་ཕྱིར་ཡོངས་སུ་བསྔོའོ། །ཆོས་ཀྱི་དབྱིངས་ཐམས་ཅད་གདུགས་གཅིག་གིས་བརྒྱན་ཏེ་དེ་བཞིན་གཤེགས་པ་མཆོད་པར་བྱ་བའི་ཕྱིར་ཡོངས་སུ་བསྔོའོ། །གདུགས་<line/>
དང༌། རྒྱལ་མཚན་དང༌། བ་དན་ཡིད་དུ་འོང་པས་དེ་བཞིན་གཤེགས་པ་ཐམས་ཅད་ཀྱི་སྐུ་ལ་མངོན་པར་དགབ་པའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་ཞིང་ཐམས་ཅད་མ་ལུས་པ་གདུགས་<line/>
</page>
<page index="502" id="252A">༄༅། །ཀྱི་རྒྱན་གྱིས་ཀུན་ཏུ་ཡོག་པར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་མཚན་ལ་མོས་པའི་སེམས་ཅན་ཐམས་ཅད་དང༌། འགྲོ་བའི་ཚོགས་ཐམས་ཅད་<line/>
གདུགས་ཐམས་ཅད་ཀྱིས་དགབ་པའི་ཕྱིར་ཡོངས་སུ་བསྔོའོ། །རིན་པོ་ཆེ་ཐམས་ཅད་ཀྱི་གདུགས་སྣ་ཚོགས་བརྗོད་དུ་མེད་པའི་ཡང་བརྗོད་དུ་མེད་པས་སངས་རྒྱས་གཅིག་ལ་ཕུལ་<line/>
བས་སངས་རྒྱས་ཐམས་ཅད་ལ་བརྗོད་དུ་མེད་པའི་གདུགས་ཕུལ་བར་སེམས་ཤིང་ཡོངས་སུ་བསྔོའོ། །སངས་རྒྱས་ཐམས་ཅད་ཀྱི་བྱང་ཆུབ་མངོན་པར་བྱང་ཆུབ་པས་འཕགས་པའི་<line/>
གདུགས་ཀྱིས་སངས་རྒྱས་ཐམས་ཅད་དགབ་པའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་སྐུ་ཇི་སྙེད་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་<line/>
པ་ཐམས་ཅད་ན་བཞུགས་པ་ཐམས་ཅད་ལ་གདུགས་ཀྱིས་དགབ་པའི་ཕྱིར་ཡོངས་སུ་བསྔོའོ། །ནོར་བུ་རིན་པོ་ཆེ་ཐམས་ཅད་ཀྱིས་བརྒྱན་པའི་གདུགས་དང༌། རིན་པོ་ཆེ་ཐམས་ཅད་ཀྱི་ཕྲེང་<line/>
བ་བརྒྱུས་ཤིང་ཀླུབས་པ་དང༌། སྤོས་ཐམས་ཅད་ཀྱི་མཆོག་གི་དྲི་ཞིམ་པོའི་ངད་འབྱུང་བའི་གདུགས་དང༌། རིན་པོ་ཆེ་སྣ་ཚོགས་ཀྱིས་རྣམ་པར་སྤྲས་པའི་གདུགས་དང༌། རྒྱན་མཛེས་<line/>
ཤིང་རྣམ་པར་དག་པའི་གདུགས་དང༌། རྒྱན་ཚད་མེད་པར་ཡངས་ཤིང་རྒྱ་ཆེ་བ་དང༌། གསེར་གྱི་དྲ་བས་ཀུན་ནས་ཡོག་པར་བརྒྱན་པ། དྲིལ་བུའི་དྲ་བ་ཀུན་ནས་དབྱངས་པའི་སྒྲ་ཡིད་དུ་འོང་<line/>
</page>
<page index="503" id="252B">ཞིང་སྙན་པ་འབྱུང་བའི་གདུགས་དང༌། ཡེ་ཤེས་བསྒྲིབས་པ་མེད་ཅིང་ཆགས་པ་མེད་པའི་གདུགས་དང༌། སངས་རྒྱས་ཐམས་ཅད་ལ་མངོན་པར་དགའ་བའི་གདུགས་ཡོངས་སུ་གཏང་བའི་ཕྱིར་<line/>
ཡོངས་སུ་བསྔོའོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གདུགས་ཀྱི་སྦྱིན་པས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་ཡེ་ཤེས་མཆོག་<line/>
གི་གདུགས་ཀྱིས་མངོན་པར་དགབ་པའི་ཕྱིར་ཡོངས་སུ་བསྔོའོ། །སངས་རྒྱས་ཐམས་ཅད་ཀྱི་ཡོན་ཏན་གྱིས་ཀུན་ནས་གཡོགས་ཤིང་རབ་ཏུ་བརྒྱན་པའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་<line/>
ཡེ་ཤེས་དང༌། ཡོན་ཏན་དང༌། དགོངས་པ་དམ་པ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །སེམས་རིན་པོ་ཆེ་མཐའ་ཡས་པ་ལ་དབང་བསྒྱུར་བ་རབ་ཏུ་ཐོབ་པར་བྱ་བའི་ཕྱིར་ཡོངས་<line/>
སུ་བསྔོའོ། །ཆོས་ཐམས་ཅད་ལ་ཡེ་ཤེས་ཀྱི་དབང་བསྒྱུར་བ་ཀུན་ཏུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །དགེ་བའི་རྩ་བ་ཐམས་ཅད་ཀྱིས་མངོན་པར་གཡོགས་པར་ཡོངས་སུ་བསྔོ་བའི་<line/>
དོན་དུ་ཡོངས་སུ་བསྔོའོ། །འགྲོ་བ་ཐམས་ཅད་ཀྱིས་ཡེ་ཤེས་མཆོག་གི་གདུགས་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སངས་རྒྱས་ཐམས་ཅད་ཀྱི་སྟོབས་བཅུས་བླ་རེ་བྲེས་པའི་<line/>
གདུགས་སུ་འགྱུར་བར་བྱ་བའི་ཕྱིར་ཡོངས་སུ་བསྔོའོ། །ཆོས་ཀྱི་དབྱིངས་ཐམས་ཅད་སངས་རྒྱས་ཀྱི་ཞིང་གཅིག་གིས་གཡོགས་པར་བྱ་བའི་ཕྱིར་ཡོངས་སུ་བསྔོའོ། །ཆོས་ཐམས་ཅད་ལ་དབང་<line/>
</page>
<page index="504" id="253A">༄༅། །ཕྱུག་ཏུ་དབང་སྒྱུར་བའི་དབང་ཐོབ་པར་བྱ་བའི་ཕྱིར་ཡོངས་སུ་བསྔོའོ། །མཐུ་ཆེན་པོ་དང༌། དབང་ཆེན་པོའི་སེམས་ཀྱི་རྒྱུད་ཐོབ་པར་བྱ་བའི་ཕྱིར་ཡོངས་སུ་བསྔོའོ། །<line/>
བློ་ཡངས་པ་དང་སེམས་རྒྱ་ཆེ་བ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །ཡོན་ཏན་ཚད་མེད་པས་འགྲོ་བ་ཐམས་ཅད་མངོན་པར་དགབ་པའི་ཕྱིར་ཡོངས་སུ་བསྔོའོ། །ཡོན་ཏན་ཐམས་<line/>
ཅད་ཀྱིས་སེམས་མངོན་པར་དགའ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་འགྲོ་བ་ཐམས་ཅད་མངོན་པར་དགབ་པའི་ཕྱིར་ཡོངས་སུ་བསྔོའོ། །ཡེ་ཤེས་ཆེན་<line/>
པོས་མཉམ་པར་དགབ་པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་བསྔོ་བའི་ཚུལ་མ་ལུས་པར་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སེམས་དང་བསམ་པ་<line/>
རྣམ་པར་དག་པར་འགྱུར་བའི་ཕྱིར་ཡོངས་སུ་བསྔོའོ། །བསམ་པ་དགེ་བ་དང༌། ཡིད་ཀྱི་དབང་པོ་རྣམ་པར་དག་པ་དང་ལྡན་པར་བྱ་བའི་ཕྱིར་ཡོངས་སུ་བསྔོའོ། །འགྲོ་བ་ཐམས་ཅད་ཡོངས་<line/>
སུ་བསྔོ་བ་ཆེན་པོས་མངོན་པར་དགབ་ཅིང་ཡང་དག་པར་བསྡུ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་མཚན་དང༌། བ་དན་རིན་པོ་ཆེ་<line/>
སྣ་ཚོགས་རྣམ་པ་ཐ་དད་པའི་ཡུ་བ་ཅན་རིན་པོ་ཆེའི་དྲིལ་བུའི་དྲ་བ་འཁྲོལ་བའི་སྒྲ་ཡིད་དུ་འོང་བ་འབྱུང་བ། སྣམ་བུ་རིན་པོ་ཆེ་རྣམ་པ་སྣ་ཚོགས་དབྱངས་པ། ཁ་དོག་དང་ཚོན་སྣ་ཚོགས་<line/>
</page>
<page index="505" id="253B">ཀྱི་སྣམ་བུས་བརྒྱན་ཅིང་བསྒྲེངས་པ། གསེར་གྱི་དྲ་བས་ཀུན་ནས་དབྱངས་ཤིང་ཀླུབས་པ། གསེར་གྱི་དྲིལ་བུའི་སྒྲ་འབྱུང་བ། དྲིལ་བུ་གཡེར་ཁའི་དྲ་བས་ཤིན་ཏུ་བརྒྱན་པའི་རྒྱལ་མཚན་དང༌། བ་དན་<line/>
བྱེ་བ་ཁྲག་ཁྲིག་བརྒྱ་སྟོང་ཁ་དོག་ཐ་དད་པ། ཚོན་ཐ་དད་པ། ཤིན་ཏུ་མཐོ་བ། རིན་པོ་ཆེས་རྣམ་པ་སྣ་ཚོགས་སུ་བརྒྱན་པ། རྒྱལ་མཚན་གྱི་རྩེ་མོ་ཟླ་གམ་གྱིས་མཛེས་པར་བརྒྱན་པ། འཛམ་<line/>
བུ་ཆུ་ཀླུང་གི་གསེར་གྱི་ཉི་མའི་དཀྱིལ་འཁོར་བཙུགས་པ། འོད་ཟེར་རྣམ་པ་སྣ་ཚོགས་འབྱུང་བ། རྒྱལ་མཚན་གྱི་རྒྱན་གྱིས་ས་ཐམས་ཅད་ཀུན་ཏུ་ཡོག་པ། རྒྱལ་མཚན་གྱི་རྒྱན་རྣམ་པ་<line/>
དུ་མ་འོད་དང་ལྡན་པས་རབ་ཏུ་བརྒྱན་པའི་རྒྱལ་མཚན་རྣམ་པ་སྣ་ཚོགས་བསྒྲེངས་པའི་རྒྱན་དེ་ལྟ་བུ་དག་འཇིག་རྟེན་གྱི་ཁམས་ཐམས་ཅད་ཀྱི་ལས་ཀྱི་རྣམ་པར་སྨིན་པ་ལ་མོས་པའི་རྒྱལ་<line/>
མཚན་གྱི་རྒྱན་གྱིས་ཀུན་ཏུ་ཁྱབ་པར་བྱ་བ་དང༌། འཇིག་རྟེན་གྱི་ཁམས་ཆོས་ཀྱི་དབྱིངས་ཐམས་ཅད་ཀྱིས་ཀླས་པ། སངས་རྒྱས་ཀྱི་ཞིང་ནམ་མཁའི་དབྱིངས་ཐམས་ཅད་འབྱམས་ཀླས་པ་ལ་<line/>
གནས་པ། ཡངས་པ། ཀུན་ཏུ་རྒྱལ་མཚན་གྱི་སྦྱིན་པ་ཡོངས་སུ་བཏང་བར་མོས་པས་འཇིག་རྟེན་གྱི་ཁམས་ཐམས་ཅད་རྒྱས་པར་བྱ་བ་དང༌། བྱང་ཆུབ་སེམས་དཔའི་བསམ་པ་དང་མོས་པའི་<line/>
ཁྱབ་པར་རྣམ་པར་དག་པར་བྱ་བའི་ཕྱིར་སངས་རྒྱས་བཅོམ་ལྡན་འདས་མངོན་དུ་གྱུར་པ་རྣམས་ལ་འབུལ་བའམ། དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་མཆོད་རྟེན་ནམ།<line/>
</page>
<page index="506" id="254A">༄༅། །ཆོས་དཀོན་མཆོག་མཆོད་པའམ། དགེ་འདུན་དཀོན་མཆོག་ལ་འབུལ་ལམ། དགེ་བའི་བཤེས་གཉེན་བྱང་ཆུབ་སེམས་དཔའ་རྣམས་སམ། ཉན་ཐོས་དང༌། རང་<line/>
སངས་རྒྱས་རྣམས་སམ། འཁོར་གྱི་ཚོགས་སུ་གྱུར་པའམ། གང་ཟག་གི་རྣམ་པ་གཞན་སུ་ཡང་རུང་སྟེ། སློང་བ་ཐམས་ཅད་ལ་རིམ་གྲོར་བྱ་བའི་ཕྱིར་སྦྱིན་ཞིང་ཡོངས་སུ་གཏོང་བ་ན་རྒྱལ་<line/>
མཚན་དང༌། བ་དན་སྦྱིན་པས་ཡང་དག་པར་བསྡུས་པའི་དགེ་བའི་རྩ་བ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཡེ་ཤེས་ཀྱི་རྒྱལ་མཚན་དང༌། བ་དན་ལ་ཐུབ་པ་<line/>
མེད་པས་དགེ་བའི་རྩ་བ་དང༌། བསོད་ནམས་ཐམས་ཅད་ཡང་དག་པར་སྒྲེང་བའི་རྒྱལ་མཚན་ཅན་དུ་གྱུར་ཅིག །སེམས་ཅན་ཐམས་ཅད་ཆོས་ཀྱི་གོ་འཕང་བྲིས་པ་སྦེད་པའི་ཆོས་ཉིད་ཀྱིས་ཆོས་<line/>
ཐམས་ཅད་ལ་དབང་སྒྱུར་བའི་རྒྱལ་མཚན་སྒྲེང་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་བྱང་ཆུབ་ཀྱི་ཆོས་ཡང་དག་པར་འཛིན་པའི་ཆོས་ཅན་དུ་གྱུར་ཏེ་རིན་པོ་<line/>
ཆེའི་གཞི་ལ་སངས་རྒྱས་ཀྱི་ཆོས་བྲིས་པ་དང་ལྡན་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་ལ་མར་མེ་སྣང་བར་གྱུར་ཏེ་རྒྱལ་མཚན་ཤིན་ཏུ་འཕགས་པར་གྱུར་ཅིག །སེམས་<line/>
ཅན་ཐམས་ཅད་བདུད་ཐམས་ཅད་རྣམ་པར་འཇོམས་པའི་ཕྱིར་ཐུབ་པ་མེད་པའི་རྒྱལ་མཚན་དང༌། བ་དན་ཅན་དུ་གྱུར་ཅིག །སེམས་ཅན་ཐམས་ཅད་བདུད་ཐམས་ཅད་ཀྱིས་མི་ཐུབ་པའི་<line/>
</page>
<page index="507" id="254B">ཆོས་ཅན་དུ་གྱུར་ཏེ་ཡེ་ཤེས་དང༌། སྟོབས་ཀྱི་རྒྱལ་མཚན་རབ་ཏུ་སྒྲེང་བར་གྱུར་ཅིག །སེམས་ཅན་ཐམས་ཅད་རྒྱལ་མཚན་ཐམས་ཅད་མི་ལྟུང་བའི་སྣང་བ་ཅན་དུ་གྱུར་ཏེ་ཡེ་ཤེས་མཐུ་བོ་<line/>
ཆེའི་རྒྱལ་མཚན་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་དཀྱིལ་འཁོར་གྱིས་ཆོས་ཀྱི་དབྱིངས་ཐམས་ཅད་རྣམ་པར་དག་པར་གྱུར་ཏེ་ཡེ་ཤེས་ཀྱི་ཉི་མའི་དཀྱིལ་<line/>
འཁོར་འོད་ཟེར་རབ་ཏུ་འགྱེད་པའི་རྒྱལ་མཚན་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་མཆོད་པ་ལ་བརྩོན་ཞིང་རྒྱལ་མཚན་སྣ་ཚོགས་རབ་ཏུ་བསྒྲེངས་པས་སངས་<line/>
རྒྱས་ཐམས་ཅད་ཀྱི་ཞིང་བརྗོད་དུ་མེད་པ་རྒྱས་པར་འགེངས་པའི་ཕྱིར་རིན་པོ་ཆེའི་རྒྱལ་མཚན་གྱི་རྒྱན་དང་ལྡན་པར་གྱུར་ཅིག །སེམས་ཅན་ཐམས་ཅད་ཞགས་པ་ཐུབ་པ་དགུ་བཅུ་རྩ་དྲུག་<line/>
གི་རྒྱལ་མཚན་གྱིས་དབེན་ཞིང་སེམས་འདོད་ཆགས་དང་བྲལ་བར་གྱུར་ཏེ་སངས་རྒྱས་ཀྱི་རྒྱལ་མཚན་རབ་ཏུ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་རྒྱལ་མཚན་དང༌། བ་དན་གྱི་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་བྱང་ཆུབ་སེམས་དཔའི་སྤྱོད་པ་རྒྱ་ཆེ་ཞིང་ཡངས་པ་དང༌། ཟབ་མོ་ཐམས་ཅད་དང་<line/>
ལྡན་པར་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པ་དང༌། རྣམ་པར་འཕྲུལ་བ་དང༌། འབྱུང་བའི་རྒྱལ་མཚན་དང་ལྡན་ཞིང༌། ཐ་དད་པ་ཡང་དག་པར་<line/>
</page>
<page index="508" id="255A">༄༅། །ཤེས་པ་རྣམ་པར་དག་པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རིན་པོ་ཆེ་ཐམས་ཅད་གཏོང་<line/>
བ་ལ་མོས་པ་དང༌། སེམས་ཅན་ཐམས་ཅད་ནོར་གྱིས་ཕྱུག་པར་བྱེད་པ་དང༌། རིན་པོ་ཆེའི་མཛོད་ཐམས་ཅད་འབྱེད་པ་དང༌། རིན་པོ་ཆེ་ཐམས་ཅད་གཏོང་བ་དང༌། རིན་པོ་ཆེའི་འབྱུང་<line/>
གནས་ཐམས་ཅད་ཡོངས་སུ་གཏོང་བ་དང༌། ནོར་བུ་རིན་པོ་ཆེ་ཐམས་ཅད་ཀྱི་སྦྱིན་པ་བྱེད་པ་དང༌། རིན་པོ་ཆེ་ཀུན་གྱིས་སེམས་ཅན་ཐམས་ཅད་ལ་ཁྱབ་པར་བྱེད་པ་དང༌། རིན་པོ་ཆེའི་<line/>
ཚོགས་ཐམས་ཅད་ཕངས་པར་མི་སེམས་པའི་ཡིད་ཀྱིས་གཏོང་བ་དང༌། རིན་པོ་ཆེའི་ཚོགས་ཐམས་ཅད་འཐོར་བའམ། རིན་པོ་ཆེ་ཐམས་ཅད་ཡོངས་སུ་གཏང་བར་སེམས་<line/>
བསྐྱེད་པའི་ཚེ་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་ལ་རིན་པོ་ཆེ་བྱིན་པས་ཡོངས་སུ་བཟུང་བའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་<line/>
དྲན་པའི་རྒྱུད་རྨོངས་པ་མེད་ཅིང་སངས་རྒྱས་མཐོང་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཆོས་ཀྱི་མཛོད་འཛིན་པས། ཆོས་དཀོན་མཆོག་གི་<line/>
སྣང་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སྦྱིན་པ་དང༌། ཡོངས་སུ་གཏོང་བ་ཤིན་ཏུ་བརྟན་པས་དགེ་འདུན་དཀོན་མཆོག་ཡོངས་སུ་འཛིན་པར་གྱུར་ཅིག །སེམས་ཅན་<line/>
</page>
<page index="509" id="255B">ཐམས་ཅད་ཕྱིར་མི་ལྡོག་པའི་བྱང་ཆུབ་ཀྱི་སེམས་རྣམ་པར་དག་པས་ཐམས་ཅད་མཁྱེན་པ་ཉིད་ཀྱི་སེམས་རིན་པོ་ཆེ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་<line/>
ཐམས་ཅད་ལ་རྨོངས་པ་མེད་པར་གཞོལ་བས་ཡེ་ཤེས་རིན་པོ་ཆེ་ལ་ཞུགས་པར་གྱུར་ཅིག །སེམས་ཅན་ཐམས་ཅད་ཡེ་ཤེས་རིན་པོ་ཆེ་ཚད་མེད་པ་ཡང་དག་པར་བསྟན་པར་བྱ་བའི་ཕྱིར་བྱང་<line/>
ཆུབ་སེམས་དཔའི་ཡོན་ཏན་རིན་པོ་ཆེ་གྲངས་མེད་པ་ཕུན་སུམ་ཚོགས་པར་གྱུར་ཅིག །སེམས་ཅན་ཐམས་ཅད་སྟོབས་བཅུའི་ཡེ་ཤེས་རིན་པོ་ཆེ་མངོན་པར་འཚང་རྒྱ་བ་ལ་བརྩོན་པས་ཡོན་<line/>
ཏན་རིན་པོ་ཆེ་མཐའ་ཡས་པའི་བསྔགས་པ་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་རིན་པོ་ཆེ་ཤིན་ཏུ་ཡངས་པའི་མཐར་ཐུག་པས་ཡེ་ཤེས་རིན་པོ་ཆེ་བཅུ་དྲུག་གི་སྙོམས་<line/>
པར་འཇུག་པ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་ཡེ་ཤེས་རིན་པོ་ཆེ་ལ་རྣམ་པར་སངས་རྒྱས་པས་རིན་པོ་ཆེའི་དམ་པས་སྦྱིན་པའི་གནས་ཀྱི་<line/>
མཆོག་ཏུ་གྱུར་ཅིག །སེམས་ཅན་ཐམས་ཅད་ཐ་དད་པ་ཡང་དག་པར་ཤེས་པ་མི་ཟད་པའི་མཛོད་ཀྱི་ཆོས་རིན་པོ་ཆེ་རབ་ཏུ་སྟོན་པ་ལ་བརྩོན་པས་རིན་པོ་ཆེའི་དབང་པོ་དམ་པར་གྱུར་ཅིག། ཅེས་<line/>
དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རིན་པོ་ཆེ་དེ་དག་ཡོངས་སུ་གཏོང་ཞིང་སྦྱིན་པ་བྱེད་པའི་ཚེ་སེམས་ཅན་ཐམས་ཅད་སངས་རྒྱས་ཀྱི་སྤྱན་རིན་པོ་ཆེ་རྣམ་པར་དག་ཅིང་ཉམས་པ་<line/>
</page>
<page index="510" id="256A">༄༅། །མེད་པས་ཡེ་ཤེས་དམ་པ་རིན་པོ་ཆེ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་དང༌། ཡན་<line/>
ལག་དང༌། ཉིང་ལག་ཐམས་ཅད་རྒྱན་སྣ་ཚོགས་ཀྱིས་ཤིན་ཏུ་བརྒྱན་པ། ལུས་བལྟ་ན་སྡུག་པ། རྣམ་པར་དག་ཅིང་མི་མཐུན་པ་མེད་པའི་རྒྱན་གྱིས་ཤིན་ཏུ་བརྒྱན་པ། རིན་པོ་ཆེ་ཐམས་ཅད་ཀྱིས་<line/>
རབ་ཏུ་བརྒྱན་པ། རིན་པོ་ཆེའི་རྒྱན་སྣ་ཚོགས་རྣམ་པ་ཐ་དད་པ་བྱེ་བ་ཁྲག་ཁྲིག་བརྒྱ་སྟོང་གིས་ཤིན་ཏུ་བརྒྱན་པ། སེམས་ཅན་ཐམས་ཅད་ཀྱི་ལུས་རྒྱན་གྱིས་བརྒྱན་པར་བརྩོན་པ། སེམས་ཅན་ཐམས་<line/>
ཅད་ལ་བུའི་འདུ་ཤེས་ཀྱིས་འཇིག་རྟེན་གྱི་བདེ་བ་དང༌། སངས་རྒྱས་ཀྱི་བདེ་བ་ཐམས་ཅད་སྟོབ་པ། དགའ་བ་སྣ་ཚོགས་ཀྱིས་སེམས་ཅན་རབ་ཏུ་དགའ་བར་བྱེད་པ་དེ། རྒྱན་སྣ་ཚོགས་རྣམ་བ་ཐ་དད་<line/>
པ་དག་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང༌། སངས་རྒྱས་ཀྱི་ཆོས་ཐམས་ཅད་ལ་རབ་ཏུ་དགོད་པའི་ཕྱིར་སྦྱིན་ཞིང་ཡོངས་སུ་གཏོང་བའི་ཚོ་རྒྱན་ཡོངས་སུ་བཏང་བས་ཡང་དག་པར་<line/>
བསྡུས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་ཡེ་ཤེས་ཀྱི་རྒྱན་རྣམ་པར་དག་པས་ལྷ་དང་བཅས་པའི་འཇིག་རྟེན་གྱི་རྒྱན་དུ་རེད་པར་གྱུར་ཅིག །སེམས་<line/>
ཅན་ཐམས་ཅད་བསོད་ནམས་ཀྱི་རྒྱུད་ཀྱི་མཚན་རྣམ་པར་དག་པ་དང་ལྡན་ཞིང༌། མཚན་གྱི་ལུས་ཤིན་ཏུ་བརྒྱན་པར་གྱུར་ཅིག །སེམས་ཅན་ཐམས་ཅད་བསོད་ནམས་བརྒྱ་པའི་མཚན་<line/>
</page>
<page index="511" id="256B">དང་ལྡན་པའི་ལུས་ཅན་དུ་རེད་དེ་ལུས་མཚན་གྱིས་ཤིན་ཏུ་བརྒྱན་པར་གྱུར་ཅིག །སེམས་ཅན་ཐམས་ཅད་ལུས་ཀྱི་ཡན་ལག་མཚན་ཀུན་གྱིས་བརྒྱན་པ་དང་ལྡན་ཞིང༌། ལུས་མཚན་གྱིས་ཤིན་<line/>
ཏུ་རྣམ་པར་བྲིས་པ་ཕུན་སུམ་ཚོགས་པར་གྱུར་ཅིག །སེམས་ཅན་ཐམས་ཅད་ཐ་དད་པ་ཡང་དག་པར་ཤེས་པ་མི་ཟད་པའི་མཛོད་དང་ལྡན་ཞིང༌། ཚིག་གི་རྒྱན་གྱིས་ཤིན་ཏུ་བརྒྱན་པར་གྱུར་<line/>
ཅིག །སེམས་ཅན་ཐམས་ཅད་དབྱངས་ཀྱི་ཡན་ལག་ཡིད་དུ་འོང་ཞིང་རྣམ་པར་དག་པ་དང་ལྡན་ཞིང་ཡོན་ཏན་གྱིས་བརྒྱན་པའི་དབྱངས་དང་ལྡན་པར་གྱུར་ཅིག །སེམས་ཅན་ཐམས་ཅད་<line/>
སངས་རྒྱས་ཀྱི་ཆོས་ཀྱི་ཚིག་གི་ཚུལ་རྣམ་པར་དག་པས་འགྲོ་བ་ཀུན་མགུ་བར་བྱེད་ཅིང་སངས་རྒྱས་ཀྱི་ཆོས་ཐམས་ཅད་ཀྱིས་ཚིག་ཡིད་དུ་འོང་བར་བརྒྱན་པ་དང་ལྡན་པར་གྱུར་ཅིག །སེམས་<line/>
ཅན་ཐམས་ཅད་སངས་རྒྱས་ཀུན་ལ་ལྟ་བས་སྙོམས་པར་འཇུག་ཅིང་སེམས་ཀྱི་རྒྱན་གྱིས་བརྒྱན་པར་གྱུར་ཅིག །སེམས་ཅན་ཐམས་ཅད་ཆོས་སྣང་བ་ཐམས་ཅད་ཀྱིས་སངས་རྒྱས་ཀྱི་ཆོས་<line/>
རབ་ཏུ་ཐོབ་ཅིང་གཟུངས་ཐམས་ཅད་ཀྱི་རྒྱན་གྱིས་རབ་ཏུ་བརྒྱན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཡེ་ཤེས་ཀྱིས་རྒྱུད་ཤིན་ཏུ་བརྒྱན་པས་སེམས་ཡེ་ཤེས་ཀྱིས་ཡང་<line/>
དག་པར་བརྒྱན་པ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལུས་ཀྱི་རྒྱན་དེ་དག་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་<line/>
</page>
<page index="512" id="257A">༄༅། །ཅད་ཀྱིས་སངས་རྒྱས་ཀྱི་ཆོས་ཚད་མེད་པ་ཐམས་ཅད་ཀྱི་ཡོན་ཏན་དང༌། ཡེ་ཤེས་ཀྱི་རྒྱན་ཡོངས་སུ་རྫོགས་ཏེ་སེམས་ཅན་ཐམས་ཅད་ཀྱི་རིས་ན་ང་རྒྱལ་དང༌།<line/>
རྒྱགས་པ་དང༌། དྲེགས་པ་མེད་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དབང་ཕྱུག་ལ་སྤྱི་པོ་ནས་དབང་བསྐུར་བས་མངོན་པར་དབང་<line/>
བསྐུར་བ། ཅོད་པན་དང་གཙུག་གི་རིན་པོ་ཆེའི་སྤྱིན་བ་བྱེད་ཅིང་ཡོངས་སུ་གཏོང་བ་དང༌། མངོན་པར་སྟོབ་པ་དང༌། སེམས་ཅན་ཐམས་ཅད་ལ་ཕན་འདོགས་པ་དང༌། ལྟོས་པ་མེད་པར་<line/>
ཡོངས་སུ་གཏོང་པའི་སེམས་རྣམ་པར་འཕེལ་བར་བྱེད་པ་དང༌། སྦྱིན་པས་བསྒོས་པའི་རྒྱུད་ཡོངས་སུ་སྒོམ་པ་དང༌། སྦྱིན་པ་ལ་དབང་སྒྱུར་བར་རབ་ཏུ་འཇུག་པ་དང༌། སྦྱིན་པའི་ཡེ་<line/>
ཤེས་ལ་རབ་ཏུ་སློབ་པ་དང༌། སྦྱིན་པ་གཏོང་བའི་དབང་པོ་ཡོངས་སུ་སྐྱེད་པ་དང༌། སྦྱིན་པ་གཏོང་བའི་བློ་རྒྱ་ཆེར་བྱེད་པའི་ཚེ་ཅོད་པན་དང༌། གཙུག་གི་རིན་པོ་ཆེ་ཡོངས་སུ་བཏང་བས་<line/>
ཡང་དག་པར་བསྡུས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཐམས་ཅད་མཁྱེན་པ་ཉིད་དུ་སངས་རྒྱས་ཀྱི་ཆོས་ཐམས་<line/>
ཅད་ཀྱིས་སྤྱི་བོ་ནས་དབང་བསྐུར་བས་དབང་པོ་ཐམས་ཅད་ལ་ཤིན་ཏུ་དབང་བསྐུར་བར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་གཙུག་གི་ཕ་རོལ་ཏུ་ཕྱིན་པ་ཐོབ་པས་སྤྱི་བོ་གཙུག་<line/>
</page>
<page index="513" id="257B">ཏོར་ཅན་གྱི་མགོ་དང་ལྡན་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་གྱི་ཡོན་ཏན་གྱི་སྤྱི་བོའི་མཐར་ཕྱིན་པས་ཡེ་ཤེས་རིན་པོ་ཆེ་མཆོག་གིས་སེམས་ཅན་ཐམས་ཅད་ཡང་དག་པར་<line/>
སྡུད་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་གྱི་སྤྱི་བོས་ཕྱག་བྱ་བར་འོས་ཤིང་ཡེ་ཤེས་རིན་པོ་ཆེའི་མཆོག་ལ་ཡང་དག་པར་གནས་པར་གྱུར་ཅིག །སེམས་ཅན་ཐམས་<line/>
ཅད་ཆོས་ཀྱི་སྐྱིད་པ་ལ་དབང་བསྒྱུར་བ་རབ་ཏུ་ཐོབ་སྟེ་ཡེ་ཤེས་ཀྱི་ཅོད་པ་ན་ཤིན་ཏུ་བཅིངས་པར་གྱུར་ཅིག །སེམས་ཅན་ཐམས་ཅད་འཇིག་རྟེན་ཀུན་གྱིས་བལྟ་བར་མི་ནུས་པའི་ཆོས་<line/>
ཅན་དུ་གྱུར་ཏེ་ཡེ་ཤེས་ཀྱི་ནོར་བུ་རིན་པོ་ཆེས་མགོ་རབ་ཏུ་བརྒྱན་པར་གྱུར་ཅིག །སེམས་ཅན་ཐམས་ཅད་སྤྱི་བོར་གྱུར་པའི་ཡེ་ཤེས་ཀྱིས་སངས་རྒྱས་ཀྱི་ཆོས་ཐམས་ཅད་ལ་རྣམ་<line/>
པར་ལྟ་པའི་ཆོས་ཅན་དུ་གྱུར་ཏེ་སྤྱི་བོ་ཤིན་ཏུ་བཙུན་པ་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་རིན་པོ་ཆེའི་རྒྱ་མཚོའི་སྙིང་པོ་རྣམ་པར་དག་པ་དང་ལྡན་ཞིང་སྟོབས་བཅུའི་<line/>
རྒྱན་ཅོད་པན་གྱིས་མགོ་རབ་ཏུ་བརྒྱན་པར་གྱུར་ཅིག །སེམས་ཅན་ཐམས་ཅད་འདོད་པའི་ཁམས་ཀྱི་དང་པོ་ནས་བདུད་ཐམས་ཅད་རྣམ་པར་འཇོམས་པའི་ཕྱིར་སའི་དམ་པ་ལ་གནས་པར་<line/>
གྱུར་ཅིག །སེམས་ཅན་ཐམས་ཅད་སྟོབས་བཅུའི་མཐར་ཐུག་སྟེ་ཆོས་ཀྱི་ཡེ་ཤེས་ཀྱི་སྤྱི་བོ་རྣམ་པར་དག་པར་གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པའི་དབུ་ཟིལ་གྱིས་<line/>
</page>
<page index="514" id="258A">༄༅། །མི་ནོན་པའི་སྣང་བ་རབ་ཏུ་ཐོབ་སྟེ་རྒྱལ་པོའི་མཆོག་དམ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཅོད་པན་དང༌། གཙུག་གི་<line/>
རིན་པོ་ཆེ་ཡོངས་སུ་གཏོང་བའི་ཚེ་དགེ་བའི་རྩ་བ་དེས་སེམས་ཅན་ཐམས་ཅད་ཀྱིས་ཡེ་ཤེས་མཆོག་གི་འབྱུང་གནས་རྣམ་པར་དག་པ་དང༌། ཡེ་ཤེས་ཀྱི་ཅོད་པན་དང༌། ནོར་བུ་རིན་<line/>
པོ་ཆེ་རབ་ཏུ་ཐོབ་པའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་བཙོན་རར་བཅུག་ཅིང་བཙོན་ཆས་བཅིངས་པའི་སེམས་ཅན་<line/>
སྡུག་བསྔལ་བ། སྡུག་བསྔལ་གྱི་ཁྱིམ་གྱིས་བསྐོར་བ། ཤིང་སྒྲོག་དང༌། ལྕགས་སྒྲོག་དང༌། ལྟུང་གིས་བཅིངས་པས་ལུས་ལྕགས་ཐག་གིས་བཏགས་པ། བསྡམས་<line/>
པ༑ ཤིན་ཏུ་བརྒྱུས་པའི་ལུས་ཅན། མི་བདེ་བས་ལུས་ཤིན་ཏུ་མནར་བ། སྐྱབས་མེད་པར་ལྟུང་བ། བཀྲེས་པ་དང་སྐོམ་པས་ཉེན་པ། གོས་མེད་པ། མུན་པས་ཡོག་ཅིང་ཁེབས་<line/>
པ༑ ཤིན་ཏུ་རྐེ་བ། བརླ་ལྕགས་སྒྲོག་གིས་སྒྲོགས་པ་དེ་ལྟ་བུ་དག་མཐོང་ནས་བྱང་ཆུབ་སེམས་དཔའ་སྙིང་རྗེ་ཅན་དང༌། རྒྱལ་པོ་མིག་བཟང་གིས་ཇི་ལྟར་བྱས་པ་བཞིན་དུ་བདག་<line/>
དང་འཁོར་དུ་བཅས་པ་ནོར་ཐམས་ཅད་དང་བཅས་པར་ཡོངས་སུ་བཏང་སྟེ་བྱིན་ནས་བཙོན་ར་དེ་ནས་སེམས་ཅན་དེ་དག་ཡོངས་སུ་ཐར་པར་བྱེད་དོ། །དེས་བཙོན་ར་དེ་ནས་སེམས་<line/>
</page>
<page index="515" id="258B">ཅན་དེ་དག་ཐར་པར་བྱས་ནས་ཀྱང་ནོར་གྱི་སྦྱིན་པ་ཐམས་ཅད་མངོན་པར་བྱིན་ནས་སྨན་དང༌། སྨན་པ་དང༌། སྔགས་ཀྱི་རྣམ་པས་ལུས་ནད་མེད་པར་བྱས་ཏེ་བདེ་བ་དང༌། ཡིད་དགའ་བ་ལ་རབ་<line/>
ཏུ་བཀོད་ནས་ཆོས་རིན་པོ་ཆེ་ཐོས་པར་བྱས་ཏེ་དགའ་བའི་གཏམ་གྱིས་དགེ་བའི་རྩ་བ་ལ་བཀོད་ནས་སངས་རྒྱས་ཀྱི་བསྟན་པ་ལས་མི་ཉམས་པར་བྱེད་དོ། །དེ་དེ་ལྟར་སེམས་ཅན་བཙོན་ར་<line/>
ནས་བཀྱེ་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་སྲེད་པའི་བཅིངས་པ་དང༌། ཞགས་པ་ལས་<line/>
ཤིན་ཏུ་གྲོལ་བར་གྱུར་ཅིག །སེམས་ཅན་ཐམས་ཅད་ཡེ་ཤེས་མཐོང་བའི་ཕ་རོལ་ཏུ་ཕྱིན་ཅིང་འཁོར་བའི་རྒྱུད་ཤིན་ཏུ་ཆད་པར་གྱུར་ཅིག །སེམས་ཅན་ཐམས་ཅད་བག་ལ་ཉལ་<line/>
བ་ཤིན་ཏུ་བཅོམ་སྟེ། ཀུན་ནས་འཁོར་བ་དང་རྣམ་པར་བྲལ་བསམ་རིག་པའི་མུན་པ་དང༌། རབ་རིབ་དང༌། ལིང་ཏོག་རྣམ་པར་བསལ་ཅིང་རབ་རིབ་མེད་པའི་ཡེ་ཤེས་ཡང་དག་པར་<line/>
མཐོང་བར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་དགོན་པར་བྱ་བའི་ཡེ་ཤེས་ཀྱི་མཐར་ཐུག་པར་གྱུར་ཏེ་ཁམས་གསུམ་པའི་བཅིངས་པ་ཐམས་ཅད་དང་བྲལ་བར་གྱུར་ཅིག །<line/>
སེམས་ཅན་ཐམས་ཅད་ཉོན་མོངས་པ་མེད་པའི་སར་ཡེ་ཤེས་བསྒྲིབས་པ་མེད་པ་མཐོང་བའི་ཕ་རོལ་ཏུ་ཕྱིན་པ་ཐོབ་ཅིང་ཉོན་མོངས་པའི་བཅིངས་པ་ཐམས་ཅད་ཤིན་ཏུ་ཤིགས་པར་<line/>
</page>
<page index="516" id="259A">༄༅། །གྱུར་ཅིག །སེམས་ཅན་ཐམས་ཅད་རློམ་སེམས་ཀྱི་གཡོ་བ་རྣམ་པར་རྒྱུ་བ་ཐམས་ཅད་ཡང་དག་པར་གཞོམ་པའི་ཕྱིར་གཡོ་བ་མེད་པའི་ཡེ་ཤེས་ལ་ཡང་<line/>
དག་པར་གཞོལ་ཞིང༌། གཡོ་བ་དང་རློམ་སེམས་ཀྱི་བཅིངས་པ་ཐམས་ཅད་དང་བྲལ་བར་གྱུར་ཅིག །སེམས་ཅན་ཐམས་ཅད་ཁམས་གསུམ་ཐམས་ཅད་དུ་ཆགས་པ་མེད་པར་<line/>
གནས་ཤིང་འདོད་པའི་དྲི་མ་ཐམས་ཅད་དང་བྲལ་ཏེ་འདོད་པའི་བཅིངས་པ་ཐམས་ཅད་རྣམ་པར་སྤངས་པར་གྱུར་ཅིག །སེམས་ཅན་ཐམས་ཅད་བསམ་པ་སངས་རྒྱས་ཐམས་ཅད་ལ་<line/>
བཏང་བས་ལྷག་པའི་བསམ་པ་ཤིན་ཏུ་གྲོལ་བར་གྱུར་ཅིག །སེམས་ཅན་ཐམས་ཅད་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་མཐས་གཏུགས་པ་དག་ཏུ་སེམས་ཆགས་པ་<line/>
མེད་པ་དང༌། གྲོལ་ཞིང་བཅིངས་པ་མེད་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཐམས་ཅད་དུ་འགྲོ་བ་ཐམས་ཅད་ཡོངས་སུ་སྨིན་པར་བྱ་བ་དང༌། གདུལ་བ་དང༌།<line/>
ཐེག་པ་ཆེན་པོ་ལ་དགོད་པར་བྱ་བའི་ཕྱིར་རྣམ་པར་རྒྱུ་ཞིང༌། བྱང་ཆུབ་སེམས་དཔའི་མངོན་པར་ཤེས་པས་འཇིག་རྟེན་གྱི་ཁམས་ཐམས་ཅད་དུ་འདོད་པར་གྱུར་ཅིག །ཅེས་དེ་ལྟར་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་བཙོན་ར་དང༌། བཙོན་ཚ་ནས་བཀྱེ་བས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་<line/>
</page>
<page index="517" id="259B">ཅད་ཤིན་ཏུ་གྲོལ་ཞིང༌། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་ས་ལ་གནས་པར་འགྱུར་བའི་ཕྱིར་ཡོངས་སུ་བསྔོའོ། །འདི་ལྟར་ཡང་སེམས་ཅན་ལ་ལ་ཞིག་སྲོག་དང་དབྲལ་<line/>
བའི་ཕྱིར་གསད་དུ་ཁྲིད་པ། སྡུག་བསྔལ་གྱི་རྣམ་པ་གཞན་དང་གཞན་གྱིས་མི་བཟད་ཅིང་འདར་བ། བཅིང་བ་ལྔས་བཅིངས་པ། སྐྱེ་བོ་བརྒྱ་ཕྲག་སྟོང་གིས་ཀུན་ནས་བསྐོར་ཅིང་<line/>
འཛམ་བུ་གླིང་དུ་གཏོགས་པ་སྣ་ཚོགས་ནས་བཤལ་ཞིང་དཀྲི་བ། གཉེན་བཤེས་ཀྱི་རྒྱུད་དང༌། མཛའ་བོའི་རྒྱུད་ཐམས་ཅད་དང་བྲལ་བར་གྱུར་པ། རལ་གྲིས་གཙབ་ཅིང་གཤེག་པ།<line/>
གསལ་ཤིང་བསྒྲེངས་པ་ལ་བསྐྱོན་པ། ལུས་ཐམས་ཅད་ཀུན་ནས་གླེགས་ཏེ་མེ་འབར་བའི་ནང་དུ་དོར་བའམ། སྡུག་བསྔལ་གྱི་རྣམ་པ་མི་བདེ་བ་ཐམས་ཅད་ཀྱིས་མི་བདེ་བར་བྱ་བ་<line/>
གཙེ་བ་སྣ་ཚོགས་ཐམས་ཅད་དུ་བསྒྲེ་བ་ཞིག་བྱང་ཆུབ་སེམས་དཔའ་སེམས་དཔའ་ཆེན་པོས་མཐོང་བར་གྱུར་ན། དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་གསད་པར་བྱ་<line/>
བདེའི་དོན་དུ་ལུས་ཡོངས་སུ་གཏོང་སྟེ། ཇི་ལྟར་བྱང་ཆུབ་སེམས་དཔའ་མི་ཕམ་པ་དང༌། རྒྱལ་པོ་ཁྱད་པར་དུ་འགྲོ་བས་ཇི་ལྟར་བྱས་པ་དང༌། དེ་མ་ཡིན་པའི་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་གཞན་རྣམས་ཀྱང་སེམས་ཅན་གསད་པ་བསླུ་བའི་དོན་དུ་ལུས་ཡོངས་སུ་གཏོང་ཞིང༌། སྡུག་བསྔལ་གྱི་ཚོར་བ་ཐམས་ཅད་ཉམས་སུ་ལེན་པ་དེ་བཞིན་དུ་རབ་ཏུ་<line/>
</page>
<page index="518" id="260A">༄༅། །གཏོང་བ་བྱེད་ཅིང་ཚིག་འདི་སྐད་དུ་སྨྲའོ། །ཁྱེད་ཀྱི་མི་བདེ་བ་འདི་དག་བདག་ལ་གྱིས་ཤིག །ལུས་འདི་ཡོངས་སུ་གཏོང་གི །ངའི་སྲོག་གཅད་པར་གྱིས་ཤིག །<line/>
ང་ལ་ནི། ཅི་བྱས་སོ་ཅོག་ཀྱང་མི་ཉན་པ་མེད་ཀྱི། ཁྱེད་ཀྱིས་མི་འདི་ལ་ཅི་བྱ་བར་འདོད་པ་དེ་ལས་གྲངས་མེད་པའི་འགྱུར་དུ་སྡུག་བསྔལ་གྱི་རྣམ་པས་གཙེ་བ་ཐམས་ཅད་ཀྱིས་མི་བདེ་<line/>
བ་སྣ་ཚོགས་སུ་གྱིས་ཤིག །ཅེས་ཏེ། འདི་ལྟར་བདག་གིས་གསད་པར་བཀྲི་བ་མཐོང་ཡང་བདག་གི་ལུས་དང༌། སྲོག་གིས་མི་བླུ་བ་ནི། བདག་ལ་ཚུལ་དང་མི་འདྲའོ། །དེ་ཅིའི་<line/>
ཕྱིར་ཞེ་ན། བདག་གིས་ནི། སེམས་ཅན་ཐམས་ཅད་ལ་དམིགས་ཏེ་འགྲོ་བ་ཐམས་ཅད་བསྲུང་བའི་ཕྱིར་ཐམས་ཅད་མཁྱེན་པ་ཉིད་དུ་སེམས་བསྐྱེད་དོ། །སྙམ་ནས་བདག་གི་ལུས་<line/>
དང་སྲོག་ཡོངས་སུ་བཏང་སྟེ་གསད་པར་བྱ་བ་དེ་བླུས་ནས་དགེ་བའི་རྩ་བ་དེ་འདི་ལྟར་ཡོངས་སུ་བསྔོའོ། །སེམས་ཅན་ཐམས་ཅད་གཞན་གྱིས་གཙེ་བའི་སྡུག་བསྔལ་ཉེ་བར་བྱུང་བས་<line/>
ལུས་དང་སྲོག་ཤིན་ཏུ་མི་འཕྲོག་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ལས་ཐམས་ཅད་མཁྱེན་པའི་བྱང་ཆུབ་སྟོབས་བཅུར་ལུང་བསྟན་པའི་གནས་རབ་ཏུ་ཐོབ་<line/>
པར་གྱུར་ཅིག །སེམས་ཅན་ཐམས་ཅད་ངན་སོང་ཐམས་ཅད་ཀྱི་ལམ་ལས་ཡོངས་སུ་འདས་ཏེ་འཇིགས་པ་ཐམས་ཅད་ལས་རབ་ཏུ་ཐར་པར་གྱུར་ཅིག །སེམས་ཅན་ཐམས་ཅད་<line/>
</page>
<page index="519" id="260B">འཆི་བ་མེད་པའི་ཡེ་ཤེས་ཀྱི་དབྱིངས་སུ་ཞུགས་པས་འཚོ་བ་ཐམས་ཅད་ཀྱི་སྐབས་རབ་ཏུ་རྙེད་པར་གྱུར་ཅིག །སེམས་ཅན་ཐམས་ཅད་དགེ་བའི་བཤེས་གཉེན་དེ་བཞིན་གཤེགས་<line/>
པས་ཡོངས་སུ་བཟུང་བས་དགྲས་འཇིགས་པ་ཐམས་ཅད་དང་བྲལ་བར་གྱུར་ཅིག །སེམས་ཅན་ཐམས་ཅད་ཁ་ན་མ་ཐོབ་མེད་པའི་ལས་དགེ་བ་ཐམས་ཅད་སྤྱོད་པས་རལ་གྲིས་གཙབ་<line/>
པ་ལྟ་བུའི་མི་བདེ་བ་ཐམས་ཅད་ལས་འདས་པར་གྱུར་ཅིག །སེམས་ཅན་ཐམས་ཅད་བྱང་ཆུབ་ཀྱི་ཤིང་དམ་པའི་དྲུང་དུ་ཕྱིན་ཅིང་འཇིགས་པ་མེད་པར་བདུད་ཀྱི་སྡེ་ཐམས་ཅད་རྣམ་པར་<line/>
འཐོར་བས་བག་ཚ་བ་དང༌། འཇིགས་ཤིང་སྐྲག་པ་ཐམས་ཅད་དང་བྲལ་བར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཆོས་ཀྱི་འཇིགས་པ་མེད་པས་རྣམ་པར་དག་ཅིང་ཁྱུ་<line/>
མཆོག་དང༌། སེངྒེའི་ང་རོ་འབྱིན་པས་འཁོར་གྱི་འཇིགས་པ་དང་བག་ཚ་བ་ཐམས་ཅད་དང་བྲལ་བར་གྱུར་ཅིག །སེམས་ཅན་ཐམས་ཅད་ཁ་ན་མ་ཐོ་བ་མེད་པའི་ལས་ལ་ཡང་དག་པར་<line/>
སྤྱོད་ཅིང་འགྲོ་བ་ཐམས་ཅད་ཀྱི་ནང་ན་བསྒྲིབས་པ་མེད་པའི་ཡེ་ཤེས་དང་ལྡན་པའི་སེངྒེར་གྱུར་ཅིག །སེམས་ཅན་ཐམས་ཅད་སྐྱེ་བོ་ཀུན་ཡོངས་སུ་སྐྱོང་བའི་སེམས་དང་ལྡན་ཞིང་འགྲོ་བ་<line/>
ཀུན་ཏུ་འཇིགས་པ་མེད་པའི་ཁང་པར་ཞུགས་པར་གྱུར་ཅིག །ཅེས་དེ་ལྟར་གསད་པར་གྱུར་བ་དག་བྱང་ཆུབ་སེམས་དཔའ་སེམས་དཔའ་ཆེན་པོས་རང་གི་ལུས་དང་སྲོག་བཏང་སྟེ་བླུས་<line/>
</page>
<page index="520" id="261A">༄༅། །ནས་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་འཁོར་བའི་བཙོན་རའི་སྡུག་བསྔལ་ཀུན་སྤངས་པ་དང༌། སངས་རྒྱས་ཐམས་ཅད་ཀྱི་བདེ་བ་མི་<line/>
སྤང་པའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ལ་མགོ་ལས་གཙུག་ཕུད་དང་ཐོར་པག་ཏུ་བཅས་པ་བསླངས་ན། རྒྱལ་པོ་<line/>
གཙུག་ན་རིན་པོ་ཆེ་དང༌། བྱང་ཆུབ་སེམས་དཔའ་ཡན་ལག་དམ་པ་ཤིན་ཏུ་འཕགས་པ་དང༌། དེ་མ་ཡིན་པའི་བྱང་ཆུབ་སེམས་དཔའ་གཞན་དག་གིས་ཇི་ལྟར་བྱིན་པ་དེ་བཞིན་དུ་<line/>
དེས་སློང་བ་དེ་དག་མཐོང་ནས་གཏོང་བར་མོས་པའི་ཚིག་དགེ་བས་ཐོར་པག་དང་གཙུག་ཕུད་དུ་བཅོས་ཏེ་ཁྱེར་ཅིག །ཅེས་སྟོབ་ཅིང༌། ཀྱེ་ཚུར་ཤེག །བདག་གི་མགོ་ལས་གཙུག་<line/>
ཕུད་དང༌། ཐོར་པག་ཏུ་བཅས་པ་ལོངས་ཤིག །ཅེས་ནས་བྱང་ཆུབ་སེམས་དཔའ་འཛམ་བུའི་གླིང་ན་བཙུན་པ་མིའི་དམ་པ་དེས་ཡིད་རྩེ་གཅིག་ཏུ་བྱས་ཏེ་ཡིད་མ་འཁྲུགས་པ་<line/>
དང༌། ཡིད་མ་འདྲེས་པ་དང༌། ལས་གཞན་ལ་མི་སེམས་པའི་ཡིད་དང༌། འཇིག་རྟེན་ལས་འཕགས་པའི་ཡིད་དང༌། རབ་ཏུ་ཞི་བའི་ཡིད་དང༌། ཐམས་ཅད་མཁྱེན་པ་ཉིད་ཀྱི་ཡིད་<line/>
དང༌། དག་པའི་ཡིད་དང༌། དྲང་བའི་ཡིད་དང༌། རིག་པ་ལ་བརྩོན་པའི་ཡིད་ཀྱིས་གཙུག་ཕུད་དང༌། ཐོར་པག་ཏུ་བཅས་པ་དེ་སློང་བ་ལ་གཏོང་བའི་ཚེ་གཙུག་ཕུད་དང༌། ཐོར་པག་ཏུ་བཅས་<line/>
</page>
<page index="521" id="261B">པར་ཚོན་གྱིས་ཕོག་སྟེ་མགོ་ལས་ཕབ་ནས་པུས་མོ་གཡས་པའི་ལྷ་ང་ས་ལ་བཅུགས་ཏེ་རིམ་གྲོ་དང་བཅས་པའི་ལུས་ཀྱིས་སོར་མོ་བཅུའི་ཐལ་མོ་སྦྱར་ནས་འདས་པ་དང༌། མ་བྱོན་པ་དང༌།<line/>
ད་ལྟར་བྱུང་བའི་སངས་རྒྱས་ཐམས་ཅད་ཀྱི་བྱང་ཆུབ་ཀྱི་སྤྱོད་པ་རྗེས་སུ་དྲན་པའི་སེམས་བསྐྱེད་པ་དང༌། དགའ་བས་རྣམ་པར་སྤེལ་བའི་ལྷག་པའི་བསམ་པ་དང༌། ཆོས་ཀྱིས་ཡོངས་སུ་<line/>
རྒྱས་པའི་ཡིད་ཀྱི་དབང་དང༌། སྡུག་བསྔལ་གྱི་ཚོར་བས་དེངས་པར་མི་འགྱུར་བའི་ཡིད་ཀྱི་དབང་པོ་དང༌། སྡུག་བསྔལ་གྱི་ཚོར་བ་སྐྱེ་བའི་མཚན་ཉིད་དང་ཐ་དད་པར་ཁོང་དུ་ཆུད་པ་དང༌།<line/>
ཚོར་བ་གཅིག་ནས་གཅིག་ཏུ་བརྒྱུད་པ་དེ་དག་ཐམས་ཅད་མི་རྟག་གོ །ཞེས་བྱ་བར་རབ་ཏུ་ཤེས་པ་དང༌། བྱང་ཆུབ་སེམས་དཔའ་འདས་པ་དང༌། མ་འོངས་པ་དང༌། ད་ལྟར་བྱུང་བ་ཐམས་<line/>
ཅད་དང་རྒྱུད་ཀྱི་ཚུལ་གཅིག་ཏུ་གྱུར་པའི་གཏོང་བའི་སེམས་དང༌། སེམས་ཅན་ཐམས་ཅད་ཐམས་ཅད་མཁྱེན་པ་ཉིད་དུ་སེམས་བསྐྱེད་པ་ལས་ཕྱིར་མི་ལྡོག་པ་དང༌། བྱང་ཆུབ་སེམས་དཔའི་སྤྱོད་པ་ལྷག་པའི་བསམ་<line/>
པའི་རྣམ་པས་ཐོབ་པ། གཞན་གྱི་དྲིང་མི་འཇོག་པས་དགེ་བའི་བཤེས་གཉེན་གྱིས་བསྟན་པའི་ཚུལ་ལ་གནས་ཏེ་གཙུག་ཕུད་དང༌། ཐོར་པག་ཏུ་བཅས་པ་མགོ་ལས་ཕོག་སྟེ་ཡོངས་སུ་གཏོང་<line/>
པའི་ཚེ་དགེ་བའི་རྩ་བ་དེ་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་བྱང་ཆུབ་སེམས་དཔའི་གཙུག་གི་མཆོད་རྟེན་དུ་གྱུར་ཏེ་གཙུག་གཏོར་བལྟར་མི་སྣང་བར་གྱུར་ཅིག །སེམས་ཅན་<line/>
</page>
<page index="522" id="262A">༄༅། །ཐམས་ཅད་སྐྲ་ཤིན་ཏུ་ཕྲ་བ་དང༌། ཉོན་མོངས་པ་ཐམས་ཅད་རྣམ་པར་བསལ་ཅིང་སྐྲ་རྡོ་རྗེ་ནག་པོའི་དམ་པ་ལྟ་བུར་གྱུར་ཅིག །སེམས་ཅན་ཐམས་ཅད་སྐྲ་སྟུག་<line/>
ཅིང་སྐྲ་མཚམས་ལེགས་པ་དང༌། སྐྲ་སྣུམ་པར་གྱུར་ཅིག །སེམས་ཅན་ཐམས་ཅད་མགོ་ལེགས་པ་ལས་ཤིན་ཏུ་ལེགས་པར་སྐྱེས་པའི་སྐྲ་རབ་ཏུ་འཇམ་པ་དང་ལྡན་པར་གྱུར་ཅིག །<line/>
སེམས་ཅན་ཐམས་ཅད་སྐྲ་དགའ་བ་འཁྱིལ་བ་ལྟར་གཡས་ཕྱོགས་སུ་འཁྱིལ་ཅིང་དཔལ་གྱི་བེའུ་དང༌། བཀྲ་ཤིས་ཀྱི་སྐྲ་དང་ལྡན་པར་གྱུར་ཅིག །སེམས་ཅན་ཐམས་ཅད་ཉོན་མོངས་<line/>
པ་དང༌། ཉེ་བའི་ཉོན་མོངས་པ་ལས་རྣམ་པར་འདས་ཤིན་སངས་རྒྱས་ཀྱི་མཚན་དང་ལྡན་པའི་སྐྲ་ཐོབ་པར་གྱུར་ཅིག །སེམས་ཅན་ཐམས་ཅད་ཕྱོགས་བཅུའི་འཇིག་རྟེན་དུ་འགྲོ་བ་<line/>
ཐམས་ཅད་རྒྱས་པར་རང་གི་སྐྲ་ལས་འོད་ཟེར་རབ་ཏུ་འགྱེད་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་དབུ་ཤིན་ཏུ་རྣམ་པར་དག་པ་ལྟར་སྐྲ་ཤིན་ཏུ་མཛེས་པར་<line/>
གྱུར་ཅིག །སེམས་ཅན་ཐམས་ཅད་སེམས་མ་ཉམས་ཤིང་སངས་རྒྱས་ཀྱི་དབུ་སྐྲ་དང༌། དབུ་ལྟ་བུར་མཛེས་པ་དང་ལྡན་པས་སྤྱི་བོ་ལ་གཞག་པའི་མཆོད་རྟེན་དུ་འོས་པའི་སྐྲ་དང་<line/>
ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་དབུ་ལྟར་ཆགས་པ་མེད་པའི་སྐྲ་མཛེས་པར་སྐྱེས་པས་མུན་པ་དང་རྡུལ་མི་ཆགས་པ་དང་ལྡན་པར་གྱུར་ཅིག །ཅེས་དེ་<line/>
</page>
<page index="523" id="262B">ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གཙུག་ཕུད་དང་ཐོར་པག་ཏུ་བཅས་པ་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་<line/>
ས་ལྟ་བུར་ཤིན་ཏུ་ཞི་བའི་སེམས་ཡོངས་སུ་རྫོགས་པར་བྱ་བ་དང༌། ཐམས་ཅད་མཁྱེན་པའི་སྟོབས་བཅུའི་མཐས་གཏུགས་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་སློང་བ་རྣམས་ལ་ཇི་ལྟར་བྱང་ཆུབ་སེམས་དཔའ་དགའ་བ་བྱེད་པ་དང༌། རྒྱལ་པོ་ཟླ་འོད་དང༌། དེ་མ་ཡིན་པའི་བྱང་ཆུབ་སེམས་དཔའ་ཚད་<line/>
མེད་པ་གཞན་དག་གིས་གཏོང་བའི་མིག་ཡོངས་སུ་སྦྱངས་པའི་སེམས་དང༌། ཡེ་ཤེས་ཀྱི་མིག་ཡོངས་སུ་སྦྱངས་པའི་བློ་དང༌། ཆོས་ཀྱི་སྣང་བ་རབ་ཏུ་ཐོབ་པའི་ཡིད་ཀྱི་གནས་<line/>
དང༌། བླ་ན་མེད་པའི་སངས་རྒྱས་མངོན་དུ་གྱུར་པའི་ཡིད་ཀྱི་རྣམ་པ་དང༌། མངོན་པར་ཤེས་པ་ཐམས་ཅད་ཀྱི་མཐར་ཐུག་པའི་ཡོངས་སུ་བསྔོ་བ་དང༌། ཡེ་ཤེས་ཀྱི་སྐྱེ་མཆེད་ལ་ཡང་<line/>
དག་པར་བཏང་བའི་སེམས་དང༌། དུས་གསུམ་གྱི་བྱང་ཆུབ་སེམས་དཔའ་དང་མཉམ་པར་བྱས་པའི་སྦྱིན་པ་དང༌། གཏོང་བའི་སེམས་དང༌། ཞེ་སྡང་བ་མེད་པའི་མིག་གིས་དད་པ་<line/>
མི་ལྡོག་པའི་དབང་དང༌། སློང་བ་རྣམས་ལ་ཕན་འདོགས་པའི་སེམས་དང༌། སངས་རྒྱས་ཀྱི་སྤྱན་ལ་གཞོལ་བས་བྱང་ཆུབ་སེམས་དཔའི་ཐེག་པ་ཆེན་པོ་དང༌། བྱམས་པ་དང༌། སྙིང་རྗེ་<line/>
</page>
<page index="524" id="263A">༄༅། །ཡོངས་སུ་སྒོམ་པ་དང༌། དབང་པོ་དྲུག་ཤིན་ཏུ་བསྡམས་པས་སློང་བ་རྣམས་ལ་མིག་བྱིན་པ་དེ་བཞིན་དུ། དེ་ཡང་མིག་ཡོངས་སུ་གཏོང་ཞིང་ཆོས་དེ་<line/>
ལྟ་བུ་ལ་ཞུགས་པའི་སེམས་ཀྱིས་སློང་བ་དང༌། འདོད་པ་དག་ལ་སྦྱིན་པ་བྱེད་ཅིང་མཆོད་སྦྱིན་གྱི་དོན་ལ་འཇུག་པ་དང༌། ཆོས་ཀྱི་མཐུ་ཤིན་ཏུ་བསྐྱེད་པ་དང༌། འཇིག་རྟེན་ཐམས་<line/>
ཅད་ཀྱི་དགའ་བར་ལྟ་བ་དང༌། བག་མེད་པའི་སྲེད་པ་རྣམ་པར་ཟློག་པར་བྱེད་པ་དང༌། འཇིག་རྟེན་གྱི་དགའ་བ་དང༌། འདོད་པ་སྣ་ཚོགས་མཐོང་བས་རང་གི་དགའ་བ་ཁོང་དུ་ཆུད་<line/>
པར་བྱེད་པ་དང༌། བྱང་ཆུབ་སེམས་དཔའི་དགའ་བ་མྱོང་བར་བྱེད་པ་དང༌། ཅི་བསླངས་པའི་དངོས་པོས་ཁ་མི་སྟོང་བར་བྱེད་པ་དང༌། མི་གཉིས་པའི་སྦྱིན་པ་རྗེས་སུ་སྲུང་བ་དང༌།<line/>
རློམ་སེམས་མེད་པས་ཤིན་ཏུ་སྦྱིན་པ་ཡོངས་སུ་གཏོང་བ་དང༌། སློང་བ་རྣམས་ཀྱིས་དངོས་པོ་ཅི་བསླངས་པ་སྦྱིན་པར་བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་<line/>
བའི་རྩ་བ་འདིས་སེམས་ཅན་ཐམས་ཅད་འགྲོ་བ་ཐམས་ཅད་ཀྱི་མིག་ཏུ་གྱུར་ཏེ་མིག་གི་དམ་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་མཛོད་ཤིན་ཏུ་ཡངས་པས་ཉམས་པ་<line/>
མེད་པའི་མིག་ཏུ་གྱུར་ཅིག །སེམས་ཅན་ཐམས་ཅད་སྣང་བ་མི་འཕྲོག་པ་དང་ལྡན་ཞིང་ཤའི་མིག་རྣམ་པར་དག་པ་ཡོངས་སུ་གྲུབ་པར་གྱུར་ཅིག །སེམས་ཅན་ཐམས་ཅད་འཆི་འཕོ་<line/>
</page>
<page index="525" id="263B">དང་སྐྱེ་བ་ཤེས་ཤིང་ལྷའི་མིག་རྣམ་པར་དག་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་ཡེ་ཤེས་ཀྱི་རྗེས་སུ་འདོང་ཞིང་ཆོས་ཀྱི་མིག་རབ་ཏུ་ཐོབ་པར་གྱུར་ཅིག །<line/>
སེམས་ཅན་ཐམས་ཅད་གཏོང་བ་ཐམས་ཅད་རྣམ་པར་སྟོན་པས་ཤེས་རབ་ཀྱི་མིག་ཐོབ་པར་གྱུར་ཅིག །སེམས་ཅན་ཐམས་ཅད་ཆོས་ཐམས་ཅད་མངོན་པར་འཚང་རྒྱ་བའི་ཕྱིར་སངས་<line/>
རྒྱས་ཀྱི་སྤྱན་དང་ལྡན་པར་གྱུར་ཅིག །སེམས་ཅན་ཐམས་ཅད་ཆགས་པ་མེད་པའི་མིག་གི་མཐར་ཐུག་སྟེ་ཀུན་ཏུ་ལྟ་བའི་མིག་དང་ལྡན་པར་གྱུར་ཅིག །སེམས་ཅན་ཐམས་ཅད་སེམས་<line/>
ཅན་གྱི་ཁམས་ཡོངས་སུ་ཤེས་ཤིང་རབ་རིམ་མེད་པའི་མིག་དང་ལྡན་པར་གྱུར་ཅིག །སེམས་ཅན་ཐམས་ཅད་སྟོབས་བཅུ་མངའ་བའི་དེ་བཞིན་གཤེགས་པར་ཕྱིན་པས་བསྒྲིབས་པའི་<line/>
མིག་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མིག་ཡོངས་སུ་གཏོང་བ་ན་ཐམས་ཅད་མཁྱེན་པའི་ཚད་ཀྱི་མིག་གི་ཆོས་སེམས་ཅན་ཐམས་<line/>
ཅད་ཡོངས་སུ་བསྔོ་བ་ལ་ཉེ་བར་འགོད་དོ། །བམ་པོ་སུམ་ཅུ་རྩ་བདུན་པ། འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟར་རྒྱལ་པོ་ཁྱད་པར་དུ་འགྲོ་བ་དང༌། བྱང་ཆུབ་<line/>
སེམས་དཔའ་མདུད་པ་མེད་པའི་སྤྱི་གཙུག་གིས་ཡོངས་སུ་བཏང་བ་བཞིན་དུ་སློང་བར་ཉེ་བར་འོངས་པ་ལ་བྱང་ཆུབ་སེམས་དཔའི་སྤྱོད་པ་བླངས་པའི་སེམས་དང༌། དེ་བཞིན་གཤེགས་<line/>
</page>
<page index="526" id="264A">༄༅། །པའི་རིགས་སུ་རིགས་དང་ལྡན་པར་བྱུང་བས་སངས་རྒྱས་ཀྱི་རིགས་སུ་བྱུང་བའི་སྦྱིན་པའི་སེམས་དང༌། བྱང་ཆུབ་སེམས་དཔའ་ཐམས་ཅད་རྗེས་སུ་དྲན་<line/>
པའི་སྤྱོད་པ་ལ་བརྩོན་པ་དང༌། སངས་རྒྱས་ཀྱི་བྱང་ཆུབ་ཏུ་མཐུན་པར་སྐྱེས་པ་དང༌། དབང་པོ་དང༌། ཡེ་ཤེས་དང༌། ཡོན་ཏན་གྱིས་ཤིན་ཏུ་བཙུན་པ་དང༌། ཁམས་གསུམ་མ་<line/>
དག་ཅང་སྙིང་པོ་མེད་པ་ལ་སྙིང་པོར་རབ་ཏུ་རྟོག་པ་དང༌། སངས་རྒྱས་དང༌། བྱང་ཆུབ་སེམས་དཔའ་བལྟ་བ་རབ་ཏུ་ཐོབ་པས་རང་གི་ལུས་ལ་ཆགས་པ་མེད་པའི་སེམས་དང༌། གནས་<line/>
མེད་པའི་སངས་རྒྱས་ཀྱི་ཆོས་ཐམས་ཅད་རྗེས་སུ་དྲན་པར་གནས་པ་དང༌། རྡུལ་བ་དང༌། ཞི་བའི་སེམས་དང༌། དབང་པོའི་རྒྱུ་བ་ཤིན་ཏུ་ཞི་བ་དང༌། འགྲོ་བའི་མྱ་ངན་ཐམས་<line/>
ཅད་ནས་སེམས་ཅན་ཐམས་ཅད་གདོན་པར་སེམས་པའི་ཡེ་ཤེས་འབྱུང་བའི་ཤེས་རབ་དང༌། བསོད་ནམས་ཀྱི་འབྱུང་གནས་དང༌། རྒྱུད་ཆེད་དུ་བརྗོད་པ་རྒྱ་མཚོས་གཏོང་བའི་<line/>
སེམས་ཡངས་པར་བྱས་པ་དང༌། དོན་ལ་རྣམ་པར་ངེས་པའི་ཆོས་དང༌། མགོན་པོ་ཐམས་ཅད་ཀྱི་ལམ་དུ་འཇུག་པ་དང༌། ཆོས་ཀྱི་དབང་ཕྱུག་ལ་ཡེ་ཤེས་ཀྱིས་སྤྱོད་པ་དང༌།<line/>
རང་གི་ལུས་སྙིང་པོ་མེད་པ་ལས་སྙིང་པོ་བླང་པའི་བློས་ཡོངས་སུ་གཏོང་བའི་ཚེ་རྣ་བ་དང༌། སྣ་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་འདི་ལྟར་ཡོངས་<line/>
</page>
<page index="527" id="264B">སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཆོས་ཐམས་ཅད་ཀྱི་སྒྲ་རྣམ་པར་རིག་པར་བྱ་བ་ལ་ཆགས་པ་མེད་པའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་<line/>
ཀྱིས་སྒྲ་ཐམས་ཅད་སྐད་ཇི་ལྟ་བ་བཞིན་དུ་ཤེས་པར་བྱ་བའི་ཕྱིར་བསྒྲིབས་པ་མེད་པའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་སྙན་དང་ལྡན་པས་ཐོགས་<line/>
པ་མེད་པའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་རྣ་བའི་སྐྱེ་མཆེད་ཤིན་ཏུ་བསྒོམས་པས་རྣ་བ་རྣམ་པར་དག་པར་གྱུར་ཅིག །སེམས་ཅན་ཐམས་ཅད་རྣམ་པར་<line/>
ཤེས་པ་ཞི་བ་སྐྱེ་བའི་ཕྱིར་བསྒྲིབས་པ་མེད་པའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་གསུང་ཁོང་དུ་ཆུད་པའི་ཕྱིར་ཆོས་ཀྱི་དབྱིངས་ལ་<line/>
གཞོལ་བའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་བསྒྲིབས་པ་མེད་པའི་ཆོས་རྣམ་པར་རིག་པར་བྱ་བའི་ཕྱིར་གནས་མེད་པའི་རྣ་བ་དང་ལྡན་པར་གྱུར་ཅིག །སེམས་<line/>
ཅན་ཐམས་ཅད་ཕྱིར་རྒོལ་བ་འཇིག་པར་བྱེད་པའི་ཤེས་པ་ལ་མི་ཕྱེད་པའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་རྣ་བ་ཤིན་ཏུ་དག་པ་ལ་དབང་སྒྱུར་བས་ཀུན་ཏུ་<line/>
འཇུག་པའི་རྣ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་སྙན་རང་ཏུ་འཐོབ་པར་བྱ་བ་ཐོབ་པས་ལྷའི་རྣ་བ་རབ་ཏུ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་<line/>
</page>
<page index="528" id="265A">༄༅། །སེམས་དཔའ་སེམས་དཔའ་ཆེན་པོས་རྣ་བ་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་རྣ་བ་རྣམ་<line/>
པར་དག་པའི་ཕྱིར་ཡོངས་སུ་བསྔོས་ནས་སྣ་རྣམ་པར་དག་པར་ཡོངས་སུ་བསྔོ་སྟེ། སེམས་ཅན་ཐམས་ཅད་ལེགས་པར་མཐོ་བའི་སྣ་དང༌། དཔེ་བྱད་བཟང་པོའི་སྣ་དང༌། མཚན་<line/>
བཟང་པོའི་སྣ་དང༌། ཤིན་ཏུ་ཡིད་དུ་འོང་པའི་སྣ་དང༌། རྣམ་པར་དག་པའི་སྣ་དང༌། རིམ་གྱིས་གཞོལ་བའི་སྣ་དང༌། མཛེས་པར་འཕགས་པའི་སྣ་དང༌། དགྲ་ཐམས་ཅད་རབ་ཏུ་<line/>
འདུལ་བའི་སྣ་དང༌། ངོ་བལྟ་ན་སྡུག་པའི་སྣ་དང༌། དེ་བཞིན་གཤེགས་པའི་སངས་རྒྱས་ཀྱི་ཤངས་རབ་ཏུ་འཐོབ་པའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་<line/>
ངོ་ལ་མི་སྡུག་པ་མེད་པ་དང༌། ཆོས་ཐམས་ཅད་ཀྱི་ངོ་དང༌། ཆགས་པ་མེད་པའི་ངོ་དང༌། བལྟ་ན་སྡུག་པའི་ངོ་དང༌། མི་མཐུན་པ་མེད་པའི་ངོ་དང༌། ཤིན་ཏུ་རྣམ་པར་དག་པའི་ངོ་<line/>
དང༌། ཁ་ན་མ་ཐོ་བ་མེད་པའི་ངོ་དང༌། དེ་བཞིན་གཤེགས་པའི་ཞལ་གྱི་དཀྱིལ་འཁོར་ལྟ་བུའི་ངོ་དང༌། ཀུན་ནས་ལྟ་བའི་ངོ་དང༌། ཡིད་དུ་འོང་ཞིང་ཚད་མེད་པའི་ངོ་དང་ལྡན་<line/>
པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣ་བ་དང༌། སྣ་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་<line/>
</page>
<page index="529" id="265B">ཅད་ལ་ཡོངས་སུ་བསྔོ་སྟེ། ཅི་ནས་ཀྱང་སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ལ་རབ་ཏུ་འཇུག་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱིས་སངས་རྒྱས་ཀྱི་ཆོས་<line/>
ཐམས་ཅད་ཤིན་ཏུ་འདུས་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱིས་སངས་རྒྱས་ཀྱི་ཆོས་ཐམས་ཅད་ཤིན་ཏུ་ཤེས་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་<line/>
ཅད་སངས་རྒྱས་ཀྱི་ཆོས་ཐམས་ཅད་ལ་ཤིན་ཏུ་འཇུག་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱིས་དེ་བཞིན་གཤེགས་པ་ཐམས་ཅད་ཤིན་ཏུ་མཐོང་བར་འགྱུར་བ་དང༌། ཅི་<line/>
ནས་ཀྱང་སེམས་ཅན་ཐམས་ཅད་ཀྱི་སངས་རྒྱས་ཀྱི་ཆོས་ཀྱི་སྒོ་ཁོང་དུ་ཆུད་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཤིན་ཏུ་ཟིལ་གྱིས་མི་ནོན་པའི་ཡོངས་སུ་དག་པ་ཐོབ་པར་<line/>
འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱིས་སངས་རྒྱས་ཀྱི་ཆོས་ཐམས་ཅད་ལ་སྣང་བ་རབ་ཏུ་འཐོབ་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱིས་སངས་རྒྱས་<line/>
ཀྱི་ཞིང་ཐམས་ཅད་ཡོངས་སུ་དག་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པའི་ལུས་དང་ལྡན་པར་འགྱུར་བ་དེ་ལྟ་<line/>
དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྐྱིད་པ་ཟིལ་གྱིས་མི་ནོན་པའི་ས་ལ་གནས་ཏེ་ཨུ་དུམ་ཝར་ལྟར་ཤིན་ཏུ་དཀོན་<line/>
</page>
<page index="530" id="266A">༄༅། །པར་སེམས་པའི་སེམས་རྣམ་པར་དག་པ་དང༌། གཏོང་བ་མི་དད་ཅིང་འབྱམས་ཀླས་པ་དང༌། དད་ཅིང་རླུང་སྤྲུགས་ཏེ་བཏང་བའི་སེམས་དང༌། ཡོངས་སུ་<line/>
གཏོང་བའི་བློ་མཐའ་ཡས་པ་དང༌། དུལ་བ་དང༌། ཡོངས་སུ་དུལ་བའི་ཡིད་ཀྱིས་གཏོང་བའི་དབང་པོ་དང༌། གཏོང་བ་ཐམས་ཅད་ཡོངས་སུ་གཏོང་བའི་མཐར་ཐུག་པའི་ཐམས་ཅད་<line/>
མཁྱེན་པའི་སྨོན་ལམ་དང༌། འགྲོ་བ་ཐམས་ཅད་བདེ་བར་བྱེད་པའི་གཏོང་བའི་འབྲས་བུ་དང༌། གཏོང་བ་ཆེན་པོ་དང༌། ཤིན་ཏུ་གཏོང་བ་དང༌། རབ་ཏུ་གཏོང་བ་དང༌། མཆོག་<line/>
ཏུ་གཏོང་བའི་སེམས་ཀྱིས་རང་གི་ལུས་དང༌། ཡན་ལག་དང༌། གདོང་གིས་ཀྱང་ཕན་འདོགས་པ་དང༌། མི་སྨོན་པར་གཏོང་བའི་སེམས་ཀྱིས་རྣམ་པ་དེ་ལྟ་བུའི་ཆོས་ལ་རབ་ཏུ་གནས་ཏེ།<line/>
ཇི་ལྟར་རྒྱལ་པོ་མེ་ཏོག་སོ་དང༌། གླང་པོའི་རྒྱལ་པོ་མཆེ་བ་དྲུག་པས་སོ་ཇི་ལྟར་བྱིན་པ་དེ་བཞིན་དུ་རང་གི་ལུས་དང༌། ཁ་ནས་སོ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་འདི་<line/>
ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་འགྲོ་བ་ཀུན་གྱིས་མཆོད་རྟེན་དུ་མཆོད་པར་འོས་པར་གྱུར་ཏེ་མཆེ་བ་དཀར་ཞིང་རྣོ་བ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་སངས་རྒྱས་ཀྱི་མཚན་རབ་ཏུ་ཐོབ་པས་སོ་མཉམ་ཞིང་ཐགས་བཟང་བར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་ལ་ལེགས་པར་<line/>
</page>
<page index="531" id="266B">ཞུགས་ཤིང་དུལ་བའི་སེམས་ཀྱིས་ཉེ་བར་སྤྱོད་པར་གྱུར་ཅིག །སེམས་ཅན་ཐམས་ཅད་གདོང་གི་དཀྱིལ་འཁོར་བལྟ་ན་སྡུག་ཅིང་ཁའི་ནང་དང་སོ་རྣམ་པར་དག་པར་གྱུར་ཅིག །སེམས་ཅན་<line/>
ཐམས་ཅད་ཁ་དང་སོ་དཔེ་མེད་པར་རྣམ་པར་དག་ཅིང་བཞིན་དྲན་པའི་རྒྱན་གྱིས་བརྒྱན་པར་གྱུར་ཅིག །སེམས་ཅན་ཐམས་ཅད་སོ་བཟང་པོའི་གསེབ་ནས་སྤོས་ཞིམ་པོའི་མཆོག་གྲངས་མེད་<line/>
པ་ཡིད་དུ་འོང་བ་དགའ་བ་སྐྱིད་པའི་ངད་འབྱུང་བས་ཡོངས་སུ་དག་ཅིང་སོ་བཞི་བཅུ་ཚང་བ་དང་ལྡན་པར་གྱུར་ཅིག །སེམས་ཅན་ཐམས་ཅད་ཤིན་ཏུ་དུལ་བའི་སོ་རབ་ཏུ་ཐོབ་ཅིང་བཀྲ་<line/>
ཤིས་དང༌། དགའ་བ་འཁྱིལ་བ་དང༌། པདྨོ་སྣ་ཚོགས་ཀྱིས་མཛེས་པར་བྲིས་པའི་སོ་དང་ལྡན་པར་གྱུར་ཅིག །སེམས་ཅན་ཐམས་ཅད་གདོང་གི་དཀྱིལ་འཁོར་ནས་ཚད་མེད་པའི་འོད་<line/>
ཟེར་སྣང་བ་འབྱུང་བས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་མཐའ་ཡས་པ་རབ་ཏུ་འབྱུང་བའི་སོ་དང་ལྡན་པར་གྱུར་ཅིག །སེམས་ཅན་ཐམས་ཅད་ཁ་ཟས་ལ་མ་ཆགས་མ་ཞེན་ཅིང་ཁ་<line/>
ན་མ་ཐོ་བ་མེད་པར་སྤྱོད་པས་སྦྱིན་པའི་གནས་དམ་པའི་མཐར་ཐུག་པར་གྱུར་ཏེ་སོའི་ཐགས་ལེགས་ཤིང་འབྲས་ཅན་ཁ་ཕྱེ་བ་ལྟ་བུར་གྱུར་ཅིག །སེམས་ཅན་ཐམས་ཅད་བྱང་ཆུབ་<line/>
སེམས་དཔའི་དམ་པ་ལུང་སྟོན་ཅིང་སོའི་གསེབ་ཀུན་ནས་འོད་འཕྲོ་བ། ཁ་དོག་མཐའ་ཡས་པའི་སྣང་བ་འབྱུང་བ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སོའི་<line/>
</page>
<page index="532" id="267A">༄༅། །སྦྱིན་པས་ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་མ་ལུས་པ་ཐམས་ཅད་མཁྱེན་པ་ཉིད་དུ་ཡང་དག་པར་བསྐྱེད་པ་དང༌། ཆགས་པ་<line/>
མེད་པའི་རྒྱན་གྱིས་ཆོས་ཐམས་ཅད་ཤེས་པ་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ལྕེ་བསླངས་ན། ཇི་ལྟར་<line/>
རྒྱལ་པོ་བཞིན་བཟང་དང༌། བྱང་ཆུབ་སེམས་དཔའ་ཕྱིར་མི་ལྡོག་པ་དང༌། དེ་མ་ཡིན་པའི་བྱང་ཆུབ་སེམས་དཔའ་གཞན་དག་གིས་ཀྱང་སྐྱེ་བའི་སྐྱེ་མཆེད་རྣམ་པ་སྣ་ཚོགས་དག་ལ་<line/>
གནས་ཤིང་ཚེ་རབས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་དེ་དང་དེ་དག་ཏུ་ཡོངས་སུ་བཏང་བར་གྱུར་པ་དེ་བཞིན་དུ། ངས་ཀྱང་སློང་བ་དེ་དག་རྒྱལ་པོ་ལ་འོས་པའི་སེངྒེའི་གདན་དག་<line/>
ལ་བཀོད་ཅིང་སློང་བས་མོས་པའི་སེམས་ཀྱིས་ཡིད་དུ་འོང་ཞིང་འཇམ་པའི་ངག་དང༌། བྱམས་པ་ལ་སྤྱོད་པའི་སེམས་ཀྱིས་རང་གི་ལྕེ་གཏོང་བའི་ཚེ། གཤེ་བ་མེད་པའི་སེམས་དང༌། རྨ་མེད་<line/>
པའི་སེམས་དང༌། ཉམས་པ་མེད་པའི་སེམས་དང༌། རིགས་ཆེན་པོའི་རིགས་དང་ལྡན་པའི་སེམས་དང༌། སངས་རྒྱས་ཀྱི་རིགས་སུ་བྱུང་བའི་སེམས་དང༌། བྱང་ཆུབ་ཀྱི་<line/>
སེམས་ལ་དགོད་ཅིང་གཞག་པའི་སེམས་དང༌། རྒྱུད་འཁྲུགས་པ་མེད་པའི་སེམས་དང༌། མཐུ་སྟོབས་ཆེན་པོའི་ཤུགས་ཀྱི་སེམས་དང༌། ལུས་ལ་མ་ཆགས་པའི་སེམས་<line/>
</page>
<page index="533" id="267B">དང༌། ཚིག་ཏུ་བརྗོད་པ་ལ་ཆགས་པ་མེད་པའི་སེམས་སུ་བྱས་ཏེ་པུས་མོའི་ལྷ་ང་ས་ལ་བཙུགས་ཤིང་བདག་གི་ཁ་ནས་ལྕེ་བྱུང་སྟེ་ལུས་ཐམས་ཅད་ལ་སློང་བ་དབང་བྱེད་དུ་བཅུག་ནས་<line/>
ཚིག་མཉེན་ཞིང་འཇམ་པ་དང༌། ཡིད་དུ་འོང་བ་དང༌། བྱམས་པར་སྤྱོད་པས་ཚིག་ཏུ་བརྗོད་ཅིང༌། ཅི་ནས་ཀྱང་ཁྱེད་དགའ་ཞིང་ཡིད་བདེ་བ་དང༌། མགུ་ཞིང་རངས་པར་བདག་གི་ལྕེ་<line/>
ལོངས་ལ། གང་དུ་དགོས་པ་དེའི་དགོས་པ་སྒྲུབས་ཤིག །ཅེས་ནས་དེ་ལྕེ་སྦྱིན་ཞིང་ཡོངས་སུ་གཏོང་བའི་ཚེ་ལྕེ་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་འདི་ལྟར་<line/>
ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཚིག་གི་ཚུལ་ཐམས་ཅད་ཀྱིས་ཤེས་པར་བྱེད་པའི་ཕྱིར་ལྕེ་ཤིན་ཏུ་ཡངས་པ་དང་ལྡན་པར་གྱུར་ཅིག །སེམས་ཅན་<line/>
ཐམས་ཅད་ཡང་དག་པ་ཇི་ལྟ་བ་བཞིན་གྱི་ཚིག་བདེན་པ་གཉིས་སུ་བྱ་བ་མེད་པ་དང་ལྡན་པར་གྱུར་ཏེ་གདོང་གི་དཀྱིལ་འཁོར་ཁེབས་པའི་ལྕེ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་སངས་རྒྱས་ཐམས་ཅད་ཀྱི་ཆོ་འཕྲུལ་དང༌། རྣམ་པར་འཕྲུལ་པ་ཡང་དག་པར་སྟོན་པའི་ཕྱིར་སངས་རྒྱས་ཀྱི་ཞིང་ཐམས་ཅད་དུ་ཁྱབ་པའི་ལྕེ་དང་ལྡན་པར་གྱུར་ཅིག །སེམས་ཅན་<line/>
ཐམས་ཅད་རོ་བྲོ་བའི་མཆོག་ཤིན་ཏུ་རྣམ་པར་དག་པ་དང་ལྡན་ཞིང་ཤིན་ཏུ་བསླབ་པའི་ལྕེ་དང་ལྡན་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་གྱི་ཚིག་ཤེས་པས་ཐེ་ཚོམ་<line/>
</page>
<page index="534" id="268A">༄༅། །གཅོད་པའི་ཕྱིར་ངེས་པའི་ཚིག་གི་དབྱིངས་མཐའ་ཡས་པ་ཡོད་པའི་ལྕེ་དང་ལྡན་པར་གྱུར་ཅིག །སེམས་ཅན་ཐམས་ཅད་ལྕེའི་མཛོད་ནས་འོད་ཟེར་བྱེ་བ་<line/>
ཁྲག་ཁྲིག་བརྗོད་དུ་མེད་པའི་ཡང་བརྗོད་དུ་མེད་པ་འགྱེད་པའི་ཕྱིར་སྣང་བ་མཐའ་ཡས་པ་འབྱུང་བའི་ལྕེ་དང་ལྡན་པར་གྱུར་ཅིག །སེམས་ཅན་ཐམས་ཅད་ཆོས་ཐམས་ཅད་རྣམ་པར་<line/>
ངེས་པའི་སྤོབས་པའི་ཚོགས་མི་ཟད་པས་སྟོན་ཅིང་བརྗོད་པས་ཚིག་ཤིན་ཏུ་ངེས་པ་བརྗོད་པའི་ལྕེ་དང་ལྡན་པར་གྱུར་ཅིག །སེམས་ཅན་ཐམས་ཅད་སྤྱོད་པ་ཀུན་བརྗོད་པ་ཚད་མེད་<line/>
པའི་མཛོད་ཀྱི་ལྕེ་དང་ལྡན་ཞིང་འདུལ་བའི་མཐའ་དང་མཉམ་པར་སེམས་ཅན་ཀུན་གྱི་ཚིག་ཐམས་ཅད་དང༌། སྨྲ་བ་ཐམས་ཅད་རྣམ་པར་འགྲེལ་བའི་ལྕེ་དང་ལྡན་པར་གྱུར་ཅིག །<line/>
སེམས་ཅན་ཐམས་ཅད་སྤྱོད་པ་རྗེས་སུ་རྗོད་པའི་ཚིག་གི་རྒྱ་མཚོ་ཐམས་ཅད་ལ་རབ་ཏུ་ཞུགས་པས་དབྱངས་ཀྱི་ཚོགས་དང༌། ཚིག་གི་རྣམ་པར་ཤེས་པའི་ལྕེ་དང་ལྡན་པར་<line/>
གྱུར་ཅིག །སེམས་ཅན་ཐམས་ཅད་སྤྱོད་པ་ཐམས་ཅད་མངོན་པར་རྗོད་པའི་ཡེ་ཤེས་ཀྱི་ཕ་རོལ་ཏུ་ཕྱིན་པ་ཐོབ་ཅིང་ཆོས་ཐམས་ཅད་ཀྱི་ཚིག་ཐམས་ཅད་ཤིན་ཏུ་སྟོན་པའི་ལྕེ་དང༌།<line/>
ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་མཁྱེན་པ་ཉིད་དུ་དམིགས་པའི་སྨོན་ལམ་ལ་རབ་ཏུ་བརྩོན་པ་དེ་ལྕེ་ཡོངས་སུ་བཏང་བས་<line/>
</page>
<page index="535" id="268B">ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་བསྒྲིབས་པ་མེད་པའི་ཡེ་ཤེས་ཆགས་པ་མེད་པ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །འདི་<line/>
ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ཀྱི་དམ་པ་མགོ་ལྟ་བུའི་ཡེ་ཤེས་ལ་འཇུག་ཅིང༌། སེམས་ཅན་ཐམས་ཅད་ཡོངས་སུ་བསྐྱབ་པའི་མགོ་བྱང་ཆུབ་<line/>
ཁོང་དུ་ཆུད་པར་བྱེད་པ་དང༌། ཆོས་ཐམས་ཅད་ཀྱི་མཆོག་ཚུལ་གྱི་མགོ་དང་ལྡན་པར་བྱ་བའི་ཕྱིར་ཡང་དག་པར་ལྟ་བ་དང༌། ཡེ་ཤེས་རྣམ་པར་དག་པའི་མགོ་ལ་ཡང་དག་པར་ལྟ་བ་དང༌།<line/>
བསྒྲིབས་པ་མེད་པའི་མགོ་ཡོངས་སུ་སྒྲུབ་པ་དང༌། ས་དམ་པའི་མགོ་རྗེས་སུ་ལྟ་བ་དང༌། འགྲོ་བ་ཐམས་ཅད་ཀྱི་ཡེ་ཤེས་དམ་པ་མགོ་ལྟ་བུ་འདོད་ཅིང་ཚོལ་བ་དང༌། ཁམས་གསུམ་པ་<line/>
ཐམས་ཅད་ཀྱིས་བལྟར་མེད་པའི་ཡེ་ཤེས་ཀྱི་མགོའི་དམ་པ་ཡང་དག་པར་སྒྲུབ་པ་དང༌། ཕྱོགས་ཐམས་ཅད་དུ་ཕྱིན་པའི་ཡེ་ཤེས་ཀྱི་རྒྱལ་པོའི་མགོ་ལ་མངོན་པར་མོས་པར་བྱེད་པ་དང༌།<line/>
ཆོས་ཐམས་ཅད་ལ་དབང་བྱེད་པ་ཟིལ་གྱིས་མི་ནོན་པའི་མགོ་ཡོངས་སུ་གྲུབ་པར་བྱེད་ཅིང༌། དེ་ལྟ་བུའི་ཆོས་ལ་སྤྱོད་པར་བརྩོན་པའི་བྱང་ཆུབ་སེམས་དཔའ་སངས་རྒྱས་ཀྱི་རིགས་ཐམས་ཅད་<line/>
ཀྱི་ཡོངས་སུ་གཏོང་བའི་ཚུལ་ལ་བསླབ་པ། སངས་རྒྱས་ལ་མོས་པ་སྐྱེས་པས་དགེ་བའི་རྩ་བ་རབ་ཏུ་ཐོབ་པ། སློང་བ་མཐའ་ཡས་བས་དགའ་བས་ཡོངས་སུ་རྒྱས་པའི་སེམས་དང་ལྡན་པ་<line/>
</page>
<page index="536" id="269A">༄༅། །ཡིད་ཀྱི་དབང་པོ་ཤིན་ཏུ་གསལ་བ། རྒྱུད་རབ་ཏུ་དྭངས་ཤིང་སེམས་དང་ཡིད་ཤིན་ཏུ་དྭངས་པ། སངས་རྒྱས་ཀྱི་ཆོས་ལ་དགའ་བའི་སྣང་བ་ཐོབ་པ། བྱང་ཆུབ་ཀྱི་<line/>
སེམས་བསྐྱེད་པ་ཤིན་ཏུ་རྒྱ་ཆེ་བ་རྒྱུན་མི་འཆད་པར་སེམས་པ། གཏོང་བ་ཆེན་པོ་གཏོང་བ། ཤིན་ཏུ་གཏོང་བས་གཏོང་བའི་ཡིད་དང་ལྡན་པ། དབང་པོ་ཤིན་ཏུ་དགའ་བས་ཉེ་བར་<line/>
བརྟན་པའི་ཆོས་ཅན། ལྷག་པའི་བསམ་པ་ཡངས་ཤིང་དགེ་ལ་རྒྱ་ཆེ་བས་སྦྱིན་པ་གཏོང་བར་མངོན་པར་འདོད་པ། དེ་ཇི་ལྟར་བྱང་ཆུབ་སེམས་དཔའ་ཡེ་ཤེས་མཆོག་དང༌། སྐྱེས་<line/>
བུ་དམ་པ་ཀ་ཤིའི་རྒྱལ་པོ་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྲངས་མེད་པ་དག་ཀྱང་མགོ་ཡོངས་སུ་གཏོང་བར་གྱུར་པ་དེ་ལྟར་མགོ་གཏོང་བའི་<line/>
ཚེ་མགོ་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་འདི་ལྟར་སེམས་ཅན་ཐམས་ཅད་ཀྱིས་སངས་རྒྱས་ཀྱི་དབུ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །སྤྱི་<line/>
གཙུག་བལྟར་མི་སྣང་བ་དང༌། སྐྱེ་མཆེད་ཟིལ་གྱིས་མི་ནོན་པ་དང༌། ཞིང་ཐམས་ཅད་དུ་མངོན་པར་འཕགས་པ་དང༌། བུམ་པ་རྒྱས་པ་དང༌། དགའ་བ་འཁྱིལ་བ་དང༌། སྐྲ་དང་མགོའི་<line/>
འོད་དང༌། འོད་ཟེར་སྣ་ཚོགས་ཀྱིས་རྣམ་པར་བརྒྱན་པ་དང༌། འཇིག་རྟེན་ཐམས་ཅད་དུ་རྨད་དུ་བྱུང་བ་དང༌། དཔལ་གྱི་བེའུས་བརྒྱན་པ་དང༌། སངས་རྒྱས་ཀྱི་དབུ་དང་ལྡན་པ་དང༌།<line/>
</page>
<page index="537" id="269B">ཡེ་ཤེས་ཀྱི་མགོ་རྟོགས་པར་བྱ་བ་དང༌། འགྲོ་བ་ཐམས་ཅད་ཀྱི་མཆོག་ཏུ་ཕྱིན་པའི་མགོ་དང་ལྡན་པ་དང༌། མགོ་རྣམ་པར་དག་པ་དང༌། ཡེ་ཤེས་ཀྱི་དཀྱིལ་འཁོར་གྱི་མགོ་ཡོངས་སུ་རྫོགས་<line/>
པར་བྱ་བའི་ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མགོ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་འདི་ལྟར་འགྲོ་བ་ཐམས་ཅད་ཀྱི་ཆོས་ཀྱི་<line/>
མཆོག་ཡོངས་སུ་རྫོགས་པ་དང༌། ཡེ་ཤེས་ཀྱི་ཡན་ལག་དམ་པ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སློང་བ་རྣམས་<line/>
ལ་དད་པའི་ལག་པ་ཐོག་མར་འགྲོ་བ་དང༌། ཕན་འདོགས་པའི་ཚུལ་དང༌། ཆོས་སྤྱོད་པ་ལ་བརྩོན་པར་འགྲོ་ཞིང་ལྡོག་པ་དང༌། རིན་པོ་ཆེའི་ལག་པ་ཐོག་མར་འགྲོ་བས་ལག་པ་གཏོང་བ་<line/>
དང༌། སྤྱོད་པ་དོན་ཡོད་པའི་བྱང་ཆུབ་སེམས་དཔའི་ལམ་ལ་སྤྱོད་པ་དང༌། ལག་ཤིན་ཏུ་བརྐྱང་ཞིང་གཏོང་བའི་སེམས་མ་འཁྲུགས་པ་དང༌། རིམ་པར་སྤྱོད་པའི་ཚུལ་ཤིན་ཏུ་ངེས་པ་དང༌།<line/>
བྱང་ཆུབ་སེམས་དཔའ་སེངྒེའི་རྩལ་གྱིས་སྤྱོད་ཅིང༌། ལག་པ་ཡངས་པ་གཏོང་བ་ལ་མོས་པས་ལག་པ་ཡོངས་སུ་གཏོང་བ་དང༌། ཚུལ་གྱི་གཞི་ཆེན་པོ་རབ་ཏུ་བརྟན་པ་ལ་སྤྱོད་པའི་བྱང་ཆུབ་<line/>
སེམས་དཔའི་ཡི་དམ་དང༌། ཚོར་བས་མ་ཉམས་པའི་བློ་དང་བ་དང༌། འགྲོ་བ་མ་ཡིན་པར་འགྲོ་བ་ལས་ཕྱིར་ལོག་པའི་འགྲོ་བས་བྱང་ཆུབ་ཏུ་འབྱུང་བས་དེ་ཇི་ལྟར་བྱང་ཆུབ་སེམས་དཔའ་རྟག་ཏུ་བརྩོན་<line/>
</page>
<page index="538" id="270A">༄༅། །པ་དང༌། རྒྱལ་པོ་དགའ་ལྡན་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ཚད་མེད་པ་དག་ཀྱང་སྐྱེ་བའི་སྐྱེ་གནས་སྣ་ཚོགས་<line/>
དག་ན་གནས་ཤིང་ལག་པ་ཡོངས་སུ་གཏོང་བར་གྱུར་པ་དེ་ལྟར་བྱང་ཆུབ་སེམས་དཔའ་སེམས་ཡངས་ཤིང་རྒྱ་ཆེ་བ་ཚད་མེད་པ་དང་ལྡན་པ། སངས་རྒྱས་རྒྱ་མཚོ་མཐོང་བར་གྱུར་པ།<line/>
ཆོས་ཀྱི་རྒྱུད་ཀྱི་སྒོ་རྣམ་པར་བྱེ་བ། འཇིག་རྟེན་གྱི་ཁམས་ཐམས་ཅད་དུ་ཁྱབ་པར་གཏོང་བའི་ལག་པ་དང་ལྡན་པ། ཐམས་ཅད་མཁྱེན་པའི་བྱང་ཆུབ་ཡང་དག་པར་འཛིན་པའི་སྨོན་ལམ་<line/>
ཅན༑ སེམས་བསྐྱེད་པ་རྡུལ་མེད་པ་དང་འགྲོགས་པས་ཀུན་ནས་བསྐོར་བ་མེད་པ། ཡེ་ཤེས་དང་ཆོས་ཀྱི་ལུས་རྒྱུན་མི་འཆད་པ། མི་ཤིགས་མི་ཆོད་པའི་ལུས་དང་ལྡན་པ། བདུད་<line/>
ཀྱི་ལས་ཐམས་ཅད་ཀྱིས་མི་སྒྲུབ་པ། དགེ་བའི་བཤེས་གཉེན་གྱིས་ཉེ་བར་བརྟན་པས་སེམས་སྤེལ་བ། བྱང་ཆུབ་སེམས་དཔའ་ཐམས་ཅད་ཀྱིས་སྤྱད་པ་དང་གཅིག་ཏུ་གྱུར་པའི་<line/>
གཏོང་བས་བྱུང་བ་དེ། སློང་བ་ལ་རྐང་ལག་གི་སྦྱིན་པ་བྱེད་ཅིང་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། ཐམས་ཅད་མཁྱེན་<line/>
པ་ཉིད་དུ་དམིགས་ཏེ་རྐང་ལག་ཡོངས་སུ་བཏང་བ་ཡོངས་སུ་བྱིན་པ་འདི་ལ་དགེ་བའི་རྩ་བ་ཅི་ཡོད་པ་དེ་དག་འདི་ལྟར་སེམས་ཅན་ཐམས་ཅད་ལ་ཡོངས་སུ་བསྔོའོ། །དགེ་བའི་རྩ་བ་<line/>
</page>
<page index="539" id="270B">འདིས་སེམས་ཅན་ཐམས་ཅད་རྫུ་འཕྲུལ་གྱི་རྐང་པ་ཐོབ་ཅིང་རིན་པོ་ཆེའི་ལག་པ་དང་ལྡན་པར་གྱུར་ཅིག །དེ་དག་རིན་པོ་ཆེའི་ལག་པ་དེས་སེམས་ཅན་ཐམས་ཅད་ལ་སྦྱིན་པའི་གནས་ཀྱི་<line/>
འདུ་ཤེས་རབ་ཏུ་ཐོབ་སྟེ་ཕན་ཚུན་གྱི་ལུས་ལ་རིན་པོ་ཆེས་བརྒྱན་པ་འཐོབ་པར་གྱུར་ཅིག །མངོན་པར་འཐོབ་པར་གྱུར་ཅིག །རབ་ཏུ་འཐོབ་པར་གྱུར་ཅིག །སངས་རྒྱས་ཀྱི་ཞིང་ཐམས་ཅད་<line/>
དུ་ཁྱབ་པའི་རིན་པོ་ཆེའི་རྒྱན་གྱི་སྤྲིན་གྱིས་སངས་རྒྱས་ཐམས་ཅད་མཆོད་པར་གྱུར་ཅིག །སེམས་ཅན་དེ་དག་ཐམས་ཅད་ཀྱང་ཕན་ཚུན་དུ་ཞེ་སྡང་བ་མེད་པའི་སེམས་དང་ལྡན་ཞིང་ཕན་<line/>
ཚུན་བྱམས་པའི་སེམས་དང་ལྡན་པར་གྱུར་ཅིག །དེ་དག་སངས་རྒྱས་ཀྱི་ཞིང་ཐམས་ཅད་ཀྱི་རྗེས་སུ་དོང་ཞིང་འཇིགས་པ་མེད་པ་ལ་གནས་ཏེ་མངོན་པར་འདུ་བྱ་བ་མེད་པའི་ཕྱིར་ཐམས་ཅད་<line/>
ལག་ན་རིན་པོ་ཆེ་ཐོགས་པ་དང༌། ལག་ན་སྤོས་ཐོགས་པ་དང༌། ལག་ན་གོས་ཐོགས་པ་དང༌། ལག་ན་གདུགས་ཐོགས་པ་དང༌། ལག་ན་ཕྲེང་བ་ཐོགས་པ་དང༌། ལག་ན་མེ་ཏོག་ཐོགས་པ་དང༌།<line/>
ལག་ན་ཕྱེ་མ་ཐོགས་པ་དང༌། ལག་ན་ལྷབ་ལྷུབ་ཐོགས་པ་དང༌། ལག་ན་མེ་ཏོག་མཐའ་ཡས་པ་ཐོགས་པར་གྱུར་ཏེ་ཀུན་ནས་སྒོ་དང་ལྡན་པའི་ཐབས་ལ་གནས་ཤིང་སངས་རྒྱས་ཐམས་<line/>
ཅད་ལ་མཆོད་པར་བརྩོན་པའི་སེམས་དང༌། སངས་རྒྱས་ཀྱི་ཞིང་ཀུན་ཏུ་འགྲོ་བའི་རྫུ་འཕྲུལ་དང༌། སངས་རྒྱས་ཀྱི་ཞིང་ཐམས་ཅད་དུ་ཐོགས་པ་མེད་པའི་ལག་པ་དང༌། འགྲོ་བ་ཐམས་ཅད་<line/>
</page>
<page index="540" id="271A">༄༅། །ཡང་དག་པར་འཛིན་པའི་རྫུ་འཕྲུལ་དང༌། ཆོ་འཕྲུལ་གྱི་ལག་པ་མཚན་བཟང་པོ་དང་ལྡན་པའི་ལག་པ་དང༌། འོད་ཟེར་གྱི་མཛོད་མཐའ་ཡས་པའི་དཀྱིལ་འཁོར་<line/>
རབ་ཏུ་གཏོང་བའི་ལག་པ་དང༌། འགྲོ་བ་ཐམས་ཅད་ལག་མཐིལ་གཅིག་གིས་ཡོག་པར་བྱེད་པའི་ལག་པ་དང༌། དྲ་བར་འབྲེལ་ཅིང་སེན་མོ་ཟངས་ལྟར་འདུག་པའི་ལག་པ་དང༌།<line/>
སངས་རྒྱས་ཀྱི་ཕྱག་ཤིན་ཏུ་ཡངས་པ་དང་ལྡན་པས་སངས་རྒྱས་ཐམས་ཅད་ལ་མཆོད་པ་བྱེད་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་<line/>
རྒྱ་མཚོ་ཐམས་ཅད་ལ་རབ་ཏུ་ཞུགས་པའི་སེམས་བསྐྱེད་པ་དང༌། ཁས་ལེན་པའི་ངང་ཚུལ་དང༌། སློང་བ་ཐམས་ཅད་ལ་མངོན་པར་མོས་ཤིང་འདོད་པས་དགའ་བ་དང༌། སྤྲོ་བ་དང༌།<line/>
དད་པ་ཆེན་པོ་རབ་ཏུ་ཐོབ་པ་དང༌། སློང་བ་འབོད་པར་སྟོན་པ་དང༌། སངས་རྒྱས་ཀྱི་ཆོས་རྒྱ་མཚོ་ཐམས་ཅད་ཀྱི་རྗེས་སུ་ཞུགས་པའི་དེ་བཞིན་གཤེགས་པའི་དགེ་བའི་རྩ་བ་ཐམས་<line/>
ཅད་དང་རྒྱུད་ཀྱི་ཚུལ་གཅིག་ཏུ་གྱུར་པས་རྐང་ལག་ཡོངས་སུ་གཏོང་བ་བྱེད་ཅིང༌། འགྲོ་བ་ཐམས་ཅད་ཀྱི་བྱང་ཆུབ་ཚོལ་བའི་ཚེ་རྐང་ལག་ཡོངས་སུ་བཏང་བས་ཡང་དག་པར་བསྡུས་<line/>
པའི་དགེ་བའི་རྩ་བ་དེ་དག་འདི་ལྟར་ཐམས་ཅད་གཏོང་བའི་དོན་དུ་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་མཁྱེན་པའི་བསམ་པ་<line/>
</page>
<page index="541" id="271B">དང༌། སེམས་དང༌། ཡིད་དུ་ལྡན་པ། བྱང་ཆུབ་ཀྱི་སེམས་ཀྱིས་རབ་ཏུ་དགའ་བ། བྱང་ཆུབ་སེམས་དཔའི་སྤྱོད་པ་ལ་མངོན་པར་དད་པའི་སེམས་དང་ལྡན་པ། ཚོར་བས་དེངས་པར་མི་<line/>
འགྱུར་བའི་སེམས་དང་ལྡན་པ། སློང་བ་ཐམས་ཅད་ལ་མངོན་པར་མོས་པའི་སེམས་དང་ལྡན་པ། ལེན་པ་ཐམས་ཅད་ལ་ཞེ་མི་སྡང་བའི་སེམས་དང་ལྡན་པ། བྱང་ཆུབ་སེམས་<line/>
དཔའ་ཐམས་ཅད་ཀྱི་གཏོང་བའི་ལམ་དུ་རབ་ཏུ་ཞུགས་པའི་སེམས་དང་ལྡན་པ། བྱང་ཆུབ་སེམས་དཔའ་ཐམས་ཅད་ཀྱི་གཏོང་བས་སྦྱིན་པར་བྱ་བའི་རྗེས་སུ་སྲུང་བའི་སེམས་དང་<line/>
ལྡན་པ༑ བྱང་ཆུབ་སེམས་དཔའི་སྦྱིན་པ་རྒྱ་ཆེན་པོས་གཏོང་བ་ཤིན་ཏུ་གཏོང་བའི་སེམས་དང་ལྡན་པ། ཕྱིར་མི་ལྡོག་པའི་སེམས་རྒྱུན་མི་འཆད་པ་དང་ལྡན་པ། བདག་གི་ལུས་<line/>
ལ་ཕངས་པར་མི་ལྟ་བའི་སེམས་དང་ལྡན་པ། དེ་ཇི་ལྟར་བྱང་ཆུབ་སེམས་དཔའ་ཆོས་ཀྱི་འབྱུང་གནས་དང༌། རྒྱལ་པོ་ཡིད་བདེ་བར་སེམས་པ་དང༌། དེ་མ་ཡིན་པའི་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་གཞན་གྲངས་མེད་པ་དག་ཀྱང་སྐྱེ་བའི་སྐྱེ་གནས་དེ་དང་དེ་དག་ལ་གནས་ཤིང་ཁྲག་ཡོངས་སུ་གཏོང་བར་གྱུར་པ་དེ་ལྟར་སློང་བ་རྣམས་ལ་རང་གི་ལུས་ཀྱི་<line/>
ཁྲག་གཏོང་བའི་ཚེ་ཁྲག་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཆོས་དང་ཡེ་<line/>
</page>
<page index="542" id="272A">༄༅། །ཤེས་ཀྱི་ལུས་དང་ལྡན་ཞིང་བྱང་ཆུབ་སེམས་དཔའི་ལུས་ཕུན་སུམ་ཚོགས་པ་དང་ལྡན་པར་གྱུར་ཅིག །སེམས་ཅན་ཐམས་ཅད་རྡོ་རྗེའི་སྙིང་པོ་དང་<line/>
འདྲ་བར་དགེ་སྦྱོང་གི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ལུས་ཉམས་པ་མེད་ཅིང་དག་པ་དང་ལྡན་ཏེ་ལུས་ལ་རྨ་མེད་པར་གྱུར་ཅིག །སེམས་ཅན་ཐམས་<line/>
ཅད་འཇིག་རྟེན་གྱིས་མི་འཕྲོག་པའི་སེམས་དང་ལྡན་ཞིང་སྤྲུལ་པ་ལྟ་བུའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་འོད་དང་བའི་ལུས་ཉམས་པ་མེད་པ་དང་ལྡན་<line/>
ཞིང་ཡིད་དུ་འོང་བའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྐུ་མི་གནས་པ་དང་ལྡན་ཞིང་ཆོས་ཀྱི་དབྱིངས་སུ་མངོན་པར་སྐྱེས་པའི་ལུས་<line/>
དང་ལྡན་པར་གྱུར་ཅིག །སེམས་ཅན་ཐམས་ཅད་གཞན་ཐམས་ཅད་ལུས་ཐམས་ཅད་ལ་རིམ་གྲོ་བྱེད་པའི་ལུས་དང་ལྡན་ཞིང་རིན་པོ་ཆེ་ལྟ་བུའི་འོད་ཡོད་པའི་ལུས་དང་ལྡན་པར་གྱུར་<line/>
ཅིག །སེམས་ཅན་ཐམས་ཅད་འཆི་བ་མེད་པའི་དབྱིངས་སུ་ཆོས་ཀྱི་སྐྱིད་པ་ལ་དབང་སྒྱུར་བའི་ལུས་དང་ལྡན་ཞིང་ཡེ་ཤེས་དམ་པའི་ལུས་དང་ལྡན་པར་གྱུར་ཅིག །སེམས་ཅན་<line/>
ཐམས་ཅད་འགྲོ་བ་ཀུན་གྱིས་བལྟ་ན་དོན་ཡོད་པར་སྐྱེས་པས་རིན་པོ་ཆེ་རྒྱ་མཚོ་ལྟ་བུའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་འཇིག་རྟེན་ཀུན་གྱི་གཙེ་བས་གོས་པ་མེད་ཅིང་བར་<line/>
</page>
<page index="543" id="272B">སྣང་གི་རང་བཞིན་གྱི་ལུས་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རང་གི་ལུས་ལས་ཁྲག་གི་སྦྱིན་པ་བྱེད་པའི་ཚེ་ཡེ་ཤེས་ཀྱི་ཐེག་པ་དང༌། ཐེག་པ་ཆེན་<line/>
པོ་ལ་རབ་ཏུ་གཞོལ་བའི་སེམས་ཀྱིས་དགེ་བའི་རྩ་བ་དེ་དག་ཡོངས་སུ་བསྔོའོ། །དག་པའི་ཡིད་ཀྱིས་ཡོངས་སུ་བསྔོའོ། །ཡངས་པའི་ཡིད་ཀྱིས་ཡོངས་སུ་བསྔོའོ། །དགའ་བའི་ཡིད་ཀྱིས་ཡོངས་སུ་བསྔོའོ།།<line/>
རངས་པའི་ཡིད་ཀྱིས་ཡོངས་སུ་བསྔོའོ། །སྤྲོ་བའི་ཡིད་ཀྱིས་ཡོངས་སུ་བསྔོའོ། །ཞུམ་པ་མེད་པའི་ཡིད་ཀྱིས་ཡོངས་སུ་བསྔོའོ། །བདེ་བའི་ཡིད་ཀྱིས་ཡོངས་སུ་བསྔོའོ། །དང་བའི་ཡིད་ཀྱིས་ཡོངས་སུ་<line/>
བསྔོའོ། །མགུ་བའི་ཡིད་དང༌། རབ་ཏུ་དགའ་བའི་ཡིད་དང༌། ཡིད་བདེ་ཞིང་རངས་པ་སྐྱེས་པས་དགེ་བའི་རྩ་བ་འདི་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་<line/>
པོ་གཏོང་བའི་སེམས་གཞལ་དུ་མེད་པའི་དགའ་བས་རྣམ་པར་འཕེལ་བ་དང༌། བྱང་ཆུབ་སེམས་དཔའ་དང་མཁས་པའི་སྐྱེ་བོས་བསྟེན་པའི་ཟླ་མེད་པའི་དགེ་བའི་རྩ་བ་དང༌། ལྷག་པའི་བསམ་<line/>
པ་དམ་པ་འཇིག་རྟེན་གྱི་དྲི་མ་བསལ་བ་དང༌། སློང་བ་ཐམས་ཅད་ཀྱིས་ཟད་པར་མི་ནུས་པའི་ནང་གི་ལུས་ཉེ་བར་བླངས་པའི་ཡོངས་སུ་གཏོང་བ་དང༌། ཡོན་ཏན་རིན་པོ་ཆེས་ཡང་དག་པར་བླངས་<line/>
པའི་དགེ་བ་འབྱམས་ཀླས་པ་དང༌། བྱང་ཆུབ་སེམས་དཔའ་ཐམས་ཅད་ཀྱི་ཡི་དམ་གྱིས་ཉེ་བར་བླངས་པའི་སྦྱིན་པའི་ཚོགས་ཆེན་པོ་དང༌། སློང་བ་ཐམས་ཅད་ཀྱི་ཡིད་ཀྱིས་འདོད་པར་བསམ་པ་<line/>
</page>
<page index="544" id="273A">༄༅། །བཏང་ཡང་འགྱོད་པ་མེད་པའི་སེམས་དང༌། སྦྱིན་པ་ལ་དམིགས་པའི་དངོས་པོས་ཤིན་ཏུ་བརྟགས་པའི་ལས་ཀྱི་རྣམ་པར་སྨིན་པའི་རྟེན་དང༌། ལེན་པ་རྣམས་<line/>
ལ་སྦྱིན་པ་ཡོངས་སུ་གཏོང་བའི་སེམས་ཉམས་པ་མེད་པ་དང༌། སངས་རྒྱས་ཐམས་ཅད་མངོན་དུ་གྱུར་པ་ཕ་ལྟ་བུའི་འདུ་ཤེས་སུ་མངོན་པར་འཛིན་པ་དང༌། འགྲོ་བ་ཐམས་ཅད་ལ་མངོན་<line/>
དུ་གྱུར་པའི་སེམས་ཅན་ཐམས་ཅད་རྣམ་པར་དག་པ་ལ་གནས་པ་དང༌། འཇིག་རྟེན་གྱི་ཁམས་ཐམས་ཅད་མངོན་དུ་གྱུར་པའི་སངས་རྒྱས་ཀྱི་ཞིང་གི་རྒྱན་ཐམས་ཅད་དང༌། འགྲོ་བ་ཐམས་<line/>
ཅད་ལ་མངོན་དུ་གྱུར་པའི་སྙིང་རྗེ་ཆེན་པོས་ཡོངས་སུ་སྐྱོབ་པ་དང༌། སངས་རྒྱས་ཐམས་ཅད་ཀྱི་བྱང་ཆུབ་ལ་མངོན་དུ་གྱུར་པའི་སྟོབས་བཅུ་རྣམ་པར་སྤྱོད་པ་དང༌། འདས་པ་དང༌། མ་<line/>
འོངས་པ་དང༌། ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་མངོན་དུ་གྱུར་པའི་དགེ་བའི་རྩ་བ་མཐུན་པ་ཡོངས་སུ་རྫོགས་པར་བྱ་བ་དང༌། མི་འཇིགས་པ་ཐམས་ཅད་མངོན་དུ་<line/>
གྱུར་པའི་ཁྱུ་མཆོག་དང༌། སེངྒེའི་ང་རོ་བསྒྲགས་པ་དང༌། དུས་གསུམ་མངོན་དུ་གྱུར་པའི་དུས་ཐམས་ཅད་མཉམ་པ་ཉིད་ཀྱི་ཡེ་ཤེས་དང༌། དུས་གསུམ་ཐམས་ཅད་མངོན་དུ་གྱུར་པའི་<line/>
ཕྱི་མའི་མཐའི་བསྐལ་པར་ཐུག་པར་ཞེ་ནོན་པའི་བྱང་ཆུབ་སེམས་དཔའི་སྨོན་ལམ་དང༌། ཡོངས་སུ་ཡིད་ཆད་པ་མེད་པས་མངོན་དུ་གྱུར་པའི་སེམས་བསྐྱེད་པ་གྲངས་མེད་པས་དེ་ཇི་ལྟར་<line/>
</page>
<page index="545" id="273B">བྱང་ཆུབ་སེམས་དཔའ་ཕན་པ་ཚོལ་བ་དང༌། རྒྱལ་པོ་ཐམས་ཅད་གཏོང་བ་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྲངས་མེད་པ་དག་ཀྱང་སྐྱེ་བའི་སྐྱེ་མཆེད་སྣ་ཚོགས་<line/>
དག་ན་གནས་ཤིང་ཤ་དང༌། རྐང་ཡོངས་སུ་གཏོང་བ་དེ་ལྟ་སློང་བ་རྣམས་ལ་ལུས་ལས་ཤ་དང༌། རྐང་ཡོངས་སུ་གཏོང་བའི་ཚེ་ཤ་དང༌། རྐང་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་<line/>
རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདི་སེམས་ཅན་ཐམས་ཅད་རྡོ་རྗེའི་སྙིང་པོ་ལྟར་མཁྲེགས་པའི་ཡན་ལག་དང་ལྡན་ཞིང་མི་ཤིགས་པའི་ལུས་དང་<line/>
ལྡན་པར་གྱུར་ཅིག །སེམས་ཅན་ཐམས་ཅད་གསོབ་མེད་པའི་ལུས་རབ་ཏུ་ཐོབ་པས་གསོག་མ་ཡིན་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ཡིད་ཀྱི་རང་བཞིན་གྱི་ལུས་རྣམ་པར་<line/>
དག་པ་དང་ལྡན་ཞིང༌། སངས་རྒྱས་ཀྱིས་བརྒྱན་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་མཚན་སུམ་ཅུ་གཉིས་ཀྱིས་ལུས་ཤིན་ཏུ་གྲུབ་པས་བསོད་ནམས་བརྒྱ་པའི་མཚན་གྱི་ལུས་<line/>
དང་ལྡན་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བཅུ་ཐ་མི་དད་ཅིང་མ་ཉམས་པ་དང་ལྡན་ཏེ་དཔེ་བྱད་བཟང་པོ་བརྒྱད་ཅུས་རྣམ་པར་བྲིས་པའི་ལུས་དང་ལྡན་པར་གྱུར་<line/>
ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྐུ་རབ་ཏུ་ཐོབ་པས་མཐའ་ལས་འདས་པ་ཚད་མེད་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་བདུད་ཐམས་ཅད་ཀྱི་དཀྲུག་<line/>
</page>
<page index="546" id="274A">༄༅། །མ་རབ་ཏུ་འཇོམས་པས་ཀུན་ཏུ་ཁྱབ་པའི་སྤྱོད་ལམ་དང་ལྡན་ཞིང་ཐུབ་པ་མེད་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་འདས་པ་དང༌། མ་བྱོན་<line/>
པ་དང༌། ད་ལྟར་བྱུང་བའི་སངས་རྒྱས་ཐམས་ཅད་དང་ལུས་གཅིག་པར་གྱུར་ཅིག །སེམས་ཅན་ཐམས་ཅད་ནམ་མཁའི་དབྱིངས་ཀུན་ཏུ་ཆོས་ཀྱི་སྐུས་ཁྱབ་པར་བྱེད་པའི་ཕྱིར་ཆགས་པ་མེད་<line/>
པའི་ལུས་མངོན་པར་གྲུབ་པར་གྱུར་ཅིག །སེམས་ཅན་ཐམས་ཅད་འགྲོ་བ་ཐམས་ཅད་ཤོང་བའི་ལུས་དང་ལྡན་ཞིང་བྱང་ཆུབ་ཀྱི་ལུས་དམ་པ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་<line/>
སེམས་དཔའ་སེམས་དཔའ་ཆེན་པོ་ཐམས་ཅད་མཁྱེན་པར་དམིགས་པའི་སེམས་དང་ལྡན་པ་སློང་བ་ལ་ཤ་དང་རྐང་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་<line/>
སངས་རྒྱས་ཀྱི་སྐུ་མཐའ་ལས་འདས་པ་ཚད་མེད་པ་རྣམ་པར་དག་པ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་རྒྱུད་<line/>
ལ་བསླབ་པའི་སེམས་དང་ལྡན་པ། སྦྱིན་པ་ཐམས་ཅད་བྱིན་པས་སྤྱོད་པའི་སེམས་དང་ལྡན་པ། སྦྱིན་པའི་ཕ་རོལ་ཏུ་ཕྱིན་པ་ཆེན་པོ་ཐོབ་པའི་སེམས་དང་ལྡན་པ། ཕ་རོལ་ཏུ་འགྲོ་བའི་<line/>
སྦྱིན་པ་གྲུབ་པའི་སེམས་དང་ལྡན་པ། བྱང་ཆུབ་སེམས་དཔའ་ཐམས་ཅད་ཀྱིས་བྱིན་པའི་རྗེས་སུ་བསླབ་པའི་སེམས་དང་ལྡན་པ། སྦྱིན་པ་དང་ཡོངས་སུ་གཏོང་བ་ཐམས་ཅད་ཀྱི་ཟད་མི་<line/>
</page>
<page index="547" id="274B">ཤེས་པའི་སེམས་དང་ལྡན་པ། སྦྱིན་པའི་གནས་ཐམས་ཅད་ལ་ཤིན་ཏུ་གནས་པའི་སེམས་དང་ལྡན་པ། བྱང་ཆུབ་སེམས་དཔའ་ཐམས་ཅད་ཀྱི་སྦྱིན་པའི་ལས་པ་རབ་ཏུ་གནས་པ་དེ་སེམས་<line/>
དང་ལྡན་པ། སངས་རྒྱས་ཐམས་ཅད་ཡིད་ལ་བྱ་བས་མངོན་དུ་གྱུར་པའི་གཏོང་བའི་སེམས་དང་ལྡན་པ། སློང་བ་ཐམས་ཅད་རྒྱུན་མི་འཆད་པར་རྒྱུ་བ་རབ་ཏུ་མཆོད་དང་སེམས་དང་ལྡན་པ།<line/>
དེ་ཇི་ལྟར་བྱང་ཆུབ་སེམས་དཔའ་ཡོངས་སུ་སྐྱོ་བ་མེད་པ་དང༌། རྒྱལ་པོ་གཡོ་བ་མེད་པ་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྲངས་མེད་པ་དག་གིས་ཀྱང་<line/>
སྙིང་ཡོངས་སུ་བཏང་བར་གྱུར་པ་དེ་ལྟར་སློང་བ་ཀུན་ལས་འོངས་པ་རྣམས་ཀྱིས་བསླངས་ཤིང་རང་གི་ལུས་ལས་སྙིང་ཡོངས་སུ་གཏོང་ཞིང་སྦྱིན་པ་བྱེད་པ་དང༌། སྤོང་བ་དང༌། ཐོབ་པར་བྱེད་པ་དང༌།<line/>
ལྷག་པའི་བསམ་པ་རྣམ་པར་སྦྱོང་བ་དང༌། འགྲོ་བ་ཐམས་ཅད་རབ་ཏུ་དགྲོལ་བའི་ཕྱིར་སྟོབས་བཅུའི་བྱང་ཆུབ་ལ་དམིགས་པར་བྱེད་པ་དང༌། སྨོན་ལམ་ཆེན་པོས་ནན་ཏན་དུ་བྱེད་པ་དང༌། བྱང་<line/>
ཆུབ་སེམས་དཔའི་སྤྱོད་པ་ལ་ཡང་དག་པར་གནས་པ་དང༌། སྨོན་ལམ་ཡོངས་སུ་མི་གཏོང་བས་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་<line/>
སྟེ༑ སེམས་ཅན་ཐམས་ཅད་རྡོ་རྗེའི་རང་བཞིན་ལྟ་བུས་ཡོངས་སུ་བཟུང་བའི་སྙིང་དཔལ་གྱི་བེའུས་བརྒྱན་པ་དང་ལྡན་ཞིང་རྡོ་རྗེའི་རི་འཁོར་ཡུག་ཐམས་ཅད་ལྟར་མི་ཤིགས་ཤིང་རྡོ་རྗེའི་སྙིང་པོ་<line/>
</page>
<page index="548" id="275A">༄༅། །ལྟ་བུའི་སྙིང་དང་ལྡན་པ་དང༌། བག་ཚ་བ་མེད་པའི་སྙིང་དང༌། ཐུབ་པར་དཀའ་བའི་སྙིང་དང༌། འཇིག་རྟེན་ཐམས་ཅད་ཀྱིས་མི་འཕྲོག་པའི་སྙིང་དང༌། དཔའ་བའི་<line/>
རྒྱལ་མཚན་ཡེ་ཤེས་ཀྱི་སྙིང་པོ་ཅན་གྱི་སྙིང་དང༌། མཐུ་བོ་ཆེ་ཆེན་པོ་དམ་པའི་སེམས་ཀྱི་རྒྱལ་མཚན་ཅན་གྱི་སྙིང་དང༌། འགྲོ་བ་ཐམས་ཅད་ཀྱི་གཙོ་བོ་ལྟ་བུར་མི་འཕྲོག་པའི་སྙིང་དང༌། མཐུ་<line/>
བོ་ཆེ་ལྟར་མི་ཤིགས་པའི་སྙིང་པོ་ཅན་གྱི་སྙིང་དང༌། བདུད་ཀྱི་ལས་དང༌། བདུད་ཀྱི་དཔུང་དང༌། བདུད་ཀྱི་སྡེ་རྣམ་པར་འཇོམས་པའི་སྙིང་དང༌། བརྟན་པའི་སྙིང་དང༌། གཟེངས་མཐོ་<line/>
བའི་སྙིང་དང༌། དཔའ་བའི་སྙིང་དང༌། རྟུལ་ཕོད་པའི་སྙིང་དང༌། མི་འཇིགས་མི་དངངས་སྐྲག་པར་མི་འགྱུར་བའི་སྙིང་དང༌། རྡོ་རྗེའི་གོ་ཆ་ཆེན་པོ་ཡང་དག་པར་བགོས་པའི་སྙིང་དང༌།<line/>
ཤིན་ཏུ་བཙུན་པའི་བྱང་ཆུབ་སེམས་དཔའི་སྙིང་དང༌། སངས་རྒྱས་ཀྱི་ཆོས་ཡོངས་སུ་རྫོགས་པས་བྱང་ཆུབ་སྣང་བར་གྱུར་པའི་སྙིང་དང༌། བྱང་ཆུབ་ཀྱི་ཤིང་དྲུང་དུ་འདུག་ནས་སངས་རྒྱས་ཀྱི་<line/>
ཆོས་ཐམས་ཅད་རྗེས་སུ་རྟོགས་ཤིང༌། རྨོངས་པ་མེད་པར་ཐམས་ཅད་མཁྱེན་པ་ཉིད་དུ་མངོན་པར་འཚང་རྒྱ་བའི་སྙིང་དང༌། སྟོབས་བཅུ་མངོན་པར་བྱང་ཆུབ་པ་རབ་ཏུ་འཐོབ་པའི་སྙིང་དང་<line/>
ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་གི་སྦྱིན་པས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་འགྲོ་བ་ཐམས་ཅད་<line/>
</page>
<page index="549" id="275B">ཀྱིས་གོས་པ་མེད་པའི་སྟོབས་བཅུ་མངའ་བའི་ཐུགས་ཕུན་སུམ་ཚོགས་པ་དང༌། ཡོངས་སུ་རྫོགས་པ་དང་ལྡན་པར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སློང་<line/>
བ་མངོན་པར་དང་པར་བྱེད་པའི་ལྟ་བ་དང༌། གསལ་ཞིང་དགའ་བར་བྱེད་པའི་མིག་དང༌། བྱང་ཆུབ་དང་མཉམ་པར་བྱ་བའི་བྱམས་པ་དང༌། ཅི་འདོད་པས་སློང་བ་ཕུ་དུད་དུ་བྱ་བའི་སྦྱིན་པ་དང༌། རྒྱུན་<line/>
མི་འཆད་པར་ཡིད་ལ་བྱེད་པའི་གཏོང་བ་དང༌། ལུས་ལ་སྙིང་པོ་མེད་པར་རྟོགས་པས་སྙིང་པོ་བླང་བའི་སེམས་དང་བར་གྱུར་པའི་ལུས་རྗེས་སུ་དྲན་པ་ཡིད་ལ་བྱེད་པ་དང༌། སྤྱང་ཀི་དང༌། ཝ་དང༌།<line/>
ཁྱིས་བཟའ་བར་འགྱུར་བའི་ལུས་སུ་རབ་ཏུ་རྟོགས་པ་དང༌། གཞན་ལ་རག་ལུས་ཤིང་ལུས་མི་རྟག་པར་ཡིད་ལ་བྱེད་པ་དང༌། ལུས་ཀྱི་རྒྱུས་ཐམས་ཅད་ཁོང་དུ་ཆུད་པ་དང༌། གཞན་<line/>
ལ་དད་པའི་སེམས་དང༌། དེ་ལྟ་བུའི་ཆོས་དེ་དག་ཡིད་ལ་བྱ་བ་ལ་བརྩོན་པ་དེ་ཇི་ལྟར་བྱང་ཆུབ་སེམས་དཔའ་ལེགས་པར་བྱིན་པ་དང༌། རྒྱལ་པོ་སྡིག་པ་བསལ་བ་དང༌། དེ་མ་ཡིན་པའི་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྲངས་མེད་པ་དག་གིས་ཀྱང་སློང་བ་རྣམས་ལ་རྒྱུ་མ་དང༌། མཆིན་པ་དང༌། མཁལ་མ་དང༌། གློ་བ་ཡོངས་སུ་བཏང་བར་གྱུར་པ་དེ་<line/>
ལྟར་རྒྱུ་མ་དང༌། མཆིན་པ་དང༌། མཁལ་མ་དང༌། གློ་བ་ཡོངས་སུ་གཏོང་བའི་ཚེ་བྱང་ཆུབ་སེམས་དཔའ་སློང་བ་དེ་དག་ལ་མི་འགལ་བའི་མིག་གིས་བལྟ་ཞིང་འདི་ལྟར་སེམས་བསྐྱེད་དེ་<line/>
</page>
<page index="550" id="276A">༄༅། །འདི་ལྟར་བདག་གི་ལུས་མི་རྟག་ཅིང་འདི་ལྟར་མི་གཙང་ན། འོན་ཀྱང་རྒྱུ་མ་དང༌། མཆིན་པ་དང༌། མཁལ་མ་དང༌། གློ་བ་ལྟ་བུ་དག་ཀྱང་སློང་བ་དག་ལ་དགོས་<line/>
པ་ལྟས་སྦྱིན་པར་བྱའོ། །ཞེས་དེ་ལྟ་བུར་ཡིད་ལ་བྱེད་ཅིང་དགའ་བའི་རྒྱུ་དང༌། དེ་ལྟར་ཆོས་ཉིད་ཤེས་པའི་བསམ་པ་དང༌། སློང་བ་མཐོང་བ་དགེ་བའི་བཤེས་གཉེན་དུ་འདུ་ཤེས་པའི་<line/>
བྱིན་གྱི་རླབས་ཀྱིས་ལུས་སྙིང་པོ་མེད་པ་དེ་ལས་སྙིང་པོ་བླང་བར་འདོད་དེ། དེ་ལྟ་བུར་ཡིད་ལ་བྱེད་ཅིང་རབ་ཏུ་རྟོགས་པ་དང་ལྡན་པའི་སེམས་ཀྱིས་རྒྱུ་མ་དང༌། མཆིན་པ་དང༌། མཁལ་མ་<line/>
དང༌། གློ་བ་དེ་དག་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། རྒྱུ་མ་དང༌། མཆིན་པ་དང༌། མཁལ་མ་དང༌། གློ་བ་ཡོངས་སུ་<line/>
བཏང་བས་ཡང་དག་པར་བསྡུས་པའི་དགེ་བའི་རྩ་བ་འདིས་སེམས་ཅན་ཐམས་ཅད་ཡེ་ཤེས་ཀྱི་སྙིང་པོའི་ལུས་དང་ལྡན་ཞིང་ལུས་ཀྱི་ཕྱི་ནང་ཤིན་ཏུ་གཙང་ཞིང་དག་པར་གྱུར་ཅིག །སེམས་<line/>
ཅན་ཐམས་ཅད་ཐམས་ཅད་མཁྱེན་པའི་སྨོན་ལམ་ཡང་དག་པར་འཛིན་པའི་ཕྱིར་ཡེ་ཤེས་ཀྱི་ལྟོ་དང་ཡང་དག་པར་ལྡན་པར་གྱུར་ཅིག །སེམས་ཅན་ཐམས་ཅད་ནང་སྤོས་ཞིམ་པོའི་མཆོག་<line/>
ཐམས་ཅད་དང་ལྡན་ཞིང་ཕྱི་རོལ་ཏུ་འོད་ཟེར་རབ་ཏུ་འགྱེད་པས་བལྟ་ན་བཟང་བའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་རིམ་གྱིས་གཞོལ་ཞིང་མཉམ་པའི་ལུས་ཀྱི་ཡན་<line/>
</page>
<page index="551" id="276B">ལག་དང་ལྡན་ཏེ་གཞུ་ལྟ་བུའི་ལྟོ་དང་ལྡན་པའི་ལུས་སུ་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཀྱི་དགའ་བས་ལུས་ཤིན་ཏུ་བསྐྱེད་པས་ལུས་ཆོས་ཀྱི་ཟས་དང་ཡེ་ཤེས་ཀྱིས་<line/>
གསོ་བར་གྱུར་ཅིག །སེམས་ཅན་ཐམས་ཅད་དགའ་བའི་ལུས་དང་ཆོས་ཀྱི་ལུས་ཀྱིས་ཡང་དག་པར་སྤྱོད་པ་ཟད་མི་ཤེས་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ཐ་<line/>
དད་པ་ཡང་དག་པར་ཤེས་པའི་ཆོས་སྣང་བ་དང་ལྡན་པས་གཟུངས་ཀྱི་སྙིང་པོས་ལུས་ཀྱི་ནང་རྣམ་པར་དག་པར་གྱུར་ཅིག །སེམས་ཅན་ཐམས་ཅད་ནང་གི་བསམ་པའི་རྒྱུད་ཤིན་ཏུ་<line/>
སྦྱངས་པས་ལུས་ཡོངས་སུ་དག་པ་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱིས་ངོམ་པར་བྱེད་པའི་ཆོས་ཀྱི་སྤྲིན་གྱི་ཆར་རབ་ཏུ་འབེབས་པས་དེ་བཞིན་གཤེགས་<line/>
པའི་སྐུ་དང༌། ཡེ་ཤེས་ཀྱི་རྣལ་འབྱོར་ཁོང་དུ་ཆུད་པར་གྱུར་ཅིག །སེམས་ཅན་ཐམས་ཅད་ཕྱི་རོལ་གྱི་ལུས་འགྲོ་བ་ཐམས་ཅད་ལ་ཡེ་ཤེས་ཀྱི་རྒྱལ་མཚན་མཛེས་ཤིང་སྣང་བར་གྱུར་<line/>
པས་ནང་གི་ལུས་དག་ཅིང་ཞི་བར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་རྒྱུ་མ་དང༌། མཆིན་པ་དང༌། མཁལ་མ་དང༌། གློ་བ་དེ་དག་རང་གི་ལུས་<line/>
ལས་སློང་བ་རྣམས་ལ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་ལུས་ཕྱི་ནང་ཡོངས་སུ་དག་ཅིང་བསྒྲིབས་པ་མེད་པའི་ཡེ་ཤེས་ལ་རབ་ཏུ་འཁོད་<line/>
</page>
<page index="552" id="277A">༄༅། །པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟར་བྱང་ཆུབ་སེམས་དཔའ་ཆོས་ཀྱི་འབྱུང་<line/>
གནས་དང༌། རྒྱལ་པོ་སྐར་མའི་འོད་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དག་གིས་ཀྱང་ཡན་ལག་དང༌། ཉིང་ལག་དང༌། རུས་པ་སློང་བ་<line/>
རྣམས་ལ་ཡོངས་སུ་བཏང་བར་གྱུར་པ་དེ་ལྟར་ཡན་ལག་དང༌། ཉིང་ལག་དང༌། རུས་པ་བསླངས་པ་ན་སློང་བ་རྣམས་ལ་གཏོང་བའི་ཚེ་སློང་བ་མཐོང་མ་ཐག་ཏུ་སེམས་དགའ་བ་<line/>
དང༌། སེམས་མོས་པ་དང༌། སེམས་དད་པ་དང༌། སེམས་རབ་ཏུ་སྤྲོ་བ་དང༌། སེམས་འཐད་པ་དང༌། བྱམས་པའི་སེམས་དང༌། ཆགས་པ་མེད་པའི་སེམས་དང༌། དག་པའི་<line/>
སེམས་དང༌། སློང་བ་རྣམས་ལ་རིམ་གྲོར་བྱ་བའི་སེམས་རབ་ཏུ་འཐོབ་སྟེ། དེ་ཡན་ལག་དང༌། ཉིང་ལག་དང༌། རུས་པ་དེ་དག་བསླངས་པས་སློང་བ་ལ་ཡོངས་སུ་གཏོང་བའི་<line/>
ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། རང་གི་ལུས་ཀྱི་ཡན་ལག་དང༌། ཉིང་ལག་དང༌། རུས་པ་ཡོངས་སུ་བཏང་བས་ཡང་དག་པར་<line/>
བསྡུས་པའི་དགེ་བའི་རྩ་བ་འདིས་སེམས་ཅན་ཐམས་ཅད་རུས་པ་དང༌། ཤ་དང༌། ཁྲག་མེད་པའི་ལུས་དང་ལྡན་ཞིང་སྤྲུལ་པ་ལྟ་བུའི་ལུས་ཅན་དུ་གྱུར་ཅིག །སེམས་ཅན་ཐམས་<line/>
</page>
<page index="553" id="277B">ཅད་ལུས་ལ་ཐུབ་པ་མེད་ཅིང་ཟིལ་གྱིས་མི་ནོན་པས་རྡོ་རྗེ་ལྟ་བུའི་སྟོབས་ཀྱི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ཆགས་པ་མེད་ཅིང་གྲོལ་བ་དང༌། བཅིངས་པ་མེད་<line/>
པའི་ཡེ་ཤེས་ཀྱི་ལུས་ཀྱིས་བྱུང་སྟེ། ཐམས་ཅད་མཁྱེན་པའི་སྟོབས་དང་ཆོས་སུ་ལྡན་པའི་ལུས་ཕུན་སུམ་ཚོགས་པར་གྱུར་ཅིག །སེམས་ཅན་ཐམས་ཅད་དབང་པོ་ཐ་མི་དད་ཅིང་<line/>
གཅད་དུ་མེད་པ་རབ་ཏུ་ཐོབ་པས་ཡེ་ཤེས་ཀྱི་སྟོབས་ཀྱི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་སྟོབས་དང༌། དབང་གི་ཕ་རོལ་ཏུ་ཕྱིན་པ་ཐོབ་པས་ཆོས་ཀྱི་<line/>
སྟོབས་ཀྱི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ལུས་ཤིག་ཤིག་པོ་མེད་པས་ཡན་ལག་ཤིན་ཏུ་བརྟན་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་འགྲོ་བ་ཀུན་ཡོངས་སུ་སྨིན་པར་བྱེད་ཅིང་འདུལ་བ་ལ་ཞུགས་པས་འགྲོ་བ་ཐམས་ཅད་ཇི་ལྟར་མོས་པའི་ལུས་དང་ཡན་ལག་གི་བྱིན་གྱི་རླབས་དང་ལྡན་པར་གྱུར་ཅིག །སེམས་<line/>
ཅན་ཐམས་ཅད་མཐུ་བོ་ཆེའི་ཡན་ལག་དང༌། ཉིང་ལག་ཡང་དག་པར་ཟིན་པས་སྟོབས་ཆེན་པོ་དང་ལྡན་ཞིང་ཡེ་ཤེས་ལ་གནས་པའི་ལུས་དང་ལྡན་པར་གྱུར་ཅིག །སེམས་ཅན་<line/>
ཐམས་ཅད་ཆད་ཅིང་དུབ་པ་མེད་པའི་ལུས་རབ་ཏུ་ཐོབ་པས་ཤིན་ཏུ་བརྟན་པར་ལུས་ཀྱི་རྒྱུད་འབྲེལ་བ་དང་ལྡན་པར་གྱུར་ཅིག །སེམས་ཅན་ཐམས་ཅད་མཐུ་དང་བརྩོན་འགྲུས་<line/>
</page>
<page index="554" id="278A">༄༅། །ཆེན་པོ་དང་ལྡན་པའི་ལུས་ཀྱིས་ཤིན་ཏུ་བརྟན་ཞིང་སྟོབས་དང་ལྡན་པར་གྱུར་ཅིག །སེམས་ཅན་ཐམས་ཅད་མཐའ་ཡས་པའི་ཡེ་ཤེས་ཀྱི་ཁྱུ་མཆོག་<line/>
གི་མཐུ་འབྱིན་པའི་ལུས་དང་ལྡན་ཞིང་ཆོས་ཀྱི་ལུས་ཀྱིས་འགྲོ་བ་ཐམས་ཅད་དུ་རྣམ་པར་བརྒྱན་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ཁ་ན་མ་ཐོ་བ་<line/>
མེད་ཅིང་བལྟ་ན་དོན་ཡོད་པ་དང་ལྡན་ཏེ་བསོད་ནམས་ཀྱི་སྟོབས་ཀྱི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་གནས་མེད་པའི་ཡེ་ཤེས་ཀྱི་མཐར་ཐུག་སྟེ་གནས་<line/>
པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་བསམ་པ་བྱིན་གྱིས་བརླབས་པ་དང་ལྡན་ཞིང་སངས་རྒྱས་ཀྱིས་ཡོངས་སུ་བཟུང་བའི་<line/>
ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་ཐམས་ཅད་དུ་འགྲོ་བའི་ལམ་གྱི་ལུས་ཀྱི་རྗེས་སུ་སོང་བས་འགྲོ་བ་ཐམས་ཅད་ལ་ཕན་འདོགས་པའི་ལུས་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ལ་ཕྱིར་ཕྱོགས་པ་མེད་ཅིང་མངོན་པར་ལྟ་བའི་སྣང་བས་སྒོ་ཀུན་ནས་ལྟ་བའི་ལུས་དང་ལྡན་པར་<line/>
གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པའི་ཐེག་པ་ལ་སྤྱོད་པ་བསམ་པ་མཐར་ཕྱིན་པར་བྱ་བ་ལ་བརྩོན་པས་བརྩོན་འགྲུས་དང་ལྡན་པའི་ལུས་ཕུན་སུམ་ཚོགས་<line/>
</page>
<page index="555" id="278B">པར་གྱུར་ཅིག །སེམས་ཅན་ཐམས་ཅད་ཡེ་ཤེས་བརྟན་པར་གནས་པ་ཐོབ་པས་ང་རྒྱལ་དང༌། རློམ་པ་དང༌། དྲེགས་པ་ཐམས་ཅད་རྒྱུན་འཆད་ཅིང་རྣམ་པར་དག་པའི་ལུས་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པའི་ཐེག་པ་ལ་ཡང་དག་པ་ཇི་ལྟ་བ་བཞིན་དུ་ལས་གྲུབ་པར་གྱུར་པས་བརྟུལ་ཞུགས་དམ་པའི་ལུས་དང་ལྡན་པར་གྱུར་<line/>
ཅིག་༑སེམས་ཅན་ཐམས་ཅད་འཇིག་རྟེན་དུ་སྐྱེས་པའི་ལུས་ཐམས་ཅད་ལས་རྣམ་པར་འདས་ཤིང་དེ་བཞིན་གཤེགས་པའི་དགེ་བས་བྱུང་བའི་ལུས་སུ་གྱུར་ཅིག །ཅེས་དེ་ལྟར་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་ཡན་ལག་དང༌། ཉིང་ལག་དང༌། རུས་པ་དེ་དག་སློང་བ་རྣམས་ལ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་<line/>
ཀྱིས་ཐམས་ཅད་མཁྱེན་པའི་ཡེ་ཤེས་སྒྲུབ་པར་བྱ་བ་དང༌། ཤིན་ཏུ་རྣམ་པར་དག་པའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རང་གི་<line/>
ལུས་ལས་སློང་བ་དག་གིས་མདོག་དང་ལྡན་པའི་པགས་པ་བསླངས་པའི་ཚེ་མཚོན་ཆ་ཐོགས་པའི་སློང་བ་མཐོང་ཡང་དགའ་བར་བྱེད་པའི་དབང་པོས་སློང་བ་ལ་ལྟ་ཞིང་སློང་བ་རྣམས་<line/>
ལ་དྲིན་དུ་གཟོ་བའི་འདུ་ཤེས་ཉེ་བར་བཞག་ནས་ལེགས་པར་བཏིང་བའི་སྟན་ལ་སློང་བ་རྣམས་བཀོད་དེ། སློང་བ་རྣམས་ལ་རིམ་གྲོའི་འདུ་ཤེས་ཉེ་བར་གཞོག་པ་དང༌། ལེན་པ་རྣམས་<line/>
</page>
<page index="556" id="279A">༄༅། །ལ་ཤིན་ཏུ་དཀོན་པའི་འདུ་ཤེས་ཡང་དག་པར་སྐྱེད་པ་དང༌། ཐམས་ཅད་མཁྱེན་པའི་གཞིར་གྱུར་པ་སྨོན་པར་བྱ་བ་ཡང་དག་པར་མཐོང་བར་སེམས་<line/>
ཤིང་སློང་བ་རྣམས་ལ་ཕན་འདོགས་པའི་སེམས་ཀྱིས་རྟོག་ཅིང་འཛུམ་དང་ལྡན་པར་ལྟ་བས་སློང་བ་རྣམས་ལ་བལྟ་ཞིང་ཚུར་ཤེག །ལོངས་ཤིག་ཅེས་བྱ་བའི་ཚིག་བརྗོད་པ་དང་<line/>
སློང་བ་རྣམས་ལ་བདག་ཉིད་ཅི་དགའ་བར་བྱ་བས་གཏོང་བ་དེ་ཇི་ལྟར་བྱང་ཆུབ་སེམས་དཔའ་དག་པའི་སྙིང་པོ་དང༌། རི་དྭགས་ཀྱི་རྒྱལ་པོ་གསེར་གྱི་རྩིབ་ལོགས་ལྟར་མདོག་<line/>
དང་ལྡན་པའི་པགས་པ་སློང་བ་རྣམས་ལ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་དེ་<line/>
བཞིན་གཤེགས་པའི་ཡོན་ཏན་གྱིས་མི་ངོམས་ཤིང་རྣམ་པར་དག་པས་ཤིན་ཏུ་འཇམ་པའི་མདོག་དང་ལྡན་པར་གྱུར་ཅིག །སེམས་ཅན་ཐམས་ཅད་རྡོ་རྗེའི་མདོག་ཐུབ་པར་<line/>
དཀའ་བའི་ཁ་དོག་དང་ལྡན་ཞིང་མ་འདྲེས་པའི་ཁ་དོག་དང་ལྡན་པར་གྱུར་ཅིག །སེམས་ཅན་ཐམས་ཅད་འཛམ་བུ་ཆུ་ཀླུང་གི་སྙིང་པོ་ལྟར་དག་ཅིང་གསེར་གྱི་མདོག་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་བསམ་པ་ཇི་ལྟ་བ་བཞིན་དུ་ཁ་དོག་རྣམ་པར་སྦྱངས་པས་དག་ཅིང་ཁ་དོག་མཐའ་ཡས་པའི་མདོག་དང་ལྡན་པར་གྱུར་ཅིག །སེམས་<line/>
</page>
<page index="557" id="279B">ཅན་ཐམས་ཅད་དགེ་སྦྱོང་དེ་བཞིན་གཤེགས་པ་ཤིན་ཏུ་གཞོན་པའི་ཁ་དོག་གིས་རྣམ་པར་དག་ཅིང་རྙོག་པ་མེད་ཅིང་དང་བའི་ཁ་དོག་དང༌། མདོག་གི་མཆོག་དང་ལྡན་པར་གྱུར་<line/>
ཅིག །སེམས་ཅན་ཐམས་ཅད་རང་བཞིན་གྱིས་ཁ་དོག་རྣམ་པར་དག་ཅིང༌། ཁ་དོག་དང་མདོག་གི་དམ་པ་དང་ལྡན་པར་གྱུར་ཅིག །སེམས་ཅན་ཐམས་ཅད་མཚན་དང་དཔེ་བྱད་<line/>
བཟང་པོས་རྣམ་པར་བྲིས་ཤིང་སངས་རྒྱས་ཀྱི་ཁ་དོག་རྣམ་པར་དག་པས་མདོག་དང་ཁ་དོག་ཤིན་ཏུ་རྣམ་པར་དག་པར་གྱུར་ཅིག །སེམས་ཅན་ཐམས་ཅད་ཁ་དོག་དང་མདོག་བཟང་<line/>
པོ་ཕུན་སུམ་ཚོགས་ཤིང་འགྲོ་བ་ཀུན་ཏུ་མདོག་གི་སྣང་བ་རབ་ཏུ་འགྱེད་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཐམས་ཅད་དུ་འོད་ཟེར་གྱི་དཀྱིལ་འཁོར་<line/>
བརྗོད་དུ་མེད་པ་རྣམ་པར་འགྱེད་པའི་རྒྱལ་མཚན་དང་ལྡན་ཞིང་མདོག་འོད་ཟེར་གྱི་དྲ་བ་ཅན་དང་ལྡན་པར་གྱུར་ཅིག །སེམས་ཅན་ཐམས་ཅད་གཟུགས་ཐམས་ཅད་ཀྱི་ཁ་དོག་རྣམ་<line/>
པར་དག་སྟེ། མདོག་དང་ཁ་དོག་ཤིན་ཏུ་སྣུམ་པ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རང་གི་ལུས་ལས་མདོག་དང་ལྡན་པའི་པགས་པ་<line/>
སློང་བ་རྣམས་ལ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་སངས་རྒྱས་ཀྱི་ཞིང་རྣམ་པར་དག་པར་འགྱུར་བ་དང༌། དེ་བཞིན་གཤེགས་པའི་ཡོན་ཏན་<line/>
</page>
<page index="558" id="280A">༄༅། །ཐམས་ཅད་དང་ལྡན་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ལ་ཕྱིན་ཅི་ལོག་མེད་པ།<line/>
བཞིན་འཛུམ་པ་ཅན། ཡིད་བདེ་བ་ཐོབ་པ། ཐེག་པ་ཆེན་པོ་ལ་ལེགས་པར་གནས་པ། གྲགས་པ་འདོད་པ་མེད་པའི་སྦྱིན་པ་ཅན། སྙིང་ཐག་པ་ནས་སྦྱིན་པ་ལ་གནས་པ།<line/>
གཏོང་བ་ཆེན་པོ་ལ་ཡིད་རབ་ཏུ་ཞུགས་པ། འཇུངས་པའི་དྲི་མ་ལ་མི་གནས་པའི་སེམས་དང་ལྡན་པ། ཕྲག་དོག་དང་འཇུངས་པའི་དྲི་མ་དང་བྲལ་བ། དེ་བཞིན་གཤེགས་པའི་<line/>
གསུང་ལ་རབ་ཏུ་ཞུགས་པ་དེ་ཇི་ལྟར་བྱང་ཆུབ་སེམས་དཔའ་ལྟ་བའི་བརྩོན་འགྲུས་དང༌། འཛམ་བུ་གླིང་གི་བདག་པོ་གསེར་གྱི་འོད་དང༌། དེ་མ་ཡིན་པའི་བྱང་ཆུབ་སེམས་<line/>
དཔའ་ཚད་མེད་པ་གཞན་དག་གིས་ཀྱང་སོར་མོ་རྣམས་ཡོངས་སུ་བཏང་བར་གྱུར་པ་ལྟར་སློང་བ་ལ་རྐང་ལག་གི་སོར་མོ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་<line/>
དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། སོར་མོ་བྱིན་པ་དང༌། ཅི་བསླངས་པའི་དངོས་པོ་བཏང་བས་ཡང་དག་པར་བསྡུས་པའི་དགེ་བའི་རྩ་བ་འདིས་<line/>
སེམས་ཅན་ཐམས་ཅད་སངས་རྒྱས་ཀྱི་ཕྱག་སོར་ཐོབ་པར་གྱུར་ཏེ། སོར་མོ་རིང་བར་གྱུར་ཅིག །སེམས་ཅན་ཐམས་ཅད་སོར་མོ་རིམ་གྱིས་གཞོལ་བར་ལེགས་པར་གྲུབ་<line/>
</page>
<page index="559" id="280B">པས་སོར་མོ་ཟླུམ་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སེན་མོ་གང་བའི་སོར་མོ་རྣམ་པར་དག་པ་དང་ལྡན་ཞིང་སེན་མོ་ཟངས་ཀྱི་ཁ་དོག་ལྟ་བུའི་སོར་མོ་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་ཆོས་ཐམས་ཅད་འཛིན་པར་བརྩོན་པའི་སོར་མོ་དཔེ་བྱད་བཟང་པོ་དང་ལྡན་ཞིང་སྐྱེས་བུ་དཔའ་བོ་ཐམས་ཅད་མཁྱེན་པའི་སོར་མོ་དང་ལྡན་པར་<line/>
གྱུར་ཅིག །སེམས་ཅན་ཐམས་ཅད་སྟོབས་བཅུའི་ཕྱག་སོར་དང་ལྡན་པར་གྱུར་ཏེ། དཔེ་བྱད་བཟང་པོས་གྲུབ་པའི་སོར་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་ཤིན་<line/>
ཏུ་སྦྱངས་པའི་སོར་མོ་ཚུལ་དང་མཐུན་པར་སྐྱེས་པས་སོར་མོའི་དམ་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སོར་མོའི་ཆོས་ཉིད་ཀྱི་ཡན་ལག་དང༌། བུམ་པ་གང་བ་<line/>
དང༌། བཀྲ་ཤིས་ཀྱིས་རྣམ་པར་མཛེས་པ་དང་ལྡན་ཞིང་སོར་མོའི་རྩེ་མོ་ལ་འཁོར་ལོ་ཡོད་པའི་སོར་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་སྟོབས་བཅུའི་ཕྱག་སོར་<line/>
འཕྲིན་ལས་ཀྱི་རྣམ་པར་སྨིན་པ་རྒྱུ་མཐུན་པར་བྱུང་བ་ལྟ་བུ་དང་ལྡན་ཞིང་པདྨོ་བཟང་པོ་དང་དགའ་བ་འཁྱིལ་བས་སོར་མོ་ཐམས་ཅད་ཀྱི་ཚིགས་དང་ཡན་ལག་ཤིན་ཏུ་བརྒྱན་ཅིང་དཔེ་<line/>
བྱད་བཟང་པོས་མཛེས་པར་རྣམ་པར་ཕྱེ་བའི་རྒྱན་གྱིས་བརྒྱན་པའི་སོར་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཞིང་བརྗོད་དུ་མེད་པ་སྣང་བར་བྱ་བ་ལ་<line/>
</page>
<page index="560" id="281A">༄༅། །བརྩོན་ཞིང༌། འོད་ཟེར་གྱི་དྲ་བའི་མཛོད་རབ་ཏུ་འགྱེད་བའི་སོར་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་སོར་མོ་ཤིན་ཏུ་མཛེས་པ་དྲ་བས་<line/>
ལེགས་པར་འབྲེལ་བ་དང་ལྡན་ཞིང་སོར་མོ་ལེགས་པ་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སོར་མོ་ཡོངས་སུ་གཏོང་བའི་ཚེ་<line/>
སེམས་ཅན་ཐམས་ཅད་རྣམ་པར་དག་པར་བྱ་བའི་སེམས་ཀྱིས་དགེ་བའི་རྩ་བ་དེ་དག་ཐམས་ཅད་སེམས་ཅན་རྣམ་ལ་ཡོངས་སུ་བསྔོའོ། །གཞན་ཡང་བྱང་ཆུབ་སེམས་<line/>
དཔའ་སེམས་དཔའ་ཆེན་པོ་ཆོས་འདོད་པ་ལ། ལ་ལ་ཞིག་གིས་ཆོས་ཐོབ་པར་བྱ་བར་བསམ་སྟེ་དེས་འདི་སྐད་དུ་གལ་ཏེ་ཁྱོད་ཀྱི་ཤ་དང་བཅས་པའི་སེན་མོ་ང་ལ་བྱིན་ན་ནི། ངས་<line/>
ཁྱོད་ལ་ཆོས་བསྟན་པར་བྱའོ། །ཞེས་ཟེར་པ་ཞིག་ཡོད་ན། དེ་ལ་འདི་སྐད་དུ་སྨྲས་ཏེ། བདག་གི་ཤ་དང་བཅས་པའི་སེན་མོ་ཅི་བདེར་ཁྱེར་ལ་བདག་ལ་ཆོས་བསྟན་པར་མཛོད་ཅིག །<line/>
ཅེས་ཇི་ལྟར་རྒྱལ་པོ་དབང་ཕྱུག་ཏུ་གྱུར་པ་ལེགས་པར་བཤད་པ་ཆོལ་བ་དང༌། བྱང་ཆུབ་སེམས་དཔའ་ཟད་མི་ཤེས་པ་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་<line/>
དཔའ་ཆེན་པོ་གཞན་ཚད་མེད་པ་ཆོས་ཀྱི་ཆོས་བཟང་པོ་ཉིད་ལ་བརྩོན་པ། འགྲོ་བ་ཀུན་ཏུ་ཆོས་ཀྱི་ལོ་ཤིན་ཏུ་ལེགས་པ་ཡང་དག་པར་བསྟན་པའི་ཕྱིར་ཤ་དང་བཅས་པའི་སེན་<line/>
</page>
<page index="561" id="281B">མོ་ཡོངས་སུ་བཏང་བར་གྱུར་པ་དེ་ལྟར་སློང་བ་རྣམས་ལ་རང་གི་ཤ་དང་བཅས་པའི་སེན་མོ་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་<line/>
སུ་བསྔོ་སྟེ། སེམས་ཅན་ཐམས་ཅད་སངས་རྒྱས་ཀྱི་ཕྱག་སེན་རབ་ཏུ་གྲུབ་ཅིང༌། ཟངས་ཀྱི་ཁ་དོག་ལྟ་བུའི་སེན་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་དཔེ་བྱད་བཟང་<line/>
པོའི་སེན་མོ་རབ་ཏུ་ཐོབ་ཅིང་མདོག་སྣུམ་པའི་སེན་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་སེན་མོའི་དམ་པ་དང་ལྡན་ཞིང་འོད་འཚེར་བའི་སེན་མོ་དང་ལྡན་པར་གྱུར་ཅིག །<line/>
སེམས་ཅན་ཐམས་ཅད་སེན་མོ་བཟང་པོ་དང་ལྡན་ཞིང་ཐམས་ཅད་མཁྱེན་པའི་ཕྱག་སེན་མོ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འཇིག་རྟེན་ཐམས་ཅད་ཀྱིས་མི་གོས་<line/>
ཤིང་མཚུངས་པ་མེད་པའི་སེན་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་འོད་ཀྱིས་སྣང་བར་བྱ་བ་ལ་བརྩོན་ཞིང་ཤིན་ཏུ་བརྒྱན་པའི་སེན་མོ་དང་ལྡན་པར་གྱུར་ཅིག །སེམས་<line/>
ཅན་ཐམས་ཅད་ཉམས་པ་མེད་ཅིང་རྣམ་པར་དག་པའི་སེན་མོ་གང་བ་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཆེ་ཞིང་ཡངས་པ་རྣམ་པར་དག་པ་དང་ལྡན་ཞིང༌།<line/>
སངས་རྒྱས་ཀྱི་ཆོས་ཐམས་ཅད་ཀྱི་རྗེས་སུ་སོང་བའི་མཚན་དང་ལྡན་པར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའི་ལས་རྣམ་པར་སྨིན་པས་རྣམ་པར་དག་ཅིང་མཛེས་<line/>
</page>
<page index="562" id="282A">༄༅། །པར་སྐྱེས་པའི་སེན་མོ་དང་ལྡན་པར་གྱུར་ཅིག །སེམས་ཅན་ཐམས་ཅད་འོད་ཟེར་ཁ་དོག་མཐའ་ཡས་པ་རབ་ཏུ་འགྱེད་པའི་མཛོད་དང་ལྡན་ཞིང་མགོན་པོ་<line/>
ཐམས་ཅད་མཁྱེན་པའི་ཕྱག་སེན་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་འདོད་པའི་ཕྱིར་སེན་མོ་དང་ཤར་བཅས་པ་ཡོངས་སུ་<line/>
གཏོང་བའི་ཚེ་དགེ་བའི་རྩ་བ་དེ་དག་སངས་རྒྱས་ཐམས་ཅད་ཀྱི་སྐུ་དང་ཕྱག་སེན་གྱི་རྒྱན་ཡོངས་སུ་རྫོགས་པར་བྱ་བ་དང༌། ཐོགས་པ་མེད་པའི་སྟོབས་ཀྱི་མཐར་ཕྱིན་པར་བྱ་བའི་<line/>
ཕྱིར་ཡོངས་སུ་བསྔོའོ།། །།བམ་པོ་སུམ་ཅུ་བརྒྱད་པ། འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་དོན་དུ་ཆོས་ཚོལ་བ་ལྷུར་ལེན་པ་ཤིན་ཏུ་དཀོན་<line/>
པའི་ཆོས་ཚེལ་[*TSOL] བ་ལ་ཞུགས་པ་ལ་ཆོས་སྟོན་པའི་གང་ཟག་ལ་ལས་མེའི་རླུབས་སུ་ལུས་གཞུག་པར་བྱས་ཏེ་འདི་སྐད་དུ། གལ་ཏེ་ཁྱོད་མི་འགྲེང་བདུན་དུ་བརྐོས་པའི་མེའི་<line/>
རླུབས་སུ་མཆོང་ཕོད་ན། ངས་ཁྱོད་ལ་ཆོས་ཀྱི་སྦྱིན་པ་བྱའོ། །ཞེ་ན། དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྒྲ་དེ་ཐོས་ནས་ཤིན་ཏུ་དགའ་ཞིང་ཡིད་བདེ་བ་དང༌། རབ་ཏུ་<line/>
འདུན་པའི་ཡིད་སྐྱེས་ནས་འདི་སྙམ་དུ་སེམས་ཏེ། ངན་སོང་ཐམས་ཅད་དང༌། མནར་མེད་པའི་སྡུག་བསྔལ་ཉམས་སུ་བླངས་པ་དང་ཡང་བསྔོ་ཞིང་བདག་གིས་དམ་པའི་ཆོས་<line/>
</page>
<page index="563" id="282B">བཙལ་དགོས་ན། འདི་ལྟར་མེའི་རླུབས་སུ་མཆོད་པ་ཙམ་གྱིས་དམ་པའི་ཆོས་རྙེད་པར་འགྱུར་ན་ལྟ་ཀྱེ་མ་དེ་ལྟར་དཀོན་པའི་སངས་རྒྱས་ཀྱི་ཆོས་དེ་དག་ཀྱང་སེམས་ཅན་དམྱལ་བའི་<line/>
སྡུག་བསྔལ་ལྟ་བུ་མེད་པར་མེའི་རླུབས་ཙམ་དུ་མཆོང་བས་རྙེད་པ་འདི་ནི། ངོ་མཚར་ཆེའོ། །སྙམ་ནས་འདི་ལྟར་བདག་གིས་མི་འགྲེང་བདུན་དུ་བརྐོས་པའི་མེའི་རླུབས་སུ་མཆོང་བར་<line/>
བགྱིའི༑ ཁྱོད་ཀྱིས་བདག་ལ་སངས་རྒྱས་ཀྱི་ཆོས་བཤད་དུ་གསོལ་ཞེས་ནས་དེ་ཇི་ལྟར་རྒྱལ་པོ་ལེགས་པར་བཤད་པ་ཚོལ་བ་དང༌། བྱང་ཆུབ་སེམས་དཔའ་རྡོ་རྗེ་སེམས་དཔའ་དང༌།<line/>
དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྲངས་མེད་པ་དག་གིས་ཀྱང་མེའི་རླུབས་སུ་མཆོད་པར་བྱས་པ་དེ་ལྟར་ཆོས་ཀྱི་དོན་དུ་སྡུག་བསྔལ་གྱི་ཚོར་བ་<line/>
ཐམས་ཅད་དང་བསྡོ་བའི་ལུས་ཀྱིས་མེའི་རླུབས་སུ་མཆོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་<line/>
ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཤིན་ཏུ་ཕྱིར་མི་ལྡོག་པའི་ཆོས་ཅན་དུ་གྱུར་ཏེ་ཐམས་ཅད་མཁྱེན་པའི་གནས་དང་ལྡན་པར་གྱུར་ཅིག །སེམས་ཅན་<line/>
ཐམས་ཅད་སངས་རྒྱས་ཀྱི་བདེ་བ་ཐམས་ཅད་མྱོང་བར་གྱུར་ཏེ་གཡང་ས་ཐམས་ཅད་ལས་ཕྱིར་ལོག་པར་གྱུར་ཅིག །སེམས་ཅན་ཐམས་ཅད་འཇིགས་ཤིང་སྐྲག་པ་ཐམས་ཅད་དང་<line/>
</page>
<page index="564" id="283A">༄༅། །བྲལ་ཞིང་བག་ཚ་བ་མེད་པའི་སེམས་དང་ལྡན་པར་གྱུར་ཅིག །སེམས་ཅན་ཐམས་ཅད་བདེ་བ་དང༌། ཡིད་བདེ་བ་དང༌། ཆོས་ཐམས་ཅད་ཀྱི་རྒྱན་རབ་ཏུ་ཐོབ་<line/>
ཅིང་ཚོལ་བ་ལ་བརྩོན་པར་གྱུར་ཅིག །སེམས་ཅན་ཐམས་ཅད་མེ་གསུམ་རབ་ཏུ་ཞི་བས་གནས་པའི་སེམས་དང་ལྡན་ཞིང་ངན་སོང་གི་ལམ་ཐམས་ཅད་དང་ཤིན་ཏུ་བྲལ་བར་<line/>
གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་བདེ་བའི་རྣམ་པ་རབ་ཏུ་ཐོབ་སྟེ་ཡིད་བདེ་བ་ཐམས་ཅད་དང་ལྡན་པར་གྱུར་ཅིག །སེམས་ཅན་ཐམས་ཅད་མེ་གསུམ་དང་བྲལ་ཞིང་<line/>
བྱང་ཆུབ་ཀྱི་སེམས་ཀྱིས་འདོད་ཆགས་དང༌། ཞེ་སྡང་དང༌། གཏི་མུག་ཞི་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་མཐོང་བའི་དགའ་བས་ཡང་དག་པར་སྤྱོད་<line/>
ཅིང་བྱང་ཆུབ་སེམས་དཔའི་ཏིང་ངེ་འཛིན་གྱི་བདེ་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་མཉམ་པ་མེད་པ་ལ་རབ་ཏུ་གཞོལ་ཞིང་<line/>
ཤིན་ཏུ་ཐོས་པའི་ཆོས་ཅན་དུ་གྱུར་ཅིག །སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ཀྱི་རྗེས་སུ་ཤིན་ཏུ་སོང་བའི་ཆོས་དང་ལྡན་ཞིང་བྱང་ཆུབ་སེམས་དཔའི་མངོན་པར་ཤེས་<line/>
པས་རྣམ་པར་རོལ་པའི་བདེ་བ་རབ་ཏུ་ཐོབ་པར་གྱུར་ཅིག་ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཚོལ་ཞིང་མེའི་རླུབས་སུ་མཆོང་པས་ཡང་དག་པར་བཟུང་<line/>
</page>
<page index="565" id="283B">བའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་སྒྲིབ་པའི་ལས་དང་སྤྱོད་པའི་མཐར་ཕྱིན་ཅིང༌། ཡེ་ཤེས་ཀྱི་མེ་ཤིན་ཏུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་དམ་པའི་ཆོས་ཀྱི་ཕྱིར་སྡུག་བསྔལ་གྱི་ཚོར་བ་ཐམས་ཅད་བདག་གི་ལུས་ཀྱིས་བཟོད་པར་བྱེད་ཅིང༌། དམ་པའི་ཆོས་བརྗོད་པ་དང༌། བྱང་<line/>
ཆུབ་སེམས་དཔའི་ལམ་སྟོན་པ་དང༌། སངས་རྒྱས་ཀྱི་བྱང་ཆུབ་གསལ་བར་བྱེད་པ་དང༌། བླ་ན་མེད་པའི་ཡེ་ཤེས་ཀྱི་ཕུང་པོའི་ཚོགས་ཡང་དག་པར་གསོག་པ་དང༌། སྟོབས་བཅུ་ལ་<line/>
བརྩོན་པར་བྱེད་ཅིང་ཐམས་ཅད་མཁྱེན་པར་སེམས་བསྐྱེད་པ་ཡངས་པར་བྱེད་པ་དང༌། ཆགས་པ་མེད་པའི་ཡེ་ཤེས་ཀྱི་ཕུང་པོ་ལ་བདག་མངོན་དུ་མཐུན་པར་ཡང་དག་པར་ལྟ་ཞིང་སེམས་<line/>
ཅན་ཐམས་ཅད་ཀྱི་རྣམ་པར་དག་པ་དང༌། རྣམ་པར་བྱང་བ་ཡང་དག་པར་སྒྲུབ་པ་དང༌། བྱང་ཆུབ་སེམས་དཔའི་སྤྱོད་ཡུལ་ཐམས་ཅད་ལ་རབ་ཏུ་འཇུག་པ་དང༌། ཡེ་ཤེས་ཆེན་པོ་ལ་<line/>
བརྩོན་ཞིང་སངས་རྒྱས་ཀྱི་བྱང་ཆུབ་ཡོངས་སུ་སྲུང་བའི་ཚེ་ཇི་ལྟར་བྱང་ཆུབ་སེམས་དཔའ་ཆོས་བཟང་པོ་ཚོལ་བ་དང༌། རྒྱལ་པོ་ཤུགས་ཆེན་པོ་འཛིན་པ་དང༌། དེ་མ་ཡིན་པའི་བྱང་ཆུབ་<line/>
སེམས་དཔའ་གཞན་ཚད་མེད་པ་དག་གིས་ཀྱང་ཇི་ལྟར་སྤྱད་པ་བཞིན་དུ་དེ་སྡུག་བསྔལ་གྱི་རྣམ་པ་གཅིག་མ་ཡིན་པ་ཉམས་སུ་འབབ་པ་དང༌། སྡུག་བསྔལ་གྱི་ཚོར་བའི་གནོད་པ་རྣམ་པ་<line/>
</page>
<page index="566" id="284A">༄༅། །སྣ་ཚོགས་མྱོང་བ་དང༌། སྡུག་བསྔལ་གྱི་གནོད་པ་ཐམས་ཅད་དང་ཕྲད་པ་རང་གི་ལུས་ཀྱིས་ཉེ་བར་ལེན་ཅིང་བཟོད་པར་བྱེད་པ་དང༌། དམ་པའི་ཆོས་སྤོང་<line/>
བའི་གང་ཟག་སེམས་གཏུམ་པ་ཅན་སྡིག་པའི་ལས་ཀྱིས་བསྒྲིབས་པ། བདུད་ཀྱི་ལས་ཀྱིས་བྱིན་གྱིས་བརླབས་པ་དག་ལས་སྡུག་བསྔལ་གྱི་གནོད་པ་དེ་དག་ཐམས་ཅད་ཉེ་བར་<line/>
ལེན་ཅིང་བཟོད་པར་བྱེད་པའི་ཚེ་དགེ་བའི་རྩ་བ་དེ་དག་འདི་ལྟར་དམ་པའི་ཆོས་ཤེས་པར་བྱ་བའི་ཕྱིར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་བདེ་<line/>
བའི་ནན་ཏན་གྱིས་མངོན་པར་ཤེས་པ་མྱུར་བ་དང་ལྡན་ཞིང་སྡུག་བསྔལ་དང༌། མི་བདེ་བ་ཡོངས་སུ་སྤངས་པར་གྱུར་ཅིག །སེམས་ཅན་ཐམས་ཅད་བདེ་བའི་རྣམ་པ་ཐམས་<line/>
ཅད་རབ་ཏུ་འཐོབ་པ་ལ་གནས་པར་སྡུག་བསྔལ་གྱི་ཚོར་བ་ཐམས་ཅད་དང་བྲལ་བར་གྱུར་ཅིག །སེམས་ཅན་ཐམས་ཅད་མིག་ཡོར་ལྟ་བུའི་བདེ་བ་རབ་ཏུ་ཐོབ་ཅིང་སྡུག་བསྔལ་གྱི་<line/>
ཕུང་པོ་ཐམས་ཅད་འགག་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་སྤྱོད་པའི་མཐར་ཕྱིན་ཏེ་སྡུག་བསྔལ་གྱི་བཙོན་ར་ནས་ཕྱིར་ལོག་པར་གྱུར་ཅིག །སེམས་ཅན་<line/>
ཐམས་ཅད་སྡུག་བསྔལ་གྱི་ལམ་རྒྱུད་དང་འཚེ་བ་ཐམས་ཅད་ལས་ཕྱིར་ལོག་ཅིང་བདེ་བའི་ལམ་མཐོང་བར་གྱུར་ཅིག །སེམས་ཅན་ཐམས་ཅད་སྡུག་བསྔལ་ཐམས་ཅད་ཤིན་<line/>
</page>
<page index="567" id="284B">ཏུ་རྣམ་པར་ཆད་པས་ཆོས་ཀྱི་དགའ་བ་དང་བདེ་བའི་རྣམ་པས་ཤིན་ཏུ་བརྟན་པར་གྱུར་ཅིག །སེམས་ཅན་ཐམས་ཅད་ཕན་ཚུན་དུ་ཞེ་མི་སྡང་ཞིང་བྱམས་པ་རབ་ཏུ་ཐོབ་པས་སྡུག་བསྔལ་<line/>
ལས་གྲོལ་བར་གྱུར་ཅིག །སེམས་ཅན་ཐམས་ཅད་འཁོར་བ་ཐམས་ཅད་ན་ཡོད་པའི་སྡུག་བསྔལ་རབ་ཏུ་བྱང་ཞིང་སངས་རྒྱས་ཐམས་ཅད་ཀྱི་བདེ་བའི་དོན་མཐོང་བར་གྱུར་ཅིག །སེམས་<line/>
ཅན་ཐམས་ཅད་སྡུག་བསྔལ་གྱི་ཚོར་བ་ཐམས་ཅད་ཀྱིས་ལུས་ལ་གནོད་པར་འགྱུར་བ་མེད་ཅིང་འདྲ་བ་མེད་པའི་བདེ་བ་རྣམ་པར་དག་པ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་སངས་རྒྱས་ཀྱི་བདེ་བ་བསྒྲིབས་པ་མེད་པའི་མཐར་ཕྱིན་ཏེ་བདེ་བའི་ཁྱད་པར་ཐམས་ཅད་རབ་ཏུ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་<line/>
ཅད་མཁྱེན་པའི་ཆོས་ཀྱི་ཕྱིར་སྡུག་བསྔལ་གྱི་རྣམ་པ་ཐམས་ཅད་བཟོད་པར་བྱེད་ཅིང་ཉམས་སུ་ལེན་པའི་ཚེ་དགེ་བའི་རྩ་བ་དེ་དག་འགྲོ་བ་ཐམས་ཅད་གཡང་ས་ལས་བསྲུང་ཞིང་ཐམས་<line/>
ཅད་མཁྱེན་པའི་རྣམ་པར་ཐར་པའི་བསྒྲིབས་པ་མེད་པ་ལ་རབ་ཏུ་དགོད་པའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དམ་པའི་ཆོས་བཙལ་<line/>
བ་ལ་ཤིན་ཏུ་བརྩོན་པ། ཆོས་ཀྱི་ཚིག་དང་ཡི་གེ་འཁོར་ལྔས་ཡང་དག་པར་ལེན་པ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཀྱི་ཆོས་ཡོངས་སུ་བཙལ་པ་དང་རྗེས་<line/>
</page>
<page index="568" id="285A">༄༅། །སུ་དྲན་པ་ལ་གནས་པ། ཆོས་ཀྱི་དགའ་བས་སྤྲོ་ཞིང་མོས་པའི་སེམས་དང་ལྡན་པ། ཟང་ཟིང་མེད་པའི་ཆོས་རབ་ཏུ་བཙལ་པ་ལ་བརྩོན་པ། འཇིག་རྟེན་པའི་<line/>
རྒྱལ་པོའི་སྲིད་དང་སྐྱིད་པའི་ལྗན་ལྗིན་ཐམས་ཅད་ལས་རྣམ་པར་འདས་པ། སངས་རྒྱས་ཀྱི་རྒྱལ་སྲིད་དང༌། ཆོས་ཀྱི་སྐྱིད་པ་ལ་མངོན་པར་མོས་པ། འཇིག་རྟེན་གྱི་དགའ་བ་ཐམས་<line/>
ཅད་ཀྱིས་མ་གོས་པའི་ཡིད་ལ་བྱེད་པ་དང་ལྡན་པ། འཇིག་རྟེན་ལས་འདས་པའི་དགའ་བས་སེམས་ཤིན་ཏུ་སྤེལ་བ། འཇིག་རྟེན་གྱི་སྐྱིད་པ་ཟང་ཟིང་དང་བྲལ་བའི་ཡིད་དང་ལྡན་པ།<line/>
སྤྲོས་པ་མེད་པའི་སངས་རྒྱས་ཀྱི་ཆོས་ལ་གནས་པ་རབ་ཏུ་ཐོབ་པར་མངོན་པར་ཞུགས་པ་དེས་རྒྱ་མཚོའི་མཐར་ཐུག་པའི་ས་ཆེན་པོ་གྲོང་རྡལ་བྱེ་བ་ཁྲག་ཁྲིག་བརྒྱ་སྟོང་དང༌།<line/>
ཡུལ་དང་ཡུལ་གྲུབ་བྱེ་བ་ཁྲག་ཁྲིག་བརྒྱ་སྟོང་དང༌། སྐྱེ་བོ་དུ་མས་ཡོངས་སུ་གང་བ། བདེ་བའི་རྣམ་པ་ཐམས་ཅད་དང༌། སྐྱེ་བོས་རྒྱས་པའི་ཁྱིམ་གྱིས་གང་བ། བཟའ་ཤིང་གི་ར་<line/>
བ་བྱེ་བ་ཁྲག་ཁྲིག་བརྒྱ་སྟོང་རྩེ་ཞིང་དགའ་བར་བྱ་བའི་གཞི་དང་ལྡན་པ། ཆུ་ཀླུང་ཡིད་དུ་འོང་བ་སྣ་ཚོགས་དང༌། གྲིབ་ཤིང་དང༌། བཟའ་ཤིང་མདངས་དགའ་བས་ཤིན་ཏུ་བརྒྱན་<line/>
པ༑ འཁྲུག་ལོང་མེད་ཅིང་ཤིན་ཏུ་བདེ་པ། གཞན་གྱི་ཁམས་ཤིན་ཏུ་བཅོམ་པ། བདག་གི་ཁམས་ལ་ཉམས་པ་མེད་པ། གསེར་དང༌། རིན་པོ་ཆེའི་མཛོད་དང༌། བང་བ་བྱེ་བ་<line/>
</page>
<page index="569" id="285B">ཁྲག་ཁྲིག་བརྒྱ་སྟོང་གིས་བརྒྱན་པ། བུ་དང༌། བུ་མོ་དང༌། ཆུང་མ་དང༌། འཁོར་སྣ་ཚོགས་དང༌། ཆུང་མའི་འཁོར་སྣ་ཚོགས་ཡོད་པ། གྲོང་ཁྱེར་བྱེ་བ་ཁྲག་ཁྲིག་བརྒྱ་སྟོང་དང་རྒྱལ་<line/>
པོའི་ཕོ་བྲང་འཁོར་དང༌། ཕོ་བྲང་ཆེན་པོ་ཡོད་པ་དེ་ལྟ་བུའི་ཆོས་ཀྱི་དོན་དང༌། ཆོས་བཙལ་བའི་ཕྱིར་ཚིག་དང་ཡི་གེའི་འབྲུ་གཅིག་གི་དོན་དུ་ཡང་རྒྱལ་པོའི་སྲིད་སྙིང་པོ་མེད་པ་ལས་སྙིང་<line/>
པོ་བསྐྱེད་ཅིང་ཆོས་ལ་དཀོན་པའི་འདུ་ཤེས་རབ་ཏུ་བསྐྱེད་ནས་འགྲོ་བ་ཐམས་ཅད་ཀྱི་དོན་དུ་སངས་རྒྱས་ཀྱི་རྣམ་པར་ཐར་པ་བསྒྲིབས་པ་མེད་པ་དང༌། ཐམས་ཅད་མཁྱེན་པའི་ལམ་རྣམ་<line/>
པར་དག་པ་ཚོལ་ཞིང༌། ཇི་ལྟར་བྱང་ཆུབ་སེམས་དཔའ་མཐུ་ཆེན་དཔལ་དང༌། རྒྱལ་པོ་ཁྱད་པར་དཔལ་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དག་<line/>
གིས་ཀྱང་ཇི་ལྟར་སྤྱད་པར་གྱུར་པ་དེ་བཞིན་དུ་ཡོངས་སུ་གཏང་བར་བྱ་བའི་ཚེ་ས་ཆེན་པོ་རྒྱ་མཚོའི་མཐར་ཐུག་པ་ཡོངས་སུ་བཏང་སྟེ་ཆོས་བཙལ་བས་ཡང་དག་པར་བསྡུས་པའི་དགེ་<line/>
བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ལག་ཤིན་ཏུ་ཆེ་བར་གཏོང་བ་ལ་མངོན་པར་མོས་ཤིང་ཤིན་ཏུ་ཡངས་པའི་གཏོང་བ་དང་<line/>
ལྡན་པར་གྱུར་ཅིག །སེམས་ཅན་ཐམས་ཅད་འགྱོད་པ་མེད་པར་སྦྱིན་པའི་བདག་པོར་གྱུར་ཏེ་གཏོང་བ་ཐམས་ཅད་ཡོངས་སུ་གཏོང་བར་གྱུར་ཅིག །སེམས་ཅན་ཐམས་ཅད་ལུས་དང་<line/>
</page>
<page index="570" id="286A">༄༅། །སྲོག་དང་ཡོ་བྱད་ལ་མི་ལྟ་བས་ཆོས་ཚོལ་བ་ལ་ཤིན་ཏུ་བརྩོན་པར་གྱུར་ཅིག །སེམས་ཅན་ཐམས་ཅད་འགྲོ་བ་ཐམས་ཅད་ཀྱི་ཐེ་ཚོམ་གཅོད་པས་ཚིམ་པར་<line/>
བྱ་བ་ལ་བརྩོན་ཞིང་ཆོས་ཐོབ་པར་བྱ་བས་ཤིན་ཏུ་དགའ་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ལ་ཡིད་དགའ་བ་རབ་ཏུ་ཐོབ་ཅིང་ཆོས་ལ་མངོན་པར་དགའ་བར་<line/>
གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཚོལ་བའི་སེམས་ཆེན་པོས་སྤྱོད་པ་དང༌། བྱང་ཆུབ་ཚད་མེད་པ་རྙེད་པས་ལུས་དང༌། སྲོག་དང༌། འཇིག་རྟེན་གྱི་སྐྱིད་པ་ཡོངས་<line/>
སུ་གཏོང་བར་གྱུར་ཅིག །སེམས་ཅན་ཐམས་ཅད་ལུས་དང་སྲོག་ལ་མི་ལྟ་ཞིང་ཆོས་ཀྱི་དགའ་བའི་མཐར་ཐུག་པས་ཆོས་ཀྱི་རིམ་གྲོ་དང༌། སྲི་ཞུ་རབ་ཏུ་ཐོབ་པར་གྱུར་ཅིག །སེམས་<line/>
ཅན་ཐམས་ཅད་སངས་རྒྱས་ཀྱི་ཆོས་ཤིན་ཏུ་དཀོན་པ། མཉེན་པ་ལ་བརྩོན་ཞིང་སངས་རྒྱས་ཀྱི་བསྟན་པ་ཡང་དག་པར་འཛིན་པར་གྱུར་ཅིག །སེམས་ཅན་ཐམས་ཅད་བྱང་ཆུབ་<line/>
སེམས་དཔའི་སྤྱོད་པ་གཞན་གྱི་དྲིང་མི་འཇོག་པའི་མཐར་ཕྱིན་ཅིང་སངས་རྒྱས་ཀྱི་བྱང་ཆུབ་སྣང་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་རབ་ཏུ་ཤེས་པའི་ཡིད་ཀྱིས་<line/>
ཐེ་ཚོམ་གྱི་ཟུག་རྔུ་དང་བྲལ་ཞིང་སངས་རྒྱས་ཀྱི་ཆོས་ཐམས་ཅད་ངེས་པར་རྟོགས་པ་མང་བར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་<line/>
</page>
<page index="571" id="286B">དེ་དག་ཐམས་ཅད་སེམས་ཅན་ཐམས་ཅད་ཀྱི་དོན་དུ་ཆོས་བཙལ་བ་དང༌། ཆོས་ཐམས་ཅད་ཀྱི་དོན་དང༌། བདེ་བའི་ལམ་གྱི་ཡེ་ཤེས་མཐོང་བ་ཡོངས་སུ་རྫོགས་པར་བྱ་བའི་ཕྱིར་<line/>
ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་ཆེན་པོ་ཆོས་ཀྱི་དབང་ཕྱུག་བྱེད་ཅིང་སྲོག་གཅོད་པ་སྤངས་པ་ལ་སེམས་ཅན་རྣམས་རབ་ཏུ་གཞོག་པ་དང༌། འཛམ་བུའི་གླིང་གི་<line/>
གྲོང་དང༌། གྲོང་ཁྱེར་དང༌། ལྗོངས་དང༌། ཕོ་བྲང་འཁོར་དང༌། རྒྱལ་པོའི་གནས་ཐམས་ཅད་ཀྱི་ཤན་པ་དང༌། གསད་པའི་གནས་ཐམས་ཅད་རྣམ་པར་གཅོད་པ་དང༌། རྐང་གཉིས་པ་<line/>
དང༑ རྐང་བཞི་པ་དང༌། རི་དྭགས་མང་པོ་ལ་མི་འཇིགས་པའི་སྦྱིན་པ་བྱེད་པ་དང༌། ལྟོད་པ་མེད་པའི་སེམས་ཀྱིས་བྱང་ཆུབ་སེམས་དཔའི་སྤྱོད་པ་ལ་གནས་པ་དང༌། འཁོན་མེད་པའི་<line/>
སེམས་ཀྱིས་རྒྱལ་པོའི་སྲིད་ཐམས་ཅད་ལ་གནས་པ་དང༌། སེམས་ཅན་གྱི་མི་བདེ་བ་དང་སྡུག་བསྔལ་ཐམས་ཅད་སེལ་བ་དང༌། འགྲོ་བ་ཐམས་ཅད་ལ་བདེ་བར་བྱེད་པའི་སེམས་རིན་<line/>
པོ་ཆེ་བསྐྱེད་པ་དང༌། འགྲོ་བ་ཐམས་ཅད་ནི། རིན་པོ་ཆེ་དང་འདྲ་བའི་བསམ་པ་རིན་པོ་ཆེ་རབ་ཏུ་སྒྲུབ་པ་དང༌། སྡོམ་པ་གསུམ་རྣམ་པར་དག་པ་ལ་བདག་གནས་ཤིང་གཞན་རབ་ཏུ་འཇོག་<line/>
པའི་ཚེ་སྲོག་གཅོད་པ་སྤངས་པ་དང༌། བསླབ་པ་ལྔ་ལ་སེམས་ཅན་རབ་ཏུ་བཞག་པས་ཡང་དག་པར་བསྡུས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་<line/>
</page>
<page index="572" id="287A">༄༅། །སེམས་ཅན་ཐམས་ཅད་བྱང་ཆུབ་སེམས་དཔའི་སེམས་སོ་སོར་ཐོབ་ཅིང་སྲོག་གི་དབང་པོ་གཅད་དུ་མེད་པ་དང༌། ཚེ་རིང་ཞིང་ཤེས་རབ་རབ་ཏུ་ཐོབ་པར་གྱུར་ཅིག།<line/>
སེམས་ཅན་ཐམས་ཅད་སངས་རྒྱས་ཐམས་ཅད་ལ་རིམ་གྲོ་བྱེད་པའི་ཚེ་དང་ལྡན་ཞིང་ཚེ་དཔག་ཏུ་མེད་པར་གྱུར་ཅིག །སེམས་ཅན་ཐམས་ཅད་གཞན་གྱི་གནོད་པས་སྲོག་འགག་པར་<line/>
མི་འགྱུར་ཞིང་རྒ་ཤི་མེད་པའི་ཆོས་ལ་རབ་ཏུ་བརྩོན་པར་གྱུར་ཅིག །སེམས་ཅན་ཐམས་ཅད་ཚེ་ཇི་སྲིད་དུ་འདོད་ཅིང་བསམ་པར་གནས་པ་ལ་མཁས་ཤིང་ནད་མེད་པའི་ལུས་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་ཕྱི་མའི་མཐའི་བསྐལ་པ་བྱེ་བ་བརྒྱར་བྱང་ཆུབ་སེམས་དཔའི་སྤྱོད་པ་ལ་གནས་ཤིང་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང༌།<line/>
གདུལ་བ་ལ་ཞུགས་ཏེ་ཚེ་འགག་པ་མེད་པར་གྱུར་ཅིག །སེམས་ཅན་ཐམས་ཅད་སྟོབས་བཅུའི་དགེ་བའི་རྩ་བ་ཡང་དག་པར་བསགས་པའི་འབྱུང་གནས་སུ་གྱུར་ཅིག །ཚེའི་དངོས་པོ་<line/>
འཛིན་པར་གྱུར་ཅིག །སེམས་ཅན་ཐམས་ཅད་ཚེའི་ཚད་འགག་པ་མེད་པའི་དགེ་བའི་རྩ་བ་དང་སྨོན་ལམ་ཡོངས་སུ་རྫོགས་པས་དགེ་བའི་རྩ་བའི་བསམ་པ་ཐམས་ཅད་ཡོངས་<line/>
སུ་རྫོགས་པར་གྱུར་ཅིག །སེམས་ཅན་ཐམས་ཅད་ཚེའི་ཚད་ཟད་མི་ཤེས་པའི་དགེ་བའི་རྩ་བ་ལ་བརྩོན་ཞིང་སངས་རྒྱས་ཐམས་ཅད་མཐོང་བ་དང༌། མཉེས་པར་བྱ་བའི་དུས་དང་<line/>
</page>
<page index="573" id="287B">མཉམ་པར་གྱུར་ཅིག །སེམས་ཅན་ཐམས་ཅད་འཕགས་པའི་ཆོས་ལ་དགའ་བ་རབ་ཏུ་ཐོབ་ཅིང་སྲོག་གི་དབང་པོ་འགག་པ་མེད་པ་དང་འཕགས་པའི་སྐྱེ་མཆེད་ལ་བསླབ་པར་བྱ་<line/>
བ་ཤིན་ཏུ་བསླབ་པར་གྱུར་ཅིག །སེམས་ཅན་ཐམས་ཅད་མཐུ་སྟོབས་དང་བརྩོན་འགྲུས་ཟད་མི་ཤེས་པ་རབ་ཏུ་ཐོབ་སྟེ། སངས་རྒྱས་ཀྱི་ཡེ་ཤེས་ཀྱིས་དབང་སྒྱུར་བ་ལ་རབ་ཏུ་<line/>
འཇོག་པ་དང༌། རྒ་བ་དང་ན་བ་མེད་པའི་ཚེ་ཕུན་སུམ་ཚོགས་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་སེམས་ཅན་ཐམས་<line/>
ཅད་ཀྱིས་དེ་བཞིན་གཤེགས་པའི་སྟོབས་བཅུའི་ཡེ་ཤེས་ཤིན་ཏུ་རྫོགས་པར་འགྱུར་བའི་ཕྱིར་སྲོག་གཅོད་པ་སྤངས་པ་དང༌། སྡོམ་པ་གསུམ་རྣམ་པར་དག་པ་ལ་རབ་ཏུ་དགོད་<line/>
པའི་ཕྱིར་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་བྱོལ་སོང་གི་སྐྱེ་གནས་སུ་གྱུར་པ་རྐང་བཞི་པ་དང༌། མིར་གྱུར་པ་རྣམས་ཀྱི་ཕོ་མཚན་<line/>
བཅད་པར་གྱུར་ཅིང་སྐྱེས་པའི་རང་བཞིན་དང་བྲལ་བར་གྱུར་བ། སྐྱེས་བུའི་དངོས་པོ་གཞིག་པར་གྱུར་པ། ཉུག་རུམ་གྱི་དངོས་པོ་ལ་བཞག་པར་གྱུར་བ། ལུས་ལ་གནོད་པ་ཤིན་<line/>
ཏུ་མི་བཟད་པར་གྱུར་པ་མཐོང་བ་དང༌། སྐྱེས་པའི་དངོས་པོ་ལས་བཟློག་པར་གྱུར་པ་ཕོ་མོ་གཉིས་ཀ་མ་ཡིན་པའི་སྐྱེ་གནས་སུ་བཞག་པར་གྱུར་པ། སྡུག་བསྔལ་གྱི་ཚོར་བས་<line/>
</page>
<page index="574" id="288A">༄༅། །མནར་བར་གྱུར་པ། ལུས་མི་བདེ་བས་ཤིན་ཏུ་གཟིར་བར་གྱུར་བ། སྐྱེས་པར་ཚུལ་གྱིས་དཔག་པ་ཙམ་དུ་གྱུར་པ། བརྟེན་པའི་ལུས་འགག་པར་གྱུར་པ་<line/>
དང༌། སེམས་ཅན་རྣམས་ཀྱི་གནོད་པའི་རྣམ་པ་དེ་ལྟ་བུ་དག་བྱང་ཆུབ་སེམས་དཔའ་སེམས་དཔའ་ཆེན་པོས་མཐོང་ན། བྱམས་པ་ཆེན་པོས་སེམས་ཅན་རྣམས་ཡོངས་སུ་སྐྱོབ་<line/>
ཅིང་སྙིང་རྗེ་ཆེན་པོ་སྔོན་དུ་བཏང་སྟེ། འགྲོ་བ་ཐམས་ཅད་ལ་ཕན་འདོགས་པས་འཛམ་བུའི་གླིང་གི་སྐྱེས་པ་ལས་ཉམས་པར་འགྱུར་བ་ཐམས་ཅད་རྣམ་པར་ཟློག་གོ །རབ་ཏུ་<line/>
རྒྱུན་གཅོད་དོ། །ཡོངས་སུ་སྐྱོབ་བོ། །རྣམ་པར་ཆད་པར་བྱེད་དོ། །ཆོས་དང་མཐུན་པའི་མཛོད་དང༌། བང་བ་བྱེ་བ་ཁྲག་ཁྲིག་བརྒྱ་སྟོང་དག་ཀྱང་གཏོང་ཞིང་ཚིག་འདི་སྐད་དུ་བརྗོད་<line/>
དེ༑ ཁྱེད་ཀྱིས་གང་གི་ཕྱིར་སྡིག་པའི་ལས་རྣམ་པ་འདི་ལྟ་བུ་བྱ་བར་གྱུར་པ། དེའི་བདེ་བ་དང་ཕན་པའི་རྣམ་པ་ཐམས་ཅད་ངས་སྦྱར་གྱི། སྡིག་པའི་ལས་ཀྱི་རྣམ་པ་འདི་ལྟ་བུ་<line/>
དག་ཚུལ་བཞིན་མ་ཡིན་པ་ལ་འཇུག་པར་སེམས་སྐྱེས་པས་བདེ་བ་མྱོང་བའི་དོན་དུ་ཁྱེད་མ་བྱེད་ཅིག །དེ་ལྟར་ཕ་རོལ་ལ་སྡིག་པའི་ལས་འདི་ལྟ་བུ་དག་བྱས་ཤིང་བདག་གིས་བདེ་<line/>
བའི་ཚོར་བ་མྱོང་བར་འགྱུར་བ་འདི་ནི། གནས་མ་ཡིན་ཏེ། དེའི་གནས་མེད་དོ། །འདི་ལྟར་སྡིག་པའི་རྣམ་པ་འདི་ལྟ་བུ་ལ་སྤྱོད་པ་འདི་ནི། སངས་རྒྱས་ཐམས་ཅད་ཀྱིས་སྨད་<line/>
</page>
<page index="575" id="288B">པའོ༑ ༑ཞེས་ནས་དེ་མ་ཡིན་པའི་མི་དགེ་བའི་ཆོས་གཞན་དག་བྱེད་པ་མཐོང་ན་ཡང་རྣམ་པར་ཟློག་པར་བྱེད་ཅིང༌། སེམས་ཅན་ཐམས་ཅད་སྦྱིན་པ་ཐམས་ཅད་ཡོངས་སུ་བཏང་བས་<line/>
ཡང་དག་པར་སྡུད་དོ། །ཡོ་བྱད་ཐམས་ཅད་ཀྱིས་ཀྱང་མངོན་པར་སྡུད་པར་བྱེད་དོ། །འདི་ལྟ་སྟེ། དབེན་པའི་ཆོས་ལ་ཡིད་ཆེས་པར་བྱེད་པ་དང༌། དགེ་བའི་ལས་ཤིན་ཏུ་བསགས་པ་དང༌།<line/>
མི་དགེ་བའི་ལས་ཕན་ཚུན་དུ་བྱམས་པའི་སེམས་ཀྱིས་གཅོད་པ་དང༌། ཕན་ཚུན་དུ་མི་གནོད་ཅིང་མི་འཚེ་བའི་ཕྱིར་ལེགས་པར་བཤད་པས་ཀྱང་ཤིན་ཏུ་ངོམ་པར་བྱེད་དོ། །སེམས་<line/>
ཅན་དེ་དག་ཀྱང་བྱང་ཆུབ་སེམས་དཔའི་ཚིག་ཐོས་ནས་སྡིག་པའི་ལས་དེ་ལས་ལྡང་ངོ༌། །རྣམ་པར་ལྡོག་གོ །མི་སྤྱོད་དོ། །དེས་དེ་ལྟར་བསྒྲུབས་པའི་དགེ་བའི་རྩ་བ་དེ་དག་ཡོངས་སུ་<line/>
བསྔོ་སྟེ༑ སེམས་ཅན་ཐམས་ཅད་སངས་རྒྱས་ཀྱི་མཚན་གསང་བ་སྦུབས་ན་འདུག་པ་དང་ལྡན་ཞིང༌། སྐྱེས་བུ་ཆེན་པོའི་མཚན་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་<line/>
བརྩོན་འགྲུས་དང༌། ལྷག་པའི་བསམ་པ་དང༌། ཚངས་པའི་སྤྱོད་པ་རྣམ་པར་དག་པས་སྤྱོད་ཅིང་སྐྱེས་བུའི་མཚན་དང་ལྡན་པར་གྱུར་ཅིག །སེམས་ཅན་ཐམས་ཅད་ཆགས་པ་<line/>
མེད་པ་དང་དཔའ་བའི་ཡེ་ཤེས་ལ་ཡང་དག་པར་གནས་པ་ལས་ཕྱིར་མི་ལྡོག་ཅིང་ཤིན་ཏུ་བརྟན་པས་དབང་བསྒྱུར་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འདོད་པའི་<line/>
</page>
<page index="576" id="289A">༄༅། །དགའ་བས་མི་ལྡོག་མི་ཆགས་པའི་སེམས་དང་ལྡན་པར་གྱུར་ཅིག །སེམས་ཅན་ཐམས་ཅད་སྨད་པ་མེད་པ་ཐམས་ཅད་མཁྱེན་པར་འབྱུང་བའི་ཡེ་ཤེས་<line/>
བཟང་པོ་དང་ལྡན་ཞིང་སྐྱེས་བུ་དམ་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སྟོབས་བཅུས་བྱུང་བའི་དགེ་བའི་རྩ་བ་དང་ལྡན་ཞིང་སྐྱེས་བུ་ཆེན་པོའི་སྟོབས་དང་ལྡན་<line/>
པར་གྱུར་ཅིག །སེམས་ཅན་ཐམས་ཅད་རྨད་དུ་བྱུང་བའི་ཚོགས་ལ་གནས་པ་རབ་ཏུ་ཐོབ་ཅིང་དུ་ཐམས་ཅད་སྐྱེས་བུའི་དབང་པོ་ཉམས་པ་མེད་པར་གྱུར་ཅིག །སེམས་ཅན་ཐམས་<line/>
ཅད་ཁམས་གསུམ་ཐམས་ཅད་ཀྱི་འདོད་ཆགས་དང་བྲལ་བས་དབང་བསྒྱུར་ཞིང་བྱང་ཆུབ་སེམས་དཔའི་སྤྱོད་པ་ལ་གནས་པ་དང༌། འདོད་པ་ལྔའི་ཡོན་ཏན་གྱི་དགའ་བ་ལ་མ་ཆགས་<line/>
པ་དང་གྲོལ་ཞིང་བཅིངས་པ་མེད་པའི་སེམས་དང་ལྡན་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་གྱི་ཤེས་ཤིང་ཡིད་ཆེས་པའི་དུལ་བ་དང་ལྡན་ཞིང་སྐྱེས་བུ་<line/>
མཁས་པའི་དམ་པར་གྱུར་ཅིག །སེམས་ཅན་ཐམས་ཅད་སྐྱེས་བུའི་དམ་པ་སངས་རྒྱས་ཀྱི་མཁྱེན་པ་ལ་ཞུགས་པའི་ཡེ་ཤེས་དང་ལྡན་ཞིང་བྱང་ཆུབ་སེམས་དཔའི་མཐུ་རྩལ་<line/>
དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྐྱེས་བུའི་དམ་པ་ཡོངས་སུ་སྲུང་བ་ལ་ཞུགས་པ། སྐལ་བ་དང་ལྡན་པ། འཕགས་པའི་སྐྱེ་<line/>
</page>
<page index="577" id="289B">གནས་སུ་སྐྱེ་བ་འཐོབ་པའི་ཡེ་ཤེས་ཀྱི་སྐྱེ་གནས་དང༌། རིགས་ལ་ཡང་དག་པར་བརྩོན་པ་སྐྱེས་བུ་ཁྱད་པར་དུ་འཕགས་པའི་ཚུལ་ཤེས་པས་ཡང་དག་པར་སྤྱོད་པ། སྐྱེས་བུའི་ཚུལ་<line/>
བདུན་ཡང་དག་པར་མཐོང་ཞིང་རྟོགས་པ། སྐྱེས་བུའི་མཐུ་རྩལ་དམ་པ་དང༌། སྐྱེས་བུའི་མཐུ་རྩལ་མ་ནོར་བ་དང༌། སངས་རྒྱས་ཀྱི་བསྟན་པའི་སྐྱེས་བུའི་མཐུ་རྩལ་དང༌། དཔའ་<line/>
བའི་སྐྱེས་བུའི་མཐུ་རྩལ་དང༌། བརྟན་པའི་སྐྱེས་བུའི་མཐུ་རྩལ་གྱིས་ཡང་དག་པར་བཟུང་བ་དེ། སྐྱེས་བུའི་དབང་པོ་གཅད་པ་མེད་པར་བྱས་པ་དང༌། སྐྱེས་བུའི་དབང་པོ་བརྟན་པར་<line/>
བྱས་པས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་གང་གིས་དེ་བཞིན་གཤེགས་པའི་ཤེས་རབ་ཀྱི་མཐུ་རྩལ་ཡོངས་སུ་དག་པ་རབ་ཏུ་འཐོབ་པར་འགྱུར་<line/>
བ་དང༌། མཁྱེན་པ་དང་ལྡན་པའི་སྐྱེས་བུར་འགྲུབ་པར་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་མངོན་པར་སངས་རྒྱས་<line/>
པ༑ འཇིག་རྟེན་ཐམས་ཅད་དུ་གྲགས་པར་བྱེད་པ་དང༌། ཀྱེ་མ་སངས་རྒྱས་འཇིག་རྟེན་དུ་བྱུང་ངོ༌། །ཀྱེ་མ་སངས་རྒྱས་འཇིག་རྟེན་དུ་བྱུང་ངོ༌། །ཞེས་སངས་རྒྱས་ཀྱི་སྒྲ་སྒྲོག་ཅིང༌། སངས་<line/>
རྒྱས་ཀྱི་དབྱངས་ཀུན་ཏུ་གྲགས་པར་བྱེད་པ་དང༌། སེམས་ཅན་གྱི་ང་རྒྱལ་དང༌། བག་མེད་པ་དང༌། སྤྲོས་པ་ཐམས་ཅད་རྣམ་པར་ཟློག་པ་དང༌། སངས་རྒྱས་མཐོང་བར་སེམས་ཅན་<line/>
</page>
<page index="578" id="290A">༄༅། །རྣམས་ཡང་དག་པར་སྟོབ་པ་དང༌། སངས་རྒྱས་རྗེས་སུ་དྲན་པ་ལ་སེམས་ཅན་རྣམས་རབ་ཏུ་གཞོག་པ་དང༌། སེམས་ཅན་ཐམས་ཅད་སངས་རྒྱས་ལ་<line/>
གཞོལ་བར་བྱེད་པ་དང༌། སངས་རྒྱས་དམིགས་པ་ལ་བརྩོན་པའི་སེམས་དང་ལྡན་པའི་སེམས་ཅན་ཐམས་ཅད་ལ་རིམ་གྲོ་བྱེད་པ་དང༌། སངས་རྒྱས་རྣམ་པར་རྟོག་པ་སེམས་<line/>
ཅན་རྣམས་ལ་སྟོན་པ་དང༌། སངས་རྒྱས་རྗོད་པ་ལ་སེམས་ཅན་རྣམས་ཡང་དག་པར་འཛུད་པ་དང༌། བསྐལ་པ་བྱེ་བར་ཡང་སངས་རྒྱས་བཅོམ་ལྡན་འདས་སྐྱེ་བ་ནི།<line/>
ཤིན་ཏུ་དཀོན་ནོ། །ཞེས་བྱ་བའི་ཚིག་སེམས་ཅན་རྣམས་ལ་བརྗོད་པ་དང༌། སེམས་ཅན་དེ་དག་གིས་ཀྱང་དེའི་ཕྱིར་སངས་རྒྱས་མཐོང་བར་འགྱུར་བ་དང༌། སངས་<line/>
རྒྱས་ལ་རིམ་གྲོ་དང་ཞེ་ས་བྱེད་པ་དང༌། དགའ་བ་དང༌། སྤྲོ་བ་སྐྱེད་པ་དང༌། དེ་བཞིན་གཤེགས་པ་ལས་སངས་རྒྱས་ཐམས་ཅད་ཀྱི་མཚན་ཉན་པ་དང༌། སངས་རྒྱས་<line/>
གྲངས་མེད་པ་ལ་ཤིན་ཏུ་བསྐྱེད་པའི་དགེ་བའི་རྩ་བ་གསོག་པ་དང༌། སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པའི་སངས་རྒྱས་ཀྱི་གཏེར་རྣམ་པར་སྦྱོང་བ་དང༌།<line/>
སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་དེ་བཞིན་གཤེགས་པ་རྣམས་ཀྱི་དྲུང་དུ་ཡོངས་སུ་སྨིན་པར་བྱེད་པ་དང༌། སེམས་ཅན་དེ་དག་ཀྱང་བྱང་ཆུབ་སེམས་<line/>
</page>
<page index="579" id="290B">དཔའི་དགེ་བའི་བཤེས་གཉེན་དམ་པ་རབ་ཏུ་ཤེས་པ་དང༌། བྱང་ཆུབ་སེམས་དཔའ་ལ་ཡིད་ཆེས་པས་སངས་རྒྱས་ཀྱི་ཆོས་ལ་གནས་པར་འགྱུར་བ་དང༌། འཇིག་རྟེན་ཐམས་<line/>
ཅད་དུ་བསྐལ་པ་གྲངས་མེད་པར་བསྐྱེད་ཅིང་སྤེལ་བའི་དགེ་བའི་རྩ་བས་སངས་རྒྱས་ཀྱི་འཕྲིན་ལས་ཡང་དག་པར་སྒྲུབ་པའི་ཆེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་<line/>
སྟེ༑ དགེ་བའི་རྩ་བ་འདིས་སེམས་ཅན་ཐམས་ཅད་ཀྱིས་སངས་རྒྱས་ཐམས་ཅད་མཉེས་པར་བྱས་ཏེ་མི་མཉེས་པར་མི་བྱེད་པ་དང༌། སངས་རྒྱས་བལྟ་བ་དང་མི་འབྲལ་བར་<line/>
གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་བལྟ་བ་ཡིད་ལ་བྱ་བ་དང་མ་བྲལ་ཞིང་སངས་རྒྱས་བལྟ་བར་བརྩོན་པའི་ཡིད་དང་ལྡན་པར་གྱུར་ཅིག །སེམས་ཅན་<line/>
ཐམས་ཅད་སངས་རྒྱས་ཀྱི་གསུང་དང་ཆོས་ཀྱི་མཛོད་ཡང་དག་པར་འཛིན་ཅིང་ཡེ་ཤེས་སྒོམ་པ་ཤིན་ཏུ་མང་བར་གྱུར་ཅིག །སེམས་ཅན་ཐམས་ཅད་ཆོས་མཉན་པ་དང་མི་<line/>
འབྲལ་ཞིང་བསྐལ་པ་ཐམས་ཅད་དུ་བྱང་ཆུབ་སེམས་དཔའི་སྤྱོད་པ་ལ་ཡང་དག་པར་གནས་པའི་ཕྱིར་སངས་རྒྱས་ཀྱི་ཆོས་ཀྱི་སྒྲ་འབྱིན་པར་གྱུར་ཅིག །སེམས་ཅན་ཐམས་ཅད་<line/>
སངས་རྒྱས་འབྱུང་བ་མཐོང་ཞིང་ཡེ་ཤེས་ཡང་དག་པར་གཟུང་བའི་ཕྱིར་དྲན་པ་ཉེ་བར་གཞག་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཡིད་ལ་བྱ་བ་དང༌། མཐོང་བར་<line/>
</page>
<page index="580" id="291A">༄༅། །བྱ་བའི་མཐུ་ལ་བརྩོན་ཞིང་ཡིད་ལ་བྱ་བ་ལས་གཞན་མེད་པར་གྱུར་ཅིག །སེམས་ཅན་ཐམས་ཅད་ནམ་མཁའི་དབྱིངས་ཀུན་ཏུ་སངས་རྒྱས་མཐོང་བའི་<line/>
འབྱུང་གནས་ལ་ཞུགས་ཤིང་ཕྱོགས་ཀུན་ཏུ་སངས་རྒྱས་མཐོང་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཀུན་ཏུ་སངས་རྒྱས་བྱུང་བ་<line/>
བརྗོད་པ་ལ་བརྩོན་ཞིང་སངས་རྒྱས་ཀྱི་སྐུས་བྱིན་གྱིས་བརླབས་པར་གྱུར་ཅིག །སེམས་ཅན་ཐམས་ཅད་མོས་པ་དང༌། དད་པ་མི་ཤིགས་པ་དང༌། སྙིང་ཐག་པའི་བསམ་<line/>
པས་སངས་རྒྱས་ཐམས་ཅད་འགྲོགས་པར་གྱུར་ཏེ། དགེ་བའི་བཤེས་གཉེན་གྱིས་སངས་རྒྱས་ཀྱི་ཆོས་རྫོགས་པར་ཐོས་པར་བྱས་པར་གྱུར་ཅིག །སེམས་ཅན་ཐམས་ཅད་<line/>
སངས་རྒྱས་སྐྱེ་བ་དོན་ཡོད་པས་འགྲོ་བ་ཐམས་ཅད་རྣམ་པར་སྦྱང་བའི་ཕྱིར་སངས་རྒྱས་སྐྱེ་བ་ཐམས་ཅད་རབ་ཏུ་བརྗོད་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་སངས་རྒྱས་སྐྱེ་བ་བརྗོད་པས་ཡང་དག་པར་གཟུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་སངས་རྒྱས་མཐོང་བ་དང༌། མཉེས་པར་<line/>
བྱེད་པ་དང༌། མི་མཉེས་པར་མི་བྱེད་ཅིང༌། སངས་རྒྱས་ཀྱི་ཆོས་བླ་ན་མེད་པ་ཐམས་ཅད་ཡོངས་སུ་དག་པའི་མཐར་ཕྱིན་པར་ཡོངས་སུ་བསྔོའོ། །གཞན་ཡང་བྱང་ཆུབ་<line/>
</page>
<page index="581" id="291B">སེམས་དཔའ་སེམས་དཔའ་ཆེན་པོས་སངས་རྒྱས་བཅོམ་ལྡན་འདས་རྣམས་ཀྱི་ཕོ་བྲང་གི་ལོངས་སྤྱོད་དམ། བྱང་ཆུབ་སེམས་དཔའ་དགེ་བའི་བཤེས་གཉེན་རྣམས་ཅི་དགའ་<line/>
བའི་ལོངས་སྤྱོད་དམ། འཕགས་པའི་དགེ་འདུན་གྱི་གཙུག་ལག་ཁང་གི་ལོངས་སྤྱོད་དམ། ཕ་མ་གནས་པའི་གནས་སམ། ཉན་ཐོས་དང་རང་སངས་རྒྱས་སམ། གང་ཟག་<line/>
གི་རྣམ་པ་སྤྱིན་པའི་གནས་དག་གམ། དེ་མ་ཡིན་པའི་ཕོངས་པ་དང༌། བཀྲེན་པ་སློང་ཞིང་ལེན་པ་དག་གམ། འཁོར་བཞི་ཕོངས་པ་མེད་པར་གནས་པའི་གནས་སམ། དེ་<line/>
བཞིན་གཤེགས་པའི་མཆོད་རྟེན་བརྩིགས་པའི་གནས་སམ། ཡོ་བྱད་སྣ་ཚོགས་གཞག་པའི་གནས་ཅི་འདོད་པའི་ལོངས་སྤྱོད་དུ་བྱ་བའམ། འཇིགས་པ་དང་དོགས་པ་མེད་ཅིང་<line/>
དགྲ་དང་བྲལ་བ། སྐྱི་གཡའ་བ་མེད་པའི་གནས་ཀྱི་ས་དག་འབུལ་བའི་ཚེ་སའི་སྦྱིན་པ་ཡོངས་སུ་བཏང་བས་ཡུལ་ཅི་འདོད་པར་བྱིན་བས་ཡང་དག་པར་བཟུང་བའི་དགེ་བའི་རྩ་བ་དེ་<line/>
དག་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་བྱང་ཆུབ་སེམས་དཔའ་ཀུན་ཏུ་བཟང་པོའི་སྤྱོད་པའི་ཕ་རོལ་ཏུ་ཕྱིན་པ་ཐོབ་ཅིང་ཐམས་ཅད་མཁྱེན་<line/>
པའི་ས་ཡོངས་སུ་དག་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ཡང་དག་པར་འཛིན་པ་ལ་དྲན་པའི་དབང་པོ་རྨོངས་པ་མེད་ཅིང་ས་ལྟ་བུར་རེད་<line/>
</page>
<page index="582" id="292A">༄༅། །པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་བསྟན་པ་ཐམས་ཅད་སྲུང་བ་ལ་ཞུགས་ཤིང་ཡང་དག་པར་འཛིན་པར་གྱུར་ཅིག །སེམས་ཅན་ཐམས་<line/>
ཅད་འགྲོ་བ་ཐམས་ཅད་ལ་ཞེ་སྡང་བ་མེད་ཅིང་དགེ་བའི་རྩ་བ་རྣམ་པར་སྦྱང་བ་ལ་བརྩོན་པས་སེམས་ས་དང་མཉམ་པར་གྱུར་ཅིག །སེམས་ཅན་ཐམས་ཅད་སངས་རྒྱས་གཅིག་<line/>
ནས་གཅིག་ཏུ་བརྒྱུད་པ་ཐམས་ཅད་དུ་བྱང་ཆུབ་སེམས་དཔའི་ས་ཐམས་ཅད་ཡང་དག་པར་སྒྲུབ་པ་ལ་མཁས་ཤིང་སངས་རྒྱས་ཐམས་ཅད་ཀྱི་རིགས་ཡང་དག་པར་འཛིན་པ་ལ་<line/>
ཞུགས་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་ཡོངས་སུ་སྨིན་པར་བྱ་བ་དང༌། འདུལ་བ་རྣམ་པར་དག་པའི་ལམ་ལ་ཞུགས་ཏེ་གནས་སུ་རེད་པར་གྱུར་ཅིག།<line/>
སེམས་ཅན་ཐམས་ཅད་སངས་རྒྱས་ཀྱི་སྟོབས་ལ་རབ་ཏུ་དགོད་པར་བརྩོན་ཞིང་སངས་རྒྱས་ལྟ་བུར་འགྲོ་བ་ཐམས་ཅད་ལ་ཕན་འདོགས་པར་གྱུར་ཅིག །སེམས་ཅན་ཐམས་ཅད་<line/>
སངས་རྒྱས་ཀྱི་དགའ་བ་བླ་ན་མེད་པ་ལ་རབ་ཏུ་གཞོག་པའི་ཕྱིར་འགྲོ་བ་ཐམས་ཅད་ཀྱི་དགའ་བར་རེད་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་སྟོབས་དང༌། མི་འཇིགས་<line/>
པའི་ཆོས་ཀྱི་འབྱུང་གནས་སུ་གྱུར་ཏེ་རབ་ཏུ་དགོད་པ་ལ་མཁས་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཆོས་ཀྱིས་རྣམ་པར་རྩེ་ཞིང་ཡོངས་སུ་སྤྱོད་པ་<line/>
</page>
<page index="583" id="292B">ཐོབ་སྟེ་ས་ལྟ་བུའི་ཡེ་ཤེས་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སའི་སྦྱིན་པ་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་<line/>
བ་དེ་དག་ཅི་ནས་ཀྱང་སེམས་ཅན་གྱི་ཁམས་ཐམས་ཅད་ཀྱིས་དེ་བཞིན་གཤེགས་པའི་ས་ཡོངས་སུ་དག་པ་ཐམས་ཅད་རབ་ཏུ་ཐོབ་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་<line/>
སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་བཅོམ་ལྡན་འདས་བྱུང་བ་རྣམས་ལ་རིམ་འགྲོའི་དོན་དུ་བདག་གི་བྲན་དང༌། ལས་བྱེད་པ་རྣམས་འབུལ་<line/>
བའམ༑ བྱང་ཆུབ་སེམས་དཔའ་དགེ་བའི་བཤེས་གཉེན་སངས་རྒྱས་ཀྱི་ཆོས་ཐམས་ཅད་ཡང་དག་པར་སྤེལ་བའི་བརྩོན་པ་རྣམས་སམ། འཕགས་པའི་དགེ་འདུན་དཀོན་མཆོག་<line/>
གམ༑ ཕ་དང༌། མ་དང༌། སློབ་དཔོན་དང༌། བླ་མའི་སྦྱིན་པའི་གནས་ལ་བྲན་དང༌། ལས་བྱེད་པའི་མི་འབུལ་བ་དང༌། སེམས་ཅན་ནད་པ་རྣམས་ལ་རིམ་གྲོ་བྱེད་པ་མེད་པས་འཆི་<line/>
བར་མི་འགྱུར་བར་རིམ་གྲོ་བྱ་བའི་ཕྱིར་བྲན་དང༌། ལས་བྱེད་པའི་མི་སྦྱིན་པའམ། དེ་མ་ཡིན་པའི་སེམས་ཅན་གཡོག་མེད་པ་ལ་བྲན་དང༌། ལས་བྱེད་པའི་མི་གཏོང་བའམ། ཕོངས་<line/>
པ་དང་བཀྲེན་པ་སློང་ཞིང་ལེན་པ་གཞན་དང་གཞན་དག་ལ་བྲན་དང༌། ལས་བྱེད་པའི་མི་གཏོང་བའམ། དེ་བཞིན་གཤེགས་པ་མྱ་ངན་ལས་འདས་པའི་སངས་རྒྱས་ཀྱི་མཆོད་རྟེན་<line/>
</page>
<page index="584" id="293A">༄༅། །བསྲུང་བའི་ཕྱིར་འབུལ་བའམ། དམ་པའི་ཆོས་ཡོངས་སུ་བསྲུང་བའི་ཕྱིར་ཡི་གེ་དང་གྲངས་ལ་ཤིན་ཏུ་བསླབ་པའི་མི་བྱེ་བ་ཁྲག་ཁྲིག་བརྒྱ་སྟོང་མང་པོ་<line/>
འབུལ་བ་བྱེད་ཅིང་རིམ་གྲོ་པ་དེ་དག་ཀྱང་མཁས་པ། ཚུལ་ཤེས་པ། ཅང་ཤེས་པ། བརྩོན་པ། ལེ་ལོ་མེད་པ། དྲང་བ། དྲང་པོ་དང་ལྡན་པ། ཕན་པར་སེམས་པ། བདེ་བར་སེམས་<line/>
པ༑ བྱམས་པར་སེམས་པ། རིམ་གྲོ་བྱེད་པའི་ངང་ཚུལ་ཅན། འཁོན་མེད་པ། གཅུགས་མེད་པར་ཡོངས་སུ་སྤྱོད་པ། གཟོ་དང་སྒྱུ་རྩལ་སྣ་ཚོགས་དང༌། གྲངས་ལ་ཤིན་<line/>
ཏུ་བསླབ་པའི་ཤེས་པ་གསལ་བ་ཅན། རིམ་པའི་ཚུལ་ཤེས་པ་དགའ་བར་བྱེད་ཅིང༌། རིམ་གྲོ་བྱེད་པ་ལ་བརྩོན་ཞིང་གཏོང་བ། བྱང་ཆུབ་སེམས་དཔའི་ལས་ལས་བྱུང་བ་།<line/>
ཡིད་དུ་འཐད་པ། རིམ་གྲོ་བྱེད་པ། སེམས་ཤིན་ཏུ་དང་བ་དེ་ལྟ་བུའི་རིམ་གྲོ་བ་དག་གནས་གར་འོས་པ་དང༌། ཅི་རིགས་པ་དང༌། ཕན་འདོགས་པ་དེ་དང་དེ་དག་ལ་འབུལ་ཞིང་<line/>
ཡོངས་སུ་གཏོང་བ་དང༌། སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། རིམ་གྲོ་བ་ཡང་དག་པར་བཏང་བ་དང་ལྡན་པའི་<line/>
དགེ་བའི་རྩ་བ་འདིས་སེམས་ཅན་ཐམས་ཅད་སངས་རྒྱས་ཐམས་ཅད་བསྙེན་བཀུར་བ་དང་རིམ་གྲོ་བྱ་བ་ལ་མཁས་ཤིང་བརྩོན་ཏེ་ཅང་ཤེས་ཀྱི་སེམས་དང་ལྡན་པར་གྱུར་ཅིག །<line/>
</page>
<page index="585" id="293B">སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་བཀའ་ཡང་དག་པར་ལེན་ཅིང་སངས་རྒྱས་ཐམས་ཅད་དང་མཐུན་པའི་རིམ་གྲོ་པར་གྱུར་ཅིག །སེམས་ཅན་ཐམས་ཅད་ཡིད་<line/>
ལ་བྱ་བ་དང༌། བསམ་པ་དང༌། རྣམ་པར་རྟོག་པ་གཞན་མེད་ཅིང་སངས་རྒྱས་ཐམས་ཅད་ལ་རྟག་ཏུ་སྐབས་ཕྱེ་བར་གྱུར་ཅིག །སེམས་ཅན་ཐམས་ཅད་དགེ་བ་ཐམས་ཅད་ཡང་དག་<line/>
པར་སྡུད་པ་ལ་བརྩོན་ཞིང་སངས་རྒྱས་ཐམས་ཅད་ཀྱི་རིགས་ལས་མི་ཉམས་པ་དང༌། སངས་རྒྱས་ཀྱི་རྗེས་སུ་སྙེགས་པར་གྱུར་ཅིག །སེམས་ཅན་ཐམས་ཅད་དོན་ཡོད་པར་དུས་<line/>
ཐམས་ཅད་དུ་འཕྲད་ཅིང་སངས་རྒྱས་ཐམས་ཅད་ལ་དུས་དང་མཐུན་པར་རིམ་གྲོ་དང་བསྙེན་བཀུར་བྱེད་པར་གྱུར་ཅིག །སེམས་ཅན་ཐམས་ཅད་ཡི་གེ་རྣམ་པར་དག་པས་མི་འཇིགས་<line/>
པར་སྤྱོད་ཅིང་སངས་རྒྱས་ཀྱི་ཆོས་ཀྱི་དོན་འཛིན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ལ་ལུས་དང་སྲོག་ཕུལ་ཞིང་སངས་རྒྱས་ཐམས་ཅད་ལ་ངོམ་མི་ཤེས་པར་ལྟ་<line/>
བར་གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་གནས་ཐམས་ཅད་ཡང་དག་པར་འཇོམས་པས་སངས་རྒྱས་ཐམས་ཅད་ལ་ལྟ་བ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་ངོ་མཚར་དུ་འཛིན་པ་དང༌། དེ་མ་ཡིན་པའི་གནས་གཞན་མེད་ཅིང་སངས་རྒྱས་ཐམས་ཅད་ལ་བརྟེན་པར་འགྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་བླ་ན་མེད་པ་<line/>
</page>
<page index="586" id="294A">༄༅། །མངོན་དུ་གྱུར་པའི་སེམས་དང་ལྡན་པར་གྱུར་ཏེ་སངས་རྒྱས་ཀྱི་རྗེས་སུ་འབྲང་བར་བློ་གྲོས་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་རིམ་གྲོ་བ་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་རྡུལ་མེད་ཅིང་རྡུལ་དང་བྲལ་བ། དྲི་མ་མེད་པ། རྙོག་<line/>
པ་མེད་པའི་སར་སངས་རྒྱས་ཀྱི་ཆོས་རྣམ་པར་དག་པ་དང༌། སངས་རྒྱས་ཀྱི་སྐུ་གཞན་ལ་རག་ལུས་པ་མེད་པའི་རྟེན་གྱི་ཚུལ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་<line/>
ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དམའ་བར་བྱས་ཤིང༌། ས་ལ་གདིང་བའི་རྡོག་ལམ་དང་འདྲ་བའི་སེམས་སུ་བྱས་ཏེ། ས་དང་འདྲ་བར་སྡུག་བསྔལ་<line/>
ཐམས་ཅད་བཟོད་པ། མི་འགྱུར་བ། མི་སྐྱོ་བ། སེམས་ཅན་ཐམས་ཅད་ལ་རིམ་གྲོ་བྱེད་པས་ངལ་བ་མེད་པའི་ཡིད་དང་ལྡན་པ། སེམས་ཅན་ཐམས་ཅད་ཀྱི་སྦྱིན་བདག་དགེ་<line/>
བའི་རྩ་བ་ཐམས་ཅད་ཉེ་བར་སྟོབ་པའི་སེམས་དང་ལྡན་པ། འགྲོ་བ་བྱམས་པས་ཉེ་བར་བྱས་པ། ཉམས་སུ་ལེན་ཅིང་རྣ་ལ་གཟོན་པའི་ངང་ཚུལ་ཅན། དགེ་བ་ཤིན་ཏུ་བརྟན་པ་ལ་<line/>
བརྩོན་པ། ཡིད་ལ་བྱེད་པ་བཟང་པོས་གནས་པ་ལ་བརྩོན་པ། སེམས་ཅན་གྱི་ཁམས་ཐམས་ཅད་བསྙེན་བཀུར་བའི་སེམས་ཀྱིས་བདག་ཉིད་རིམ་གྲོ་བར་འབུལ་བའི་ཚེ་<line/>
</page>
<page index="587" id="294B">དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། ཅི་ནས་ཀྱང་སེམས་ཅན་ཐམས་ཅད་ཤིན་ཏུ་རིམ་གྲོ་བྱས་པ་དང༌། ཅི་ནས་ཀྱང་བྱང་ཆུབ་སེམས་དཔའི་སྤྱོད་པ་རྒྱུན་མི་འཆད་པ་དང༌། ཅི་<line/>
ནས་ཀྱང་བྱང་ཆུབ་སེམས་དཔའི་དོན་ཉམས་པ་མེད་པ་དང༌། ཅི་ནས་ཀྱང་བྱང་ཆུབ་སེམས་དཔའི་ལམ་དུ་ལེགས་པར་ཞུགས་པར་འགྱུར་བ་དང༌། ཅི་ནས་ཀྱང་བྱང་ཆུབ་སེམས་དཔའི་<line/>
མཉམ་པ་ཉིད་ཁོང་དུ་ཆུད་པར་འགྱུར་བ་དང༌། ཅི་ནས་ཀྱང་དེ་བཞིན་གཤེགས་པའི་རིགས་སུ་བདག་ཉིད་བགྲང་བར་འགྱུར་བ་དང༌། ཅི་ནས་ཀྱང་བྱང་ཆུབ་སེམས་དཔའི་སྤྱོད་པ་བདེན་པའི་<line/>
ཚིག་དང་འགྲོགས་པ་རྗེས་སུ་སྲུང་བར་འགྱུར་བ་དང༌། ཅི་ནས་ཀྱང་ཁམས་གསུམ་ཐམས་ཅད་སངས་རྒྱས་ཀྱི་ཆོས་ཀྱིས་རྣམ་པར་དག་པར་འགྱུར་བ་དང༌། ཅི་ནས་ཀྱང་ལྷག་པའི་བསམ་<line/>
པས་རྟོགས་པར་སངས་རྒྱས་ཀྱི་ཆོས་ཐམས་ཅད་ཁོང་དུ་ཆུད་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཀྱི་དགེ་བའི་རྩ་བ་སྐྱོན་མེད་ཅིང༌། རྣམ་པར་དག་པར་འགྱུར་བ་<line/>
དང༌། ཅི་ནས་ཀྱང་སེམས་ཅན་ཐམས་ཅད་དེ་དག་ཐམས་ཅད་ཡོན་ཏན་ཆེན་པོ་ལ་རབ་ཏུ་ཞུགས་ཏེ་ཐམས་ཅད་མཁྱེན་པའི་མཐར་ཤིན་ཏུ་ཐུག་པར་འགྱུར་བ་དེ་ལྟར་ཡོངས་སུ་བསྔོའོ། །<line/>
དེ་འདི་ལྟར་ཡོངས་སུ་བསྔོ་སྟེ། འདི་ལྟར་ལུས་ཀྱི་རིམ་གྲོ་སེམས་ཅན་ཐམས་ཅད་ལ་ཡོངས་སུ་བཏང་བའི་དགེ་བའི་རྩ་བ་གང་བསགས་པ་དེས་སེམས་ཅན་ཐམས་ཅད་ཡོངས་སུ་རྟོགས་<line/>
</page>
<page index="588" id="295A">༄༅། །པའི་ཆོས་ཅན། རབ་ཏུ་འཛིན་པའི་ཆོས་ཅན། ཡང་དག་པར་ལེན་པའི་ཆོས་ཅན། མི་འཁྲུགས་པའི་ཆོས་ཅན། ཆུད་མི་ཟ་བའི་ཆོས་ཅན། མི་ཉམས་པའི་<line/>
ཆོས་ཅན། མི་འབྲལ་བའི་ཆོས་ཅན། ཡིད་ཤིན་ཏུ་དུལ་བའི་ཆོས་ཅན། མ་དུལ་བ་འདུལ་བའི་ཆོས་ཅན། ཆོས་ཀྱིས་ཉེ་བར་དུལ་བའི་ཆོས་ཅན་གྱི་རིམ་གྲོ་པ། སངས་རྒྱས་ཐམས་<line/>
ཅད་ལ་ཤིན་ཏུ་ཉེ་བར་སེམས་པའི་སེམས་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔས་སངས་རྒྱས་ཐམས་ཅད་ལ་རིམ་གྲོའི་ནན་ཏན་དུ་བྱས་ཏེ། སེམས་ཅན་དེ་<line/>
དག་ཐམས་ཅད་དགེ་བའི་རྩ་བ་དེས་མཆོད་རྟེན་གྱི་དམ་པར་འགྱུར་བ་དང༌། འགྲོ་བ་ཐམས་ཅད་བསྙེན་བཀུར་བར་འོས་པར་འགྱུར་བ་དང༌། སེམས་ཅན་ཐམས་ཅད་སངས་རྒྱས་ཀྱི་<line/>
ཡེ་ཤེས་རྟོགས་པར་འགྱུར་བའི་ཕྱིར་སྦྱིན་པའི་གནས་དམ་པར་འགྱུར་བ་དང༌། འགྲོ་བ་ཐམས་ཅད་ལ་སྙིང་བརྩེ་བའི་ཕྱིར་ལེན་པའི་དམ་པར་འགྱུར་བ་དང༌། དགེ་བའི་རྩ་བ་ཐམས་<line/>
ཅད་ལ་འཇུག་པའི་ཕྱིར་བསོད་ནམས་ཀྱི་དོན་དམ་པ་དང་ལྡན་པར་འགྱུར་བ་དང༌། སྦྱིན་པ་ཚད་མེད་པའི་ཕྱིར་སྦྱིན་སྲེག་དམ་པ་དང་ལྡན་པར་འགྱུར་བ་དང༌། ཁམས་གསུམ་<line/>
ཐམས་ཅད་ན་འབྱུང་བའི་དམ་པར་འགྱུར་བ་དང༌། ལམ་ཇི་ལྟ་བ་བཞིན་དུ་ཡང་དག་པར་སྟོན་པའི་ཕྱིར་དེད་དཔོན་དམ་པར་འགྱུར་བ་དང༌། སངས་རྒྱས་ཀྱི་ཆོས་ཐམས་ཅད་ཡང་<line/>
</page>
<page index="589" id="295B">དག་པར་བཟུང་བའི་ཕྱིར་གཟུངས་ཀྱི་དམ་པ་རབ་ཏུ་ཐོབ་པར་འགྱུར་བ་དང༌། ནམ་མཁའི་དབྱིངས་ལྟར་ཆགས་པ་མེད་པའི་ལམ་གྱི་འབྱུང་བས་ཆོས་ཀྱི་དབྱིངས་ཚད་མེད་པ་དམ་པར་<line/>
འགྱུར་བའི་ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བདག་རིམ་གྲོ་པར་ཕུལ་བས། ཡང་དག་པར་གཟུང་བའི་དགེ་བའི་རྩ་བ་དེ་དག་སེམས་ཅན་<line/>
གྱི་ཁམས་ཐམས་ཅད་ཕྱག་བྱ་བར་འོས་པའི་ཡེ་ཤེས་ཀྱི་ཕུང་པོ་དང་ལྡན་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །འདི་ལྟར་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་ཆོས་ལ་དགའ་བ་དང༌། དད་པ་དང༌། རབ་ཏུ་དགའ་ཞིང་དང་བའི་སེམས་ཀྱིས་སངས་རྒྱས་བཅོམ་ལྡན་འདས་རྣམས་ལ་ཆོས་དཀོན་མཆོག་བླ་ན་མེད་པ་ལ་མོས་པའི་བསམ་པ་<line/>
དང༌། སངས་རྒྱས་ཐམས་ཅད་ལ་ཕར་སེམས་པའི་སེམས་བསྐྱེད་པ་དང༌། ཆོས་བྱེ་བ་གྲངས་མེད་པར་ཚད་མེད་པའི་ཆོས་ཀྱི་ཁོང་དུ་ཆུད་ཅིང་ཡང་དག་པར་བཟུང་བ་དང༌། ཤེས་རབ་ཆེན་<line/>
པོ་རིན་པོ་ཆེ་ལ་ཡང་དག་པར་གཞོལ་བའི་དགེ་བའི་རྩ་བ་མངོན་དུ་གྱུར་པ་དང༌། དེ་བཞིན་གཤེགས་པའི་སྤྱོད་པ་མཐའ་ཡས་པ་རྗེས་སུ་དྲན་པའི་སངས་རྒྱས་ཀྱི་ཡུལ་དང༌། དོན་གྱི་རྗེས་<line/>
སུ་འབྲང་བས་དེ་བཞིན་གཤེགས་པའི་ལྡེམ་པོ་དག་ཁོང་དུ་ཆུད་པ་དང༌། དེ་བཞིན་གཤེགས་པའི་ཆོས་ཀྱི་སྤྲིན་ལས་སངས་རྒྱས་ཐམས་ཅད་ཀྱི་ཆོས་ཀྱི་ཆར་མངོན་པར་བབ་པ་དང༌།<line/>
</page>
<page index="590" id="296A">༄༅། །རྟུལ་ཕོད་པས་དབང་བསྒྱུར་བ་སེམས་ཀྱི་དཔའ་བས་ཐོབ་པ་དང༌། ཐམས་ཅད་མཁྱེན་པའི་ཐེག་པ་ཕུན་སུམ་ཚོགས་པ་ཐམས་ཅད་མཁྱེན་པ་གང་ཟག་གི་<line/>
མཆོག་གི་སར་ཤིན་ཏུ་བསྟན་པ་དང༌། ཆོས་ཆེན་པོ་བྱེ་བ་བརྒྱ་སྟོང་ཚད་མེད་པས་ཤིན་ཏུ་བརྟན་པའི་དབང་པོས་བདག་གི་ལུས་འབུལ་ཞིང་དེ་ལྟར་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་ཆོས་དེ་ལྟ་བུ་དག་ཉན་པས། དེ་བཞིན་གཤེགས་པ་ལ་དགའ་བ་ཚད་མེད་པ་རྣམ་པར་འཕེལ་བའི་སེམས་དང་ལྡན་པ། ཆོས་སྤྱོད་པ་ལ་ཡང་དག་པར་གནས་<line/>
པའི་སེམས་ཅན་དམ་པ་རང་གི་ཐེ་ཚོམ་ཆོད་པ། གཞན་གྱི་ཐེ་ཚོམ་གཅོད་པ་ལ་རབ་ཏུ་ཞུགས་པ། རབ་ཏུ་དག་པའི་མཚན་མས་སེམས་མ་ཉམས་པ། དགེ་བའི་རྩ་བ་ཐམས་ཅད་<line/>
དང༌། ཡོན་ཏན་གྱི་འབྱུང་གནས་རབ་ཏུ་ཐོབ་པ། བསམ་པ་ཚད་མེད་པའི་སྤྱོད་པའི་རྗེས་སུ་ཞུགས་པ། སེམས་ཅན་ཐམས་ཅད་ཀྱི་དོན་ལ་བརྩོན་པའི་སེམས་དང་ལྡན་པ།<line/>
རྡོ་རྗེའི་སྙིང་པོ་ལྟ་བུའི་ཡེ་ཤེས་དམ་པའི་ཁྱད་པར་ཁོང་དུ་ཆུད་པའི་སེམས་བརྟན་ཅིང་ཤིན་ཏུ་གནས་པ། སངས་རྒྱས་ཐམས་ཅད་ཀྱི་ཞབས་ཀྱི་དྲུང་ན་གནས་ཤིང་རྣམ་པར་དག་<line/>
པར་བྱེད་པ། དེ་བཞིན་གཤེགས་པ་ཐམས་ཅད་ཀྱི་ཞབས་ཀྱི་དྲུང་ན་གནས་པ་ལས་མི་འབྲལ་བ་དེ་ཆོས་ཀྱི་རྣམ་པ་འདི་ལྟ་བུ་དག་ལ་རབ་ཏུ་གནས་ཏེ་རང་གི་ལུས་དེ་བཞིན་<line/>
</page>
<page index="591" id="296B">གཤེགས་པ་ལ་མངོན་པར་འབུལ་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་སངས་རྒྱས་<line/>
ཐམས་ཅད་ཀྱི་ཡང་དག་པར་བཟུང་བའི་ལུས་དང་ལྡན་ཞིང༌། མི་དམའ་བའི་ལུས་ཡོངས་སུ་རྫོགས་པ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་<line/>
བལྟ་བ་དང་མི་འབྲལ་བའི་རྗེས་སུ་སོང་བའི་སེམས་དང་ལྡན་པས་སངས་རྒྱས་ཐམས་ཅད་ལ་ཉེ་བར་བརྟེན་ཅིང་སྤྱོད་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་ཡོན་ཏན་དང་<line/>
ལྡན་ཞིང་ཉམས་པ་མེད་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་མཉེས་པར་བྱ་བ་ལ་བརྩོན་ཞིང་མི་དམིགས་པས་ཚངས་པའི་སྤྱད་པ་སྤྱོད་<line/>
པར་གྱུར་ཅིག །སེམས་ཅན་ཐམས་ཅད་བདག་ཏུ་བྱ་བ་དང༌། བདག་གིར་བྱ་བ་ལས་གྱེན་དུ་འཕགས་ཤིང་བདག་གི་མེད་པའི་ལུས་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་<line/>
ལུས་འཕོས་པ་མེད་པར་ལུས་ཡང་དག་པར་སྟོན་ཅིང་སངས་རྒྱས་ཀྱི་ཞིང་ཐམས་ཅད་དུ་ལུས་རྣམ་པར་བཀྲམ་པར་གྱུར་ཅིག །སེམས་ཅན་ཐམས་ཅད་བདག་གི་མེད་ཅིང་ཡོངས་སུ་<line/>
འཛིན་པ་མེད་པར་འགྲོ་བས་གཞན་ལ་རག་ལས་པ་མེད་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་རྒྱུད་ཀྱི་རིགས་དང་ལྡན་ཞིང་སངས་རྒྱས་ཀྱི་སྐུར་<line/>
</page>
<page index="592" id="297A">༄༅། །མངོན་པར་སྐྱེས་པར་གྱུར་ཅིག །སེམས་ཅན་ཐམས་ཅད་བཟོད་པའི་སྟོབས་ཀྱིས་སེམས་ལ་ཐུབ་པ་མེད་ཅིང་ཆོས་ཀྱི་སྟོབས་དང་ལྡན་པའི་ལུས་ཅན་དུ་གྱུར་<line/>
ཅིག །སེམས་ཅན་ཐམས་ཅད་དེ་བཞིན་གཤེགས་པའི་སྐུ་རྣམ་པར་དག་པ་ཡོངས་སུ་རྫོགས་པས་འདྲ་བ་མེད་པའི་ལུས་དང་ལྡན་པར་གྱུར་ཅིག །སེམས་ཅན་ཐམས་ཅད་དམིགས་<line/>
པ་མེད་པའི་དབྱིངས་སུ་བྱུང་བས་འཇིག་རྟེན་ལས་འདས་པའི་བསོད་ནམས་ཀྱི་ལུས་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་དེ་<line/>
བཞིན་གཤེགས་པ་ལ་རང་གི་ལུས་ཕུལ་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་ཅི་ནས་ཀྱང་སེམས་ཅན་གྱི་ཁམས་ཐམས་ཅད་དུས་གསུམ་གྱི་དེ་བཞིན་གཤེགས་<line/>
པའི་རིགས་དང་རྒྱུད་དུ་ཡང་དག་པར་འགྲུབ་པར་འགྱུར་བར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་<line/>
སེམས་ཅན་ཐམས་ཅད་ལ་འགྲོ་བ་ཀུན་གྱི་དགེ་བའི་རྩ་བ་ལྟར་ཕན་འདོགས་པས་བདག་ཉིད་ཡོངས་སུ་གཏོང་བ་དང༌། སེམས་ཅན་ཐམས་ཅད་ཀྱི་དགེ་བའི་རྩ་བ་ལ་ཡང་དག་<line/>
པར་སེམས་པ་དང༌། མར་མེ་ལྟ་བུར་བདག་སེམས་ཅན་རྣམས་ལ་བསྙེན་པ་དང༌། བདེ་བ་ལྟ་བུར་བདག་སེམས་ཅན་ཐམས་ཅད་ལ་བྱིན་གྱིས་རློབ་པ་དང༌། ཆོས་ཀྱི་གཞི་ལྟ་བུར་<line/>
</page>
<page index="593" id="297B">བདག་འགྲོ་བ་ཐམས་ཅད་ཡང་དག་པར་འཛིན་པ་དང༌། སྣང་བ་ལྟ་བུར་བདག་སེམས་ཅན་ཐམས་ཅད་ལ་ཡོངས་སུ་གཏོང་བ་དང༌། འགྲོ་བ་ཐམས་ཅད་མིག་ཡོར་ལྟ་བུར་བདག་<line/>
སེམས་ཅན་ཐམས་ཅད་ལ་སྣང་བར་བྱེད་པ་དང༌། དགེ་བའི་རྩ་བའི་རྒྱུ་ལྟ་བུར་བདག་འགྲོ་བ་ཐམས་ཅད་ལ་སྟོན་པ་དང༌། དགེ་བའི་བཤེས་གཉེན་ལྟ་བུར་བདག་སེམས་ཅན་ཐམས་ཅད་<line/>
ལ་སྟོབ་པ་དང༌། ལམ་ལྟ་བུར་བདག་སེམས་ཅན་ཐམས་ཅད་ལ་ཡང་དག་པར་སྟོན་པ་དང༌། བླ་ན་མེད་པའི་བདེ་བའི་རྣམ་པ་རབ་ཏུ་ཐོབ་པ་ལྟ་བུར་བདག་སེམས་ཅན་ཐམས་ཅད་ལ་<line/>
ཡོངས་སུ་སྦྱོང་བ་དང༌། ཉི་མ་ལྟ་བུར་བདག་འགྲོ་བ་ཐམས་ཅད་ལ་སྙོམས་པ་བྱེད་པ་དང༌། དེ་ལྟ་བུའི་ཆོས་དང་ལྡན་པར་བདག་སེམས་ཅན་ཐམས་ཅད་ལ་ཡོངས་སུ་གཏོང་བའི་ཚེ་<line/>
བདག་བཏང་བས་བྱུང་བའི་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་སངས་རྒྱས་ཀྱི་ཡེ་ཤེས་ཀྱི་<line/>
སར་རབ་ཏུ་ཕྱིན་པར་གྱུར་ཅིག །སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ཡེ་ཤེས་དང་ལྡན་པར་གྱུར་ཅིག །སེམས་ཅན་ཐམས་ཅད་དེ་བཞིན་<line/>
གཤེགས་པའི་འཁོར་གྱི་དཀྱིལ་འཁོར་དུ་དུལ་བ་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཕྱིར་སྤྱོད་པ་མཁས་ཤིང་སྤྱོད་པ་ཕུན་སུམ་ཚོགས་པ་དང་ལྡན་པར་<line/>
</page>
<page index="594" id="298A">༄༅། །གྱུར་ཅིག །སེམས་ཅན་ཐམས་ཅད་དོན་དང༌། ཆོས་དང༌། ཡེ་ཤེས་དང༌། མངོན་པར་ཤེས་པ་དང་ལྡན་ཞིང་མྱ་ངན་ལས་འདའ་བའི་མཐུ་ཡོད་པར་<line/>
གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་རིགས་སུ་བྱུང་བས་རབ་ཏུ་ཚིམ་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་དགོངས་པ་དགེ་<line/>
བས་མ་རིག་པའི་བསམ་པ་སྤང་བར་གྱུར་ཅིག །སེམས་ཅན་ཐམས་ཅད་བྱང་ཆུབ་ཀྱི་ཤིང་དྲུང་དུ་དགེ་བའི་རྩ་བ་དང་ལྡན་པས་ཤིན་ཏུ་བྱུང་བར་གྱུར་ཅིག །སེམས་ཅན་ཐམས་<line/>
ཅད་འཚེ་བའི་སེམས་བསྐྱེད་པ་དང་བྲལ་ཞིང་ཉོན་མོངས་པའི་དགྲ་ཤིན་ཏུ་ཆོམས་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་བསྟན་པ་ཡང་དག་པར་འཛིན་པའི་ཕྱིར་<line/>
ཡོངས་སུ་སྲུང་བ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ལ་བདག་ཡོངས་སུ་བཏང་བས་ཡང་དག་པར་བསྡུས་པའི་<line/>
དགེ་བའི་རྩ་བ་དེ་དག་འགྲོ་བ་ཐམས་ཅད་ལ་ཕན་པ་དང༌། སེམས་ཅན་ཐམས་ཅད་ཀྱིས་བླ་ན་མེད་པའི་བདེ་བ་དང་ལྡན་པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཐམས་ཅད་ལ་དྲིན་དུ་གཟོ་བའི་སེམས་བསྐྱེད་པས་སངས་རྒྱས་ཐམས་ཅད་ཀྱི་རིམ་གྲོ་བྱ་བ་དང༌། བུ་ལྟར་བསམ་པ་<line/>
</page>
<page index="595" id="298B">དང༌། དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཏུ་ལྷག་པའི་བསམ་པ་རྣམ་པར་སྦྱང་བ་དང༌། སངས་རྒྱས་ཀྱི་ཆོས་ཐམས་ཅད་ལ་སེམས་འདི་སྣང་ཞིང་དང་བར་བྱིན་གྱིས་<line/>
བརླབ་པ་དང༌། འཇིག་རྟེན་གྱི་འདུ་ཤེས་ལས་བདག་ཕྱིར་ལོག་པར་བྱ་བ་དང༌། བདག་སངས་རྒྱས་ཀྱི་རིགས་སུ་གཏོགས་པར་བགྲང་བ་དང༌། བདག་སངས་རྒྱས་ཐམས་ཅད་དང་མཐུན་<line/>
པར་གཟུང་བ་དང༌། བདག་བདུད་ཀྱི་ཡུལ་ལས་རིང་དུ་བྱ་བ་དང༌། བདག་སངས་རྒྱས་ཀྱི་ཡུལ་ལ་མོས་པར་བྱ་བ་དང༌། བདག་སངས་རྒྱས་ཀྱི་ཆོས་ཐམས་ཅད་ཀྱི་སྣོད་དུ་བྱིན་གྱིས་བརླབ་<line/>
པ་དང༌། དེ་ལྟ་བུའི་ཆོས་ལ་བརྩོན་པར་བྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཐམས་ཅད་ལ་རིམ་གྲོ་བྱེད་པའི་ཚེ་དགེ་བའི་རྩ་བ་དེ་སེམས་ཅན་ཐམས་ཅད་ལ་<line/>
འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་རིན་པོ་ཆེའི་འབྱུང་གནས་སུ་གྱུར་ཏེ། སེམས་ཉེ་བར་བརྟན་པ་རྣམ་པར་<line/>
དག་པ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་སྡིག་ཏོའི་ལས་ཐམས་ཅད་ལ་ཞེ་སྡང་ཞིང་ཅང་ཤེས་དང་ཡང་དག་པར་འགྲོགས་པར་གྱུར་ཅིག །སེམས་ཅན་ཐམས་ཅད་<line/>
ཤིན་ཏུ་བཟུང་བའི་ཆོས་ཅན་དུ་གྱུར་ཏེ། མི་བྱེད་པའི་གཡོག་དང་ལྡན་པར་གྱུར་ཅིག །སེམས་ཅན་ཐམས་ཅད་དབང་བསྐུར་བའི་བྱང་ཆུབ་སེམས་དཔའི་ས་ཐོབ་སྟེ། དེ་བཞིན་གཤེགས་<line/>
</page>
<page index="596" id="299A">༄༅། །པ་ཐམས་ཅད་ཀྱི་སློབ་མར་གྱུར་ཅིག །སེམས་ཅན་ཐམས་ཅད་མི་དགེ་བ་ཐམས་ཅད་ལས་ཤིན་ཏུ་འདས་ཏེ་སངས་རྒྱས་ཐམས་ཅད་ཀྱིས་ཡོངས་སུ་བཟུང་<line/>
བར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའི་ཆོས་སྐྱོན་མེད་པ་ལ་ཡང་དག་པར་སྤྱོད་ཅིང་སངས་རྒྱས་ཐམས་ཅད་དང་མཐུན་པར་གྱུར་ཅིག །སེམས་ཅན་ཐམས་<line/>
ཅད་ཐམས་ཅད་མཁྱེན་པའི་ཡེ་ཤེས་སུ་ལུང་བསྟན་པའི་ཕྱིར་སངས་རྒྱས་ལ་དམིགས་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཆོས་ཐམས་ཅད་ལ་<line/>
དབང་སྒྱུར་ཞིང་སངས་རྒྱས་ཐམས་ཅད་ལ་རག་ལུས་པར་གྱུར་ཅིག །སེམས་ཅན་ཐམས་ཅད་ལེན་པ་མེད་པའི་ལས་མངོན་པར་འདུ་བྱེད་ཅིང་དེ་བཞིན་གཤེགས་པ་ཐམས་ཅད་ཀྱིས་<line/>
ཉེ་བར་བཟུང་བར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་སྤྱོད་པས་སངས་རྒྱས་ཐམས་ཅད་མཉེས་པར་བྱ་བ་ལ་བརྩོན་ཞིང་སངས་རྒྱས་ཐམས་ཅད་ལ་བསྙེན་བཀུར་བྱེད་པའི་<line/>
དམ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་རིམ་གྲོ་བྱེད་པས་ཡང་དག་པར་བཟུང་བའི་དགེ་བའི་རྩ་བ་དེ་དག་སངས་རྒྱས་<line/>
ཐམས་ཅད་ཀྱི་མངོན་དུ་གྱུར་པས་ཡོངས་སུ་བསྔོའོ། །འཇིག་རྟེན་ཐམས་ཅད་ཡོངས་སུ་བསྐྱབ་པའི་སེམས་ཀྱིས་ཡོངས་སུ་བསྔོའོ། །ཁམས་གསུམ་པ་ཐམས་ཅད་ལས་འབྱུང་བའི་<line/>
</page>
<page index="597" id="299B">སེམས་ཀྱིས་ཡོངས་སུ་བསྔོའོ། །གནོད་པ་མེད་པའི་རྒྱུད་ཀྱིས་ཡོངས་སུ་བསྔོའོ། །ཚད་མེད་པའི་བྱང་ཆུབ་ཡངས་པ་ཐོབ་པས་ཡོངས་སུ་བསྔོའོ། །སངས་རྒྱས་ཀྱི་ཆོས་ཀྱིས་སྣང་བར་བྱས་པའི་<line/>
ཤེས་པས་ཡོངས་སུ་བསྔོའོ། །སངས་རྒྱས་ཐམས་ཅད་ཀྱིས་ཤིན་ཏུ་བཟུང་བས་ཡོངས་སུ་བསྔོའོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པས་ཡོངས་སུ་བསྔོའོ། །<line/>
སངས་རྒྱས་ཐམས་ཅད་ཀྱི་ཆོས་ལ་མོས་པས་ཡོངས་སུ་བསྔོའོ། །འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་དང་དགེ་བའི་རྩ་བ་གཅིག་ཏུ་བྱས་ཏེ་ཡོངས་སུ་<line/>
བསྔོའོ༑ ༑ཅི་ནས་ཀྱང་སངས་རྒྱས་ཀྱི་ཆོས་ཐམས་ཅད་ཁོང་དུ་ཆུད་པར་བྱ་བའི་ཕྱིར་འགྱོད་པ་མེད་པའི་སེམས་ཤིན་ཏུ་རྫོགས་པར་འགྱུར་བར་དགེ་བའི་རྩ་བ་དེ་དག་ཡོངས་སུ་བསྔོའོ།། །།<line/>
བམ་པོ་སུམ་ཅུ་དགུ་པ། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཡོངས་སུ་འཛིན་པ་ཐམས་ཅད་ལས་རྣམ་པར་འདས་པ། རྒྱལ་པོའི་སྲིད་ལ་ཞེན་པའི་བསམ་པ་མེད་པ།<line/>
མ་ཆགས་པའི་སེམས་དང་ལྡན་པ། སྐྱིད་པས་མ་བཅིངས་པ། རྒྱལ་པོའི་སྲིད་ལ་ཡོངས་སུ་འཛིན་པ་མེད་པ། ཡོངས་སུ་གཟུང་བ་ལ་མི་གནས་པ། མ་བཏང་བ་གཏོང་བ། དབང་ཕྱུག་ལ་མ་<line/>
ཆགས་པ། གནོད་པ་མེད་པའི་ལས་དང་ལྡན་པ། སེམས་ཅན་ཐམས་ཅད་ལ་ཕན་པ་དང་བདེ་བར་སེམས་པ་དེ་རྒྱལ་པོའི་སྲིད་ཡོངས་སུ་གཏོང་བའི་ཚེ་རྒྱལ་པོའི་སྲིད་བྱིན་པས་ཡང་<line/>
</page>
<page index="598" id="300A">༄༅། །དག་པར་བཟུང་བའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། ཅི་ནས་ཀྱང་ལས་ཀྱི་རྣམ་པར་སྨིན་པ་ལ་ཡེ་རྡམ་[*RNGAM?] པ་མེད་པ་དེ་ལྟར་དགེ་བའི་རྩ་བ་<line/>
དེ་དག་ཡོངས་སུ་བསྔོའོ། །ཅི་ནས་ཀྱང་འཇིག་རྟེན་གྱི་ཆོས་ལ་དགའ་བ་མི་སྐྱེ་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་སྲིད་པར་སྐྱེ་མཆེད་ལ་མངོན་པར་<line/>
ཞེན་པ་མེད་པ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་འཇིག་རྟེན་གྱི་ཁམས་ཐམས་ཅད་ཀྱི་གནས་ལ་གནས་ཀྱི་འདུ་ཤེས་མི་སྐྱེད་པ་དེ་ལྟར་དགེ་བའི་རྩ་བ་<line/>
དེ་དག་ཡོངས་སུ་བསྔོའོ། །ཅི་ནས་ཀྱང་ཕུང་པོ་དང༌། ཁམས་དང༌། སྐྱེ་མཆེད་ལ་མངོན་པར་ཞེན་པ་མེད་པ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་ཕྱི་ནང་གི་<line/>
ཆོས་ཐམས་ཅད་དུ་ལུས་ལ་གནས་པའི་སེམས་མི་སྐྱེ་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་བྱང་ཆུབ་སེམས་དཔའི་སྤྱོད་པ་ཐམས་ཅད་ལ་རྨོངས་པར་མི་<line/>
འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་དགེ་བའི་བཤེས་གཉེན་ཐམས་ཅད་དང་རིང་དུ་མི་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །<line/>
ཅི་ནས་ཀྱང་བྱང་ཆུབ་སེམས་དཔའི་སྤྱོད་པ་ཆེན་པོའི་སྨོན་ལམ་ཉམས་པར་མི་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །ཅི་ནས་ཀྱང་དགེ་བའི་བཤེས་གཉེན་ཐམས་<line/>
</page>
<page index="599" id="300B">ཅད་མངོན་པར་མཉེས་པར་འགྱུར་བ་དེ་ལྟར་དགེ་བའི་རྩ་བ་དེ་དག་ཡོངས་སུ་བསྔོའོ། །གཞན་ཡང་འདི་ལྟར་ཡོངས་སུ་བསྔོ་སྟེ། རྒྱལ་པོའི་སྲིད་བྱིན་པས་ཡང་དག་པར་བསྡུས་པའི་དགེ་<line/>
བའི་རྩ་བ་འདིས་སེམས་ཅན་ཐམས་ཅད་ཆོས་ཀྱི་དབང་ཕྱུག་གི་དམ་པ་ཐོབ་སྟེ་ཆོས་ཀྱི་རྒྱལ་པོའི་སྲིད་ལ་དབང་བསྒྱུར་བ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་རྒྱལ་པོའི་དཀྲུག་<line/>
མ་དང༌། དགྲ་ཐམས་ཅད་རབ་ཏུ་གཞོམ་པའི་ཕྱིར་སངས་རྒྱས་ཀྱི་རྒྱལ་སྲིད་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་ཡེ་ཤེས་ཀྱི་སངས་རྒྱས་ཀྱི་ཆོས་<line/>
རབ་ཏུ་བརྗོད་པའི་ཕྱིར་སངས་རྒྱས་ཀྱི་རྒྱལ་སྲིད་ཆེན་པོ་ལ་རབ་ཏུ་གནས་པར་གྱུར་ཅིག །སེམས་ཅན་ཐམས་ཅད་བླ་ན་མེད་པའི་ཆོས་ཀྱི་འཁོར་ལོ་ཐོགས་པ་མེད་པ་བསྐོར་བའི་ཕྱིར་སངས་<line/>
རྒྱས་ཐམས་ཅད་ཀྱི་ཡུལ་གྱི་རྒྱལ་སྲིད་ལ་རབ་ཏུ་གཞོལ་བར་གྱུར་ཅིག །སེམས་ཅན་ཐམས་ཅད་ཆོས་ཀྱི་དབང་ཕྱུག་སངས་རྒྱས་ཀྱི་རིགས་རྒྱུན་མི་འཆད་པར་ཡང་དག་པར་འཛིན་པའི་<line/>
ཚུལ་དུ་དེ་བཞིན་གཤེགས་པ་ཐམས་ཅད་ཀྱི་དགེ་བའི་རྩ་བས་མངོན་པར་བྱུང་བར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའ་ཚད་མེད་པ་ཡང་དག་པར་བསྒྲུབ་པའི་ཕྱིར་<line/>
སྲིད་ཡངས་ཤིང༌། ཚད་མེད་པ་རྗེས་སུ་སྐྱོང་བར་གྱུར་ཅིག །སེམས་ཅན་ཐམས་ཅད་སངས་རྒྱས་འབྱུང་བ་རྒྱུན་མ་ཆད་པ་དང་ལྡན་ཞིང་ཆོས་ཀྱི་དབྱིངས་ལ་ངེས་པའི་རྒྱལ་སྲིད་དང་ལྡན་<line/>
</page>
<page index="600" id="301A">༄༅། །པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་གདུལ་པ་ལ་ཐོགས་པ་མེད་པར་ཞུགས་པས་སངས་རྒྱས་ཀྱི་ཞིང་ཐམས་ཅད་ཡེ་ཤེས་ཀྱི་དབང་ཕྱུག་ཏུ་<line/>
གྱུར་ཅིག །སེམས་ཅན་ཐམས་ཅད་འཇིག་རྟེན་གྱི་ཁམས་ཀུན་གྱི་སེམས་ཅན་ཐེག་པ་ཆེན་པོ་ལ་རབ་ཏུ་གཞོག་པའི་ཚུལ་གྱིས་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ།<line/>
ནམ་མཁའི་མཐས་གཏུགས་པ་ཐམས་ཅད་དུ་ཆོས་ཀྱི་སྦྱིན་བདག་ཏུ་གྱུར་ཅིག །སེམས་ཅན་ཐམས་ཅད་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་<line/>
ཅད་དང་དགེ་བའི་རྩ་བའི་རྒྱུད་ཀྱི་ཚུལ་གཅིག་ཏུ་གྱུར་ཏེ་ལྟོད་པ་མེད་པའི་རྒྱལ་སྲིད་རབ་ཏུ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་པོའི་<line/>
སྲིད་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་དག་ཅི་ནས་ཀྱང་འགྲོ་བ་ཐམས་ཅད་དུ་ཤིན་ཏུ་བདེ་བ་དང༌། ལེགས་པ་འབྱུང་བའི་ཕྱིར་སེམས་ཅན་ཐམས་ཅད་<line/>
ལ་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་མི་འཁྲུགས་པ་དང༌། བྱང་ཆུབ་སེམས་དཔའི་སེམས་རྩེ་གཅིག་པ་དང༌། སྨོན་ལམ་ཚད་<line/>
མེད་པར་བྱས་ཏེ་སྙིང་རྗེ་ཆེན་པོ་བསྐྱེད་ཅིང་བྱམས་པ་ཆེན་པོའི་སྟོབས་ཉེ་བར་བཞག་སྟེ་བསམ་པ་ཤིན་ཏུ་ཚིམ་པར་བྱས་ནས་སེམས་ཅན་གྱི་དོན་ལ་བདག་རབ་ཏུ་བཞག་སྟེ་ཡེ་<line/>
</page>
<page index="601" id="301B">ཤེས་ཆེན་པོ་ལ་ཤིན་ཏུ་མོས་པར་བྱས་ནས་སངས་རྒྱས་ཀྱི་ཆོས་ལ་མཉམ་པའི་སེམས་སུ་བྱས་ཏེ་དགེ་བའི་ཆོས་ཉིད་ལ་རྣམ་པར་དཔྱོད་ཅིང་ཐམས་ཅད་མཁྱེན་པའི་རྒྱལ་སྲིད་ལ་རབ་<line/>
ཏུ་གཞོལ་བར་སེམས་བསྐྱེད་པ་དང༌། ཆོས་ཀྱི་དབང་ཕྱུག་ལ་ཤིན་ཏུ་བརྩོན་པའི་བསམ་པ་དང༌། ཡེ་ཤེས་ལ་དབང་སྒྱུར་བ་ཐོབ་པའི་ཡིད་ཀྱི་དབང་པོ་དང༌། ཡོན་ཏན་ཐམས་ཅད་རྣམ་<line/>
པར་སྤྱོད་པའི་རབ་ཏུ་འཇུག་པ་དང༌། བློ་བརྟན་པ་དང་ལྡན་པའི་བསམ་པ་ཡངས་པ་དང༌། ཚོགས་སུ་གྱུར་པའི་དགེ་བའི་རྩ་བ་ཐམས་ཅད་དང༌། བརྩམ་པར་སྐབས་ཕྱེ་བ་དང་ལྡན་པའི་<line/>
སངས་རྒྱས་ཀྱི་ཆོས་ཀྱི་སྨོན་ལམ་དང༌། གཞན་ལ་རག་ལས་པ་མེད་པའི་ཐམས་ཅད་མཁྱེན་པ་ཉིད་ཀྱི་ཆོས་དང༌། ཤིན་ཏུ་བརྟན་པའི་བྱང་ཆུབ་ཏུ་སེམས་བསྐྱེད་པའི་སྟོབས་དང༌། བརྩམས་<line/>
པ་ཐམས་ཅད་མཐར་འབྱིན་པའི་བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པའི་སྨོན་ལམ་གྱིས་མི་དང་ཡུལ་དུ་བཅས་པ་དང༌། གྲོང་ཁྱེར་དང་རྒྱལ་པོའི་ཕོ་བྲང་འཁོར་རྒྱན་ཐམས་ཅད་<line/>
ཀྱིས་རྣམ་པར་བརྒྱན་པ་ཐམས་ཅད་གཏོང་བར་ཡོངས་སུ་བཏང་བས་སློང་བ་རྣམས་ལ་ཡོངས་སུ་གཏོང་བའི་ཚེ་ཡུལ་དང་མིར་བཅས་པ་དང༌། གྲོང་ཁྱེར་དང་རྒྱལ་པོའི་ཕོ་བྲང་ཡོངས་སུ་<line/>
བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་འདི་ལྟར་ཡོངས་སུ་བསྔོ་སྟེ། ཡུལ་དང་མིར་བཅས་པ་དང༌། གྲོང་ཁྱེར་དང་རྒྱལ་པོའི་གནས་རབ་<line/>
</page>
<page index="602" id="302A">༄༅། །ཏུ་བྱིན་པའི་དགེ་བའི་རྩ་བ་འདིས་སེམས་ཅན་ཐམས་ཅད་ཀྱིས་འཇིག་རྟེན་གྱི་ཁམས་ཅད་རྣམ་པར་སྦྱངས་ཏེ་སངས་རྒྱས་ཐམས་ཅད་བཞུགས་ཤིང་<line/>
སྤྱོད་པའི་ཕྱིར་སངས་རྒྱས་ཐམས་ཅད་ལ་འབུལ་བར་གྱུར་ཅིག །སེམས་ཅན་ཐམས་ཅད་ཞི་བའི་གནས་རབ་ཏུ་ཐོབ་ཅིང་དགོན་པ་ཤིན་ཏུ་དབེན་པ་ལ་མངོན་པར་མོས་པར་གྱུར་<line/>
ཅིག །སེམས་ཅན་ཐམས་ཅད་བླ་ན་མེད་པའི་དབེན་པའི་མཐར་ཐུག་པར་གྲོང་དང༌། གྲོང་ཁྱེར་དང༌། ལྗོངས་དང༌། ཁམས་དང༌། རྒྱལ་པོའི་གནས་ལ་གནས་པ་མེད་པར་གྱུར་<line/>
ཅིག །སེམས་ཅན་ཐམས་ཅད་འཇིག་རྟེན་གྱི་སྨྲ་བ་ཐམས་ཅད་ལས་རྣམ་པར་འདས་ཏེ་འདུ་འཛི་མེད་པར་གྱུར་ཅིག །སེམས་ཅན་ཐམས་ཅད་འགྱོད་པ་མེད་པའི་སྦྱིན་བདག་ཏུ་གྱུར་<line/>
ཏེ་གཏོང་བའི་སེམས་དང་མི་འབྲལ་བར་གྱུར་ཅིག །སེམས་ཅན་ཐམས་ཅད་གནས་མེད་པའི་བསམ་པ་རབ་ཏུ་ཐོབ་ཅིང་ཁྱིམ་གྱི་གནས་དང་རབ་ཏུ་བྲལ་བར་གྱུར་ཅིག །སེམས་<line/>
ཅན་ཐམས་ཅད་གཏོང་བ་ཤིན་ཏུ་གཏོང་བའི་སེམས་དང་ལྡན་ཞིང་གཏང་བར་བྱ་བ་གཏོང་བར་གྱུར་ཅིག །སེམས་ཅན་ཐམས་ཅད་ཁྱིམ་གྱི་གནས་ལ་ཆགས་པ་ལས་རྣམ་པར་<line/>
འདས་ཏེ་གནས་པ་ཆུད་ཟ་བ་མེད་པར་གྱུར་ཅིག །སེམས་ཅན་ཐམས་ཅད་གནོད་པ་དང༌། འཚེ་བ་དང༌། འཇིགས་པ་ཐམས་ཅད་ལས་རྣམ་བར་འདས་ཏེ་གཙེ་བ་ཐམས་ཅད་ཀྱིས་<line/>
</page>
<page index="603" id="302B">ཡོངས་སུ་གཏོང་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ལ་སངས་རྒྱས་ཀྱི་ཞིང་འབུལ་བས་འཇིག་རྟེན་གྱི་ཁམས་ཐམས་ཅད་རྣམ་པར་སྤྱོད་པར་གྱུར་ཅིག །ཅེས་<line/>
དེ་ལྟར་བྱང་ཆུབ་སེམས་དཔའ་ཆེན་པོ་ཡུལ་དང་མིར་བཅས་པ་དང༌། གྲོང་ཁྱེར་དང་རྒྱལ་པོའི་ཕོ་བྲང་འཁོར་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སངས་རྒྱས་ཀྱི་ཞིང་གི་གནས་<line/>
ཡོངས་སུ་དག་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་གཡོག་དང་འཁོར་ལ་དགའ་བའི་མཚན་<line/>
མར་མི་འཛིན་ཅིང་ལྟོས་པ་མེད་པའི་སེམས་དང་ལྡན་པ། འཁོར་བ་ཐམས་ཅད་ལ་ཞེན་པ་མེད་པའི་རྒྱུད་ཅན། འདོད་པའི་དགའ་བ་ཐམས་ཅད་ཀྱིས་སེམས་བཅིངས་པ་མེད་པ། གཟུགས་<line/>
ཀྱི་རྣམ་པ་ཐམས་ཅད་ལ་མངོན་པར་མ་ཆགས་པའི་སེམས་དང་ལྡན་པ། འདོད་པའི་དགའ་བ་ཐམས་ཅད་ལ་སེམས་མི་བརྐམ་པ། འདོད་པའི་དགའ་བ་སྣ་ཚོགས་སུ་ཡོངས་སུ་སྤྱོད་པ་<line/>
ལ་རྟོག་པ་མེད་པར་གནས་པ། འདོད་པའི་སྦྱོར་བ་ཐམས་ཅད་ལ་ཆགས་པ་མེད་པའི་སེམས་དང་ལྡན་པ། བུད་མེད་ཀྱི་དགའ་བ་དང༌། རྩེད་མོའི་དགའ་བ་ཡོངས་སུ་སྤྱོད་པ། ཐམས་<line/>
ཅད་ལ་མཚན་མར་མི་འཛིན་པ། བུད་མེད་རིན་པོ་ཆེའི་ཡན་ལག་དང་ཉིང་ལག་ཐམས་ཅད་ལ་མ་ཆགས་པ། འཇིག་རྟེན་གྱི་ཕུན་སུམ་ཚོགས་པ་ཐམས་ཅད་ལས་ཕྱིར་མི་ལྡོག་<line/>
</page>
<page index="604" id="303A">༄༅། །པས་གཡོག་འཁོར་དང༌། ཆུང་མའི་འཁོར་དང་རོལ་མོར་བཅས་པ། གླུ་དང༌། གར་དང༌། རྔ་དང༌། རོལ་མོ་དཀྲོལ་བར་བྱེད་ཅིང་སྤྱོད་པ། བསྙེན་བཀུར་<line/>
ཞིང་རིམ་གྲོ་བྱ་བ་ལ་ཤིན་ཏུ་མཁས་པར་གྱུར་པ། གཟོ་དང་སྒྱུ་རྩལ་ཤིན་ཏུ་བསླབ་པ། འཇིག་རྟེན་པའི་ཡོན་ཏན་ཐམས་ཅད་དང་ལྡན་པ། དགའ་བར་བྱེད་པ་ཡིད་དུ་འོང་བའི་<line/>
རིམ་གྲོས་རྩེ་བར་བྱེད་པ། བཀུར་སྟིའི་ཚུལ་ལ་མཁས་པ། རོལ་མོ་བརྡུང་བའི་སྒྲ་ཡིད་དུ་འོང་བ་ཤིན་ཏུ་ཕྱུང་བ་དང༌། རོལ་མོ་དཀྲོལ་བ་དང༌། གླུའི་སྒྲ་མི་མཐུན་པ་མེད་པ་དང༌།<line/>
གར་གྱིས་ཉེ་བར་སྤྱོད་པ་དང་ལྡན་པ། བུད་མེད་ཅང་ཤེས་ཀྱི་ཚོགས་ཀྱིས་ཀུན་ནས་བསྐོར་བ་བཞིན་སྡུག་གུ་དང༌། ཆ་བྱད་སྡུག་གུའི་བུ་མོ་རིན་པོ་ཆེ་དང་ལྡན་པ། ཕྲེང་བ་དང༌།<line/>
སྤོས་དང༌། རྒྱན་གྱིས་རིམ་གྲོར་བྱེད་པ། བཞད་གད་དང༌། རོལ་མོས་དགའ་བར་རྩེ་ཞིང་བཀུར་སྟི་རྣམ་པ་སྣ་ཚོགས་ཡིད་དུ་འོང་བ་སྟོན་པའི་བུད་མེད་རིན་པོ་ཆེ་འགྲོགས་འགྲོགས་<line/>
པ་དག་ཉན་ཅིང་མཐུན་པར་འཛིན་པ། ངེས་པའི་ཚིག་དགའ་བར་བྱེད་ཅིང་རིམ་གྲོར་བྱེད་པ། རྒྱན་བཟང་པོ་རབ་ཏུ་མང་པོས་བལྟ་ན་ཡིད་དུ་འོང་བར་བརྒྱན་པས་ཤིན་ཏུ་རྣམ་པར་<line/>
དག་པ༑ རོལ་མོ་བརྡུང་བ་དང་དཀྲོལ་བ་བྱེ་བ་ཁྲག་ཁྲིག་བརྒྱ་སྟོང་དང་ལྡན་པ། བྱང་ཆུབ་སེམས་དཔའ་ལས་ཀྱི་དགེ་བའི་རྩ་བ་དང་རྒྱུ་མཐུན་པར་བྱུང་བ་ལས་ཤེས་ཤིང་བྱང་ཆུབ་<line/>
</page>
<page index="605" id="303B">སེམས་དཔའི་དབང་གི་རྗེས་སུ་འབྲང་བ། སེམས་དགའ་བར་བྱེད་པ་དེ་ལྟ་བུ་གཡོག་འཁོར་དང༌། ཆུང་མའི་འཁོར་དང༌། རོལ་མོར་བཅས་པ་ཤིན་ཏུ་བཤེས་པ། དེ་དག་ཐམས་<line/>
ཅད་ཡོངས་སུ་གཏོང་ཞིང་སྦྱིན་པ་བྱེད་པའི་ཚེ་དགེ་བའི་རྩ་བ་དེ་དག་འགྲོ་བ་ཐམས་ཅད་ནས་འབྱུང་བའི་སེམས་ཀྱིས་ཡོངས་སུ་བསྔོའོ། །སངས་རྒྱས་ཀྱི་ཆོས་ལ་དགའ་བ་རབ་ཏུ་ཐོབ་པས་<line/>
ཡོངས་སུ་བསྔོའོ། །སྙིང་པོ་བླང་བའི་སེམས་ཀྱིས་ཡོངས་སུ་བསྔོའོ། །ཡེ་ཤེས་རྡོ་རྗེའི་དབྱིངས་མི་ཤིགས་པའི་སེམས་ཀྱིས་ཡོངས་སུ་བསྔོའོ། །དེ་བཞིན་གཤེགས་པའི་དཀྱིལ་འཁོར་<line/>
རབ་ཏུ་འཐོབ་པས་ཡོངས་སུ་བསྔོའོ། །སྙིང་པོ་ལེན་པར་བྱས་ཏེ་ཡོངས་སུ་བསྔོའོ། །བླ་ན་མེད་པའི་སེམས་དང་ལྡན་པས་ཡོངས་སུ་བསྔོའོ། །ཡེ་ཤེས་ཀྱིས་ཁོང་དུ་ཆུད་པའི་ཆོས་དང་ལྡན་<line/>
པས་ཡོངས་སུ་བསྔོའོ། །དགེ་བའི་རྩ་བ་ཐམས་ཅད་ཀྱི་འབྱུང་གནས་སུ་རེད་པར་བྱས་ཏེ་ཡོངས་སུ་བསྔོའོ། །དུས་གསུམ་གྱི་སངས་རྒྱས་ཐམས་ཅད་དང་མི་འགལ་བར་བྱས་ཏེ་ཡོངས་སུ་<line/>
བསྔོའོ༑ ༑དེ་ལྟ་བུའི་ཆོས་ལ་རྣམ་པར་སྤྱོད་ཅིང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་རིགས་དང་ལྡན་པའི་རིགས་ཀྱི་རྒྱུད་དུ་བྱུང་བ། སངས་རྒྱས་<line/>
ཀྱི་རིགས་རྣམ་པར་དག་པས་རབ་ཏུ་སྐྱེས་བ། ཐམས་ཅད་མཁྱེན་པའི་ལམ་དུ་སེམས་མངོན་པར་སྐྱེས་པ། བྱང་ཆུབ་སེམས་དཔའི་ལས་དང༌། ཡེ་ཤེས་འབྱམས་ཀླས་པ་ལ་ཞུགས་<line/>
</page>
<page index="606" id="304A">༄༅། །པ༑ འཇིག་རྟེན་གྱི་དྲི་མ་ཐམས་ཅད་རབ་ཏུ་སྤྱོད་པ། སྦྱིན་པའི་སེམས་དང་ལྡན་པ། ཡོན་ཏན་ཆེན་པོའི་དཀྱིལ་འཁོར་གྱིས་སྦྱིན་པའི་གནས་སུ་གྱུར་པ་།<line/>
འཇིག་རྟེན་ཐམས་ཅད་ཀྱི་གནས་དང་འགྲོ་བ་ཐམས་ཅད་ཀྱི་རྟེན་དུ་གྱུར་བ། སེམས་ཅན་ཐམས་ཅད་རྣམ་པར་དག་པར་བྱ་བ་ལ་ཡང་དག་པར་ཞུགས་པ། དགེ་བའི་རྩ་བ་ཐམས་ཅད་<line/>
གཟུང་བ་ལ་ཡང་དག་པར་བརྩོན་པ་དེ་འཁོར་ཐམས་ཅད་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་<line/>
ཅད་བྱང་ཆུབ་སེམས་དཔའི་ཏིང་ངེ་འཛིན་མི་འཕྲོག་པ་རབ་ཏུ་ཐོབ་སྟེ་ཏིང་ངེ་འཛིན་ཚད་མེད་པའི་འཁོར་གྱིས་བསྐོར་བར་གྱུར་ཅིག །སེམས་ཅན་ཐམས་ཅད་སངས་རྒྱས་མཐོང་<line/>
བས་སྤྲོ་བ་དང་དགའ་བ་རབ་ཏུ་ཐོབ་སྟེ་སངས་རྒྱས་ཐམས་ཅད་ཀྱི་ཏིང་ངེ་འཛིན་གྱི་རྒྱན་ལ་མཉམ་པར་གཞོག་པར་གྱུར་ཅིག །སེམས་ཅན་ཐམས་ཅད་ཚད་མེད་པའི་ཏིང་ངེ་འཛིན་<line/>
གྱིས་རྣམ་པར་འཕྲུལ་པ་ལ་གནས་ཤིང་བྱང་ཆུབ་སེམས་དཔའི་ཏིང་ངེ་འཛིན་གྱིས་རྣམ་པར་རྩེ་ཞིང་སྤྱོད་པར་གྱུར་ཅིག །སེམས་ཅན་ཐམས་ཅད་སེམས་ལ་འཁྲུག་པ་མེད་ཅིང་<line/>
ཆོས་དང་མཐུན་པའི་ཏིང་ངེ་འཛིན་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་ཏིང་ངེ་འཛིན་ཐམས་ཅད་ལ་དབང་སྒྱུར་ཞིང་བྱང་ཆུབ་སེམས་དཔའི་ཏིང་ངེ་འཛིན་ཟབ་<line/>
</page>
<page index="607" id="304B">མོ་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་ཡང་དག་པར་བྲལ་བའི་ཡིད་རབ་ཏུ་ཐོབ་སྟེ་ཏིང་ངེ་འཛིན་གྱི་འཁོར་དང་ལྡན་པར་གྱུར་ཅིག །སེམས་ཅན་ཐམས་ཅད་ཏིང་ངེ་འཛིན་<line/>
གྱི་མཚན་མ་འཛིན་པ་ཤིན་ཏུ་ཐོབ་སྟེ་ཏིང་ངེ་འཛིན་སྣ་ཚོགས་ལ་མཁས་པར་གྱུར་ཅིག །སེམས་ཅན་ཐམས་ཅད་ཏིང་ངེ་འཛིན་ཐམས་ཅད་སྒོམ་པ་ལ་གནས་ཤིང་ཏིང་ངེ་འཛིན་གྱི་ཁྱད་<line/>
པར་ཤེས་པར་གྱུར་ཅིག །སེམས་ཅན་ཐམས་ཅད་རྟག་ཏུ་རྒྱུན་མི་འཆད་པའི་སེམས་ཀྱིས་མི་གཉིས་པའི་ཏིང་ངེ་འཛིན་ལ་ཡང་དག་པར་སྤྱོད་ཅིང་ཆགས་པ་མེད་ཅིང་ཏིང་ངེ་འཛིན་རབ་ཏུ་<line/>
ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་འཁོར་ཐམས་ཅད་ཡོངས་སུ་བཏང་བས་ཡང་དག་པར་བཟུང་བའི་དགེ་བའི་རྩ་བ་དེ་དག་སེམས་ཅན་ཐམས་<line/>
ཅད་ཀྱི་འཁོར་གཞན་གྱིས་མི་ཕྱེད་ཅིང་རྣམ་པར་དག་པ་དང༌། བྱང་ཆུབ་སེམས་དཔའི་འཁོར་གྱི་ཚོགས་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །བྱང་ཆུབ་ཏུ་སེམས་བསྐྱེད་པ་ཤིན་<line/>
ཏུ་རྣམ་པར་དག་པར་འགྱུར་བ་དང༌། སངས་རྒྱས་ཀྱི་ཆོས་ཡོངས་སུ་རྫོགས་པ་རབ་ཏུ་ཐོབ་པར་འགྱུར་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །ཐམས་ཅད་མཁྱེན་པའི་<line/>
ཡེ་ཤེས་ཁོང་དུ་ཆུད་པ་དང༌། ཐམས་ཅད་མཁྱེན་པའི་སྟོབས་ཡོངས་སུ་རྫོགས་པར་འགྱུར་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །སྐལ་པ་མཉམ་པའི་སེམས་ཅན་<line/>
</page>
<page index="608" id="305A">༄༅། །དང་འགྲོགས་པ་དང༌། མཐུན་པའི་གཡོག་འཁོར་རབ་ཏུ་འཐོབ་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །ཁ་ན་མ་ཐོ་བ་མེད་པའི་<line/>
དགེ་བའི་རྩ་བ་རབ་ཏུ་འགྲུབ་པ་དང༌། ཐམས་ཅད་མཁྱེན་པའི་བསོད་ནམས་ཡོངས་སུ་རྫོགས་པར་འགྱུར་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །སངས་རྒྱས་<line/>
ཀྱི་སྐུ་རྣམ་པར་དག་པ་འཐོབ་པ་དང༌། གཡོག་ངེས་པ་དང་ལྡན་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོའོ། །སངས་རྒྱས་ཀྱི་ཆོས་ཐམས་ཅད་ཀྱི་མཛོད་ཤིན་ཏུ་<line/>
རིགས་པ་ལ་ཞུགས་པས་རབ་ཏུ་སྟོན་པ་དང༌། ཐ་དད་པ་ཡང་དག་པར་ཤེས་པ་གཅིག་ནས་གཅིག་ཏུ་བརྒྱུད་པ་ཐམས་ཅད་འཐོབ་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་སུ་<line/>
བསྔོའོ༑ ༑འགྲོ་བ་ཐམས་ཅད་ཀྱི་དགེ་བའི་རྩ་བ་ལས་རྣམ་པར་འདས་པ་དང༌། སེམས་ཅན་ཐམས་ཅད་གྲོགས་སུ་འགྱུར་བའི་དགེ་བའི་རྩ་བ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་<line/>
བསྔོའོ༑ ༑རྣམ་པར་དག་པའི་ཆོས་ཐམས་ཅད་ཡོངས་སུ་རྫོགས་པར་འགྱུར་བ་དང༌། ཁ་ན་མ་ཐོ་བ་མེད་པའི་ལས་ཡོངས་སུ་རྫོགས་པར་བྱ་བའི་ཕྱིར་སེམས་ཅན་ཐམས་ཅད་ལ་ཡོངས་<line/>
སུ་བསྔོའོ། །ཆོས་སྣང་བ་ཐམས་ཅད་ཀྱི་རྒྱན་ཡོངས་སུ་དག་པར་བྱ་བ་དང༌། སངས་རྒྱས་ཀྱི་ཆོས་ཐམས་ཅད་མངོན་སུམ་དུ་རྫོགས་པར་བྱ་བའི་ཕྱིར་སེམས་ཅན་ཐམས་ཅད་ལ་<line/>
</page>
<page index="609" id="305B">ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བུ་དང་བུ་མོ་དང་ཆུང་མ་ཡོངས་སུ་གཏོང་ཞིང༌། ཇི་ལྟར་གཞོན་ནུ་ཤིན་ཏུ་སྦྱང་བ་དང༌། རྒྱལ་པོ་རྒྱན་ཐམས་<line/>
ཅད་སྟོན་པ་དང༌། དེ་མ་ཡིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དག་ཀྱང་ཐམས་ཅད་མཁྱེན་པའི་ལམ་ལ་མངོན་པར་གནས་པ་གཏོང་བ་དང༌། ཡོངས་སུ་གཏོང་<line/>
བ་ཐམས་ཅད་རྣམ་པར་འཕེལ་བར་བྱེད་པ། བྱང་ཆུབ་སེམས་དཔའི་གཏོང་བའི་ལམ་རྣམ་པར་སྦྱོང་བ། ཕྱིས་འགྱོད་པ་མེད་པར་གཏོང་བའི་སེམས་རྣམ་པར་སྦྱོང་བ། གཏོང་བ་རིན་པོ་<line/>
ཆེ་ཐམས་ཅད་ཀྱིས་ཐམས་ཅད་མཁྱེན་པར་སེམས་བསྐྱེད་པ་ལ་མཉམ་པར་བཞག་པ། འགྲོ་བ་ཐམས་ཅད་རྣམ་པར་དག་པར་བྱེད་པའི་ལྷག་པའི་བསམ་པ་རབ་ཏུ་སྒྲུབ་པ། ལྷག་པའི་<line/>
བསམ་པས་དག་པའི་བྱང་ཆུབ་རྣམ་པ་ཐམས་ཅད་དུ་ཡོངས་སུ་རྫོགས་པར་བྱེད་པ། བྱང་ཆུབ་སེམས་དཔའི་ལམ་གྱིས་བདག་མངོན་པར་བསྐྱབ་པར་ཡང་དག་པར་ལྟ་བ། སངས་རྒྱས་ཐམས་<line/>
ཅད་ཀྱི་བྱང་ཆུབ་ཏུ་སེམས་མངོན་དུ་གྱུར་པར་བྱིན་གྱིས་རློབ་པ། དེ་བཞིན་གཤེགས་པ་ཐམས་ཅད་ཀྱི་རིགས་ལ་གནས་པའི་སེམས་བསྐྱེད་པ་ཡོངས་སུ་སྒྱུར་བ་རྣམས་ཀྱིས་བུ་དང་བུ་མོ་དང་<line/>
ཆུང་མ་ཡོངས་སུ་བཏང་བ་དེ་ལྟར་བུ་དང་བུ་མོ་དང་ཆུང་མ་དེ་དག་བསམ་པ་སྟོབས་དང་ལྡན་པར་བྱས་ཏེ་བཏང་བ་དང༌། བདག་དེ་བཞིན་ཉིད་དུ་མོས་པར་བྱས་ཏེ་སྦྱིན་པར་བྱེད་པ་དང༌། བདག་<line/>
</page>
<page index="610" id="306A">༄༅། །ཉིད་འཇིག་རྟེན་ཐམས་ཅད་ཀྱིས་ཅི་འདོད་པར་སྤྱད་པར་ཡང་དག་པར་ལྟ་བ་དང༌། བདག་སེམས་ཅན་ཐམས་ཅད་ལ་སྦྱིན་པ་ཀུན་གྱི་འབྱུང་གནས་སུ་གྱུར་པར་<line/>
བྱིན་གྱིས་རློབ་པ་དང༌། གང་གིས་སེམས་ཅན་དམའ་བར་གྱུར་པ་དེ་དག་གིས་ཡོངས་སུ་རྒྱས་པར་བྱེད་པ་དང༌། དེ་ལྟ་བུའི་ཚུལ་གྱིས་བདག་ཡང་དག་པར་འཛིན་པ་དང་མཆོད་རྟེན་<line/>
དམ་པར་འགྱུར་རོ། །ཞེས་འགྲོ་བ་ཐམས་ཅད་བདག་སྤྲོ་བར་བྱེད་པ་དང༌། ཐམས་ཅད་མཁྱེན་པའི་སེམས་ཉིད་འགྲོ་བ་ཐམས་ཅད་ལ་ཤིན་ཏུ་སྒྲུབ་པ་དང༌། བདག་འགྲོ་བ་ཐམས་<line/>
ཅད་ལ་ཕན་པའི་མུ་སྟེགས་སུ་ལྟ་བ་དང༌། བདག་འཇིག་རྟེན་ཐམས་ཅད་ཀྱི་འབབས་བདེ་བར་རབ་ཏུ་རྟོགས་པ་དང༌། བདག་འགྲོ་བ་ཐམས་ཅད་ཀྱི་སྦྱིན་བདག་ཏུ་མོས་པར་བྱེད་པ་དང༌།<line/>
བདག་ཡེ་ཤེས་ཀྱི་ཡིད་དང་ལྡན་པར་བྱས་ཤིང་བདག་བྱང་ཆུབ་སེམས་དཔའི་སྤྱོད་པ་ལ་རབ་ཏུ་བརྩོན་པར་ཡང་དག་པར་ཤེས་པ་དང༌། བདག་ཇི་ལྟར་སྨྲས་པ་དེ་ལྟར་བྱེད་པ་ལ་སྦྱོར་བ་<line/>
དང༌། བདག་ཐམས་ཅད་མཁྱེན་པའི་གོ་ཆ་བགོས་པར་རབ་ཏུ་རྟོག་ཅིང་ཡེ་ཤེས་དང་བསོད་ནམས་ཀྱི་ཞིང་ཚོལ་བ་དང༌། འགྲོ་བ་ཐམས་ཅད་ལ་དམ་བཅས་པའི་སེམས་རྗེས་སུ་སྲུང་<line/>
བ་དང༌། རབ་ཏུ་ནན་ཏན་བྱེད་པ་ལ་བདག་ཤིན་ཏུ་གཞོག་པ་དང༌། འགྲོ་བ་ཐམས་ཅད་དུ་སྣང་བའི་ཡེ་ཤེས་ཡང་དག་པར་སྐྱེད་པ་དང༌། བྱང་ཆུབ་སེམས་དཔའ་ཐམས་ཅད་ཀྱི་<line/>
</page>
<page index="611" id="306B">གཏོང་བའི་སེམས་ཡིད་ལ་བྱེད་པ་དང༌། དེ་བཞིན་གཤེགས་པ་ཐམས་ཅད་མངོན་སུམ་དུ་དམིགས་པར་བྱེད་པའི་ཚེ་ཆགས་པ་མེད་པ་དང༌། གྲོལ་ཞིང་བཅིངས་པ་མེད་པའི་སེམས་<line/>
དང་ལྡན་ན། སེམས་ཅན་ཐམས་ཅད་ཀྱི་དོན་དུ་ཡེ་ཤེས་དང་བསོད་ནམས་ཀྱི་ཚོགས་བསགས་པ་དེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། བུ་དང་བུ་མོ་དང་ཆུང་མ་ཡོངས་སུ་<line/>
བཏང་བས་ཡང་དག་པར་བསྡུས་པའི་དགེ་བའི་རྩ་བ་འདིས་སེམས་ཅན་ཐམས་ཅད་ཆོས་ཐམས་ཅད་ཀྱིས་འཇིག་རྟེན་གྱི་ཁམས་རྒྱས་པར་འགེངས་པའི་ཆོས་ཀྱི་འཁོར་ལོ་ཕྱིར་མི་ལྡོག་<line/>
པ་ཡང་དག་པར་བསྐོར་བས་སངས་རྒྱས་ཀྱི་བྱང་ཆུབ་ལ་འཇོག་པར་བྱེད་ཅིང་བདག་གི་ལུས་ཀྱི་སྤྲུལ་པ་རབ་ཏུ་འགྱེད་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཞིང་ཐམས་<line/>
ཅད་དུ་སྨོན་ལམ་གྱིས་འདོང་ཞིང་ལུས་ལ་མངོན་པར་ཆགས་པ་མེད་པར་གྱུར་ཅིག །སེམས་ཅན་ཐམས་ཅད་ཀྱི་ཆགས་པ་དང་ཁོང་ཁྲོ་བ་སྤངས་ཤིང་སྡུག་པ་དང་མི་སྡུག་པའི་སེམས་<line/>
དང་བྲལ་བར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་རིགས་ཀྱི་རྗེས་སུ་སྤྱོད་ཅིང་དེ་བཞིན་གཤེགས་པའི་སྲས་སུ་རེད་པར་གྱུར་ཅིག །སེམས་ཅན་ཐམས་ཅད་ཐ་དད་པ་མེད་<line/>
པའི་སེམས་ཀྱིས་བྱུང་ཞིང་སངས་རྒྱས་ཐམས་ཅད་ལ་རབ་ཏུ་འདུ་ཤེས་ཐོབ་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཆོས་ཀྱི་སྐུ་ལས་བྱུང་བ་གསུང་ལས་<line/>
</page>
<page index="612" id="307A">༄༅། །སྐྱེས་པར་གྱུར་ཏེ་ངེས་པར་སངས་རྒྱས་ཀྱི་སྲས་སུ་གྱུར་ཅིག །སེམས་ཅན་ཐམས་ཅད་དེ་བཞིན་གཤེགས་པའི་ཡེ་ཤེས་ཁོང་དུ་ཆུད་པར་འགྱུར་བའི་<line/>
ཕྱིར་གོ་སྐབས་རབ་ཏུ་ཐོབ་པར་གྱུར་ཅིག །སེམས་ཅན་ཐམས་ཅད་ཡང་དག་པར་བྲལ་བའི་མཐར་ཕྱིན་ཏེ་སངས་རྒྱས་ཀྱི་བྱང་ཆུབ་དང་ལྡན་པར་གྱུར་ཅིག །སེམས་ཅན་ཐམས་<line/>
ཅད་བླ་ན་མེད་པའི་ཆོས་གཏོང་བ་ལ་བརྩོན་ཞིང་སངས་རྒྱས་ཀྱི་བྱང་ཆུབ་ཡང་དག་པར་འགོད་པ་དང་ལྡན་པར་གྱུར་ཏེ། སེམས་ཅན་ཐམས་ཅད་རྐྱེན་ཐམས་ཅད་ཀྱིས་ཟད་པར་<line/>
མི་ནུས་ཤིང་ཤིན་ཏུ་རྟོགས་པར་གཞག་པའི་སེམས་དང་ལྡན་པར་གྱུར་ཅིག །སེམས་ཅན་ཐམས་ཅད་བྱང་ཆུབ་ཀྱི་ཤིང་དྲུང་དུ་རྣམ་པར་མཆོག་ཐམས་ཅད་དང་ལྡན་པ་བླ་ན་མེད་<line/>
པ་ཡང་དག་པར་རྫོགས་པའི་བྱང་ཆུབ་ཏུ་རྣམ་པར་སངས་རྒྱས་ཏེ་ཆོས་ལས་སྐྱེས་པ་དང༌། ཆོས་ལས་བྱུང་བའི་བུ་དང༌། བུ་མོ་དང༌། ཆུང་མ་རབ་ཏུ་འཕྲོ་བར་བྱེད་པར་གྱུར་ཅིག །<line/>
ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བུ་དང༌། བུ་མོ་དང༌། ཆུང་མ་ཡོངས་སུ་བཏང་བ་ལས་བྱུང་བའི་དགེ་བའི་རྩ་བ་དེ་དག་བསྒྲིབས་པ་མེད་པའི་ཡེ་ཤེས་རབ་<line/>
ཏུ་འཐོབ་པ་དང༌། ཁམས་གསུམ་པ་ཐམས་ཅད་ལ་ཆགས་པ་མེད་པའི་རྣམ་པར་ཐར་པ་ཁོང་དུ་ཆུད་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་<line/>
</page>
<page index="613" id="307B">དཔའ་སེམས་དཔའ་ཆེན་པོ་ཁྱིམ་གྱི་དངོས་པོ་ལ་ཆགས་པར་གནས་པའི་རྣམ་པ་ལ་མོས་པ་མེད་པ། ཁྱིམ་གྱི་རྣམ་པར་རྟོག་པས་ཡོངས་སུ་རྟོག་པ་མེད་པ། ཁྱིམ་གྱི་ཡོ་བྱད་ཐམས་<line/>
ཅད་ཡོངས་སུ་གཉེར་བ་མེད་པ། ཁྱིམ་གྱི་ཆགས་པ་ཐམས་ཅད་ཀྱི་འདོད་པར་གྱུར་པ་མེད་པ། ཁྱིམ་གྱི་ལོངས་སྤྱོད་ཐམས་ཅད་ལ་རོ་མྱོང་བར་ལྟ་བ་མེད་པ། ཁྱིམ་གྱི་ལོངས་སྤྱོད་ཐམས་<line/>
ཅད་ཁོང་དུ་ཆུད་པའི་སེམས་དང་ལྡན་པ། ཁྱིམ་ལ་མངོན་པར་ཆགས་པ་ཐམས་ཅད་ལས་གྱེན་དུ་འཕགས་པའི་སེམས་དང་ལྡན་པ། ཁྱིམ་དང་གནས་ལ་བརྟེན་པ་ཐམས་ཅད་ལ་མངོན་<line/>
བར་མོས་པ་མེད་པར་གྱུར་པ། ཁྱིམ་དང་གནས་ལ་བརྟེན་པ་ཐམས་ཅད་ཡུད་ཙམ་གྱི་འདུ་ཤེས་ཀྱི་བྱིན་གྱིས་བརླབས་པ། སངས་རྒྱས་ཀྱི་བསྟན་པ་ལ་ཤིན་ཏུ་འབྱུང་བའི་བསམ་པ་དང་<line/>
ལྡན་པ༑ བྱང་ཆུབ་སེམས་དཔའི་གནས་ཐམས་ཅད་ལ་ཞུགས་པའི་སེམས་དང་ལྡན་པ། སངས་རྒྱས་ཀྱི་ཆོས་ཐམས་ཅད་ཀྱིས་བརྒྱན་པའི་སེམས་དང་ལྡན་པ། གཅིག་ནས་གཅིག་ཏུ་<line/>
རྗེས་སུ་འགྱོད་པ་མེད་པར་གཏོང་བ། དམིགས་པའི་དངོས་པོ་ཐམས་ཅད་ཀྱི་སྒོ་ནས་སངས་རྒྱས་ཐམས་ཅད་ཀྱིས་ཡང་དག་པར་བསྔགས་པ། འགྱོད་པ་མེད་པར་གཏོང་བའི་སེམས་དང་<line/>
ལྡན་པ༑ ཁྱིམ་ཡོངས་སུ་བཟུང་བ་ཤིན་ཏུ་གཏང་བ་ལ་མངོན་པར་ཆགས་པ་མེད་པའི་ཡིད་དང་ལྡན་པ། ཕྱོགས་དང་ཡུལ་ཐམས་ཅད་ལ་གནས་པ་མེད་པར་གནས་པ། ཁྱིམ་དང་གནས་<line/>
</page>
<page index="614" id="308A">༄༅། །ལ་ཆགས་པས་བརྩོན་པ་མེད་པ། ཡོངས་སུ་བཟུང་བ་ཐམས་ཅད་སྦྱིན་པར་ཤིན་ཏུ་བཏང་བས་གཏོང་བ། སློང་བ་ཐམས་ཅད་མཐོང་ན་རབ་ཏུ་དགའ་བ་དང༌།<line/>
སྤྱོ་བ་དང༌། ཡིད་དགའ་བ་སྐྱེ་བས་སློང་བ་རྣམས་ལ་ཚུལ་དང་ལྡན་པའི་སེམས་ཀྱིས་ཁྱིམ་ནས་ཁྱིམ་གྱི་ཡོ་བྱད་དང་རྒྱན་ཐམས་ཅད་ཡོངས་སུ་གཏོང་བའི་ཚེ་ཁྱིམ་གྱི་སྦྱིན་པ་<line/>
ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་དཀོན་མཆོག་དམ་པར་འབྱུང་བ་ལ་མངོན་པར་མོས་<line/>
ཤིང་བུ་དང་བུ་མོ་ཤིན་ཏུ་བཏང་བར་གྱུར་ཅིག །སེམས་ཅན་ཐམས་ཅད་ཁྱིམ་མེད་པར་རབ་ཏུ་བྱུང་ཞིང་ཁྱིམ་ལས་རྣམ་པར་གྲོལ་ཏེ་ཡང་དག་པར་རྫོགས་པའི་སངས་རྒྱས་ཀྱི་<line/>
བསྟན་པ་ལ་ཚངས་པའི་སྤྱད་པ་སྤྱོད་པར་གྱུར་ཅིག །སེམས་ཅན་ཐམས་ཅད་ཕྱིར་མི་ལྡོག་པའི་སེམས་ཀྱིས་འཇུངས་པ་མེད་པར་གནས་ཤིང་ཐམས་ཅད་ཡོངས་སུ་གཏོང་བ་ལ་<line/>
མངོན་པར་མོས་པར་གྱུར་ཅིག །སེམས་ཅན་ཐམས་ཅད་གསོག་པ་མེད་ཅིང་ཆོག་ཤེས་པ་ལ་བརྩོན་པས་ཁྱིམ་གྱི་ཆོས་དང་རབ་ཏུ་བྲལ་བར་གྱུར་ཅིག །སེམས་ཅན་ཐམས་ཅད་<line/>
སངས་རྒྱས་ཀྱི་ཕོ་བྲང་དང་གནས་ལ་ཡང་དག་པར་གནས་ཤིང་ཁྱིམ་དང་གནས་ལ་གནས་པ་མེད་པར་གྱུར་ཅིག །སེམས་ཅན་ཐམས་ཅད་ཀྱི་བར་དུ་གཅོད་པའི་ནན་ཏན་ཐམས་<line/>
</page>
<page index="615" id="308B">ཅད་འགགས་པར་གྱུར་ཏེ་སྒྲིབ་པའི་ཆོས་ཐམས་ཅད་ཤིན་ཏུ་སྤངས་པར་གྱུར་ཅིག །སེམས་ཅན་ཐམས་ཅད་གོས་པ་མེད་པའི་སེམས་ཀྱི་གནས་ལ་བརྟེན་པས་ལྗན་ལྗིན་མེད་པའི་ཁྱིམ་དང་<line/>
ལྡན་པར་གྱུར་ཅིག །སེམས་ཅན་ཐམས་ཅད་ཁྱིམ་ན་གནས་པས་མངོན་པར་རྫོགས་པར་སངས་རྒྱས་པ་མཐོང་བའི་ཡེ་ཤེས་དང་ལྡན་ཞིང་ཡོངས་སུ་སྨིན་པར་བྱ་བ་ལ་མཁས་པར་གྱུར་<line/>
ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་གནས་ཀྱི་རྗེས་སུ་སོང་བའི་སེམས་ཀྱི་ཡེ་ཤེས་དང་ལྡན་ཞིང་ཁྱིམ་གྱི་གནས་རྣམ་པར་རིག་པ་རབ་ཏུ་མཐོང་བར་གྱུར་ཅིག །སེམས་<line/>
ཅན་ཐམས་ཅད་ཁྱིམ་གྱིས་སངས་རྒྱས་ཀྱི་རྣམ་པར་གཅོད་པ་རབ་ཏུ་ཐོབ་ཅིང་སེམས་ཅན་ཐམས་ཅད་མཐའ་ཡས་པ་སིམ་པར་བྱེད་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་ཁྱིམ་གྱི་སྦྱིན་པ་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱིས་བྱང་ཆུབ་སེམས་དཔའི་སྤྱོད་པ་དང༌། སྨོན་<line/>
ལམ་དང༌། རྣམ་པར་འཕྲུལ་པ་སྣ་ཚོགས་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །འདི་ལྟར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བཟའ་ཤིང་གི་རབ་དགའ་བ་<line/>
དང༌། རྩེ་བ་དང༌། ལོངས་སྤྱོད་མང་པོ་སྣ་ཚོགས་ཀྱི་གནས་ཡོངས་སུ་གཏོང་ཞིང་སྦྱིན་པ་དང༌། སྟོབ་པ་དང༌། བདག་སེམས་ཅན་ཐམས་ཅད་ཀྱི་བཟའ་ཤིང་གི་ར་བར་གྱུར་པའོ། །ཞེས་<line/>
</page>
<page index="616" id="309A">༄༅། །ཡང་དག་པར་ལྟ་བ་དང༌། བདག་ཆོས་ཀྱི་དགའ་བར་གྱུར་པར་འཇིག་རྟེན་ཐམས་ཅད་ལ་ཡོངས་སུ་སྟོན་པ་དང༌། བདག་སེམས་ཅན་ཐམས་ཅད་ལ་ཡིད་<line/>
བདེ་བའི་སྦྱིན་པ་བྱེད་པར་བྱིན་གྱིས་རློབ་པ་དང༌། བདག་འགྲོ་བ་ཐམས་ཅད་དུ་དགའ་བ་མཐའ་ཡས་པ་ཡང་དག་པར་སྐྱེད་པར་ཤིན་ཏུ་སྟོན་པ་དང༌། བདག་ཁམས་གསུམ་<line/>
ཐམས་ཅད་ན་ཆོས་དཀར་པོའི་སྐྱེ་བའི་སྒོར་གྱུར་པར་ཡང་དག་པར་འཛིན་པ་དང༌། བདག་འགྲོ་བ་ཐམས་ཅད་ཀྱི་སེམས་དགའ་བ་རྟག་ཏུ་སྐྱེ་བར་བྱེད་པར་འཇིག་རྟེན་ཐམས་<line/>
ཅད་དུ་གནས་པར་བྱེད་པ་དང༌། བདག་སེམས་ཅན་ཐམས་ཅད་ལ་སངས་རྒྱས་ཀྱི་བྱང་ཆུབ་སྟོབ་པར་སྨོན་ལམ་འདེབས་པ་དང༌། བདག་སྐྱེ་རྒུ་ཐམས་ཅད་ཀྱི་ཕ་དང་འདྲ་བར་ནན་<line/>
ཏན་བྱེད་པ་དང༌། བདག་ཁམས་གསུམ་ཐམས་ཅད་ན་ཡེ་ཤེས་ཀྱི་འབྱུང་གནས་སུ་གྱུར་པར་རབ་ཏུ་རྟོག་པ་དང༌། བདག་སེམས་ཅན་གྱི་ཁམས་ཐམས་ཅད་ན་ཡོ་བྱད་ཀྱིས་མི་<line/>
བྲེལ་བར་བྱེད་པར་རབ་ཏུ་གཞོག་པ་དང༌། བདག་སྨོན་ལམ་ཐམས་ཅད་ཀྱིས་དགེ་བའི་རྩ་བ་ཐམས་ཅད་མ་དང་འདྲ་བར་སྐྱེད་པར་ཡང་དག་པར་སྒྲུབ་པའི་ཚེ་དགེ་བའི་རྩ་བ་དེ་དག་<line/>
སེམས་ཅན་ཐམས་ཅད་ཀྱི་སྐྱོན་གྱིས་སྐྱོ་བ་མེད་པར་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་གནོད་པས་འཁྲུལ་པ་མེད་པའི་སེམས་ཀྱིས་ཡོངས་སུ་བསྔོའོ། །འཇིག་རྟེན་གྱི་<line/>
</page>
<page index="617" id="309B">གནས་དྲིན་དུ་མི་གཟོ་བས་ཡོངས་སུ་གང་བས་ཡོངས་སུ་ཡི་ཆད་པ་མེད་པས་ཡོངས་སུ་བསྔོའོ། །སེམས་ཅན་ཐམས་ཅད་ལས་འཐོབ་པར་བྱ་བ་ལ་རེ་བ་མེད་པས་ཡོངས་སུ་བསྔོའོ། །འཇིག་རྟེན་<line/>
ཐམས་ཅད་ལ་སྨོན་པ་མེད་པའི་སེམས་ཀྱིས་ཡོངས་སུ་བསྔོའོ། །འཇིག་རྟེན་ཐམས་ཅད་ཀྱི་སྡུག་བསྔལ་བསལ་བའི་སེམས་ཀྱིས་འགྲོ་བ་ཐམས་ཅད་ལ་ཡོངས་སུ་བསྔོའོ། །བར་སྣང་དང་<line/>
མཉམ་པའི་སེམས་ཀྱིས་འགྲོ་བ་ཐམས་ཅད་གོས་པ་མེད་པར་བྱ་བའི་ཕྱིར་ཡོངས་སུ་བསྔོའོ། །དགེ་བའི་རྩ་བ་ཐམས་ཅད་སྔོན་དུ་འགྲོ་བའི་སེམས་ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་<line/>
རྟོག་པའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་སྡུག་བསྔལ་བླང་བའི་གོ་ཆ་བགོས་པའི་སེམས་ཀྱིས་སྐྱེ་རྒུ་ཐམས་ཅད་ལ་ཡོངས་སུ་བསྔོའོ། །ལྟ་བའི་རྣམ་པ་ཐམས་ཅད་<line/>
ཤིན་ཏུ་ཟློག་པའི་བྱང་ཆུབ་སེམས་དཔའི་སྤྱོད་པ་ཆེན་པོ་དང་སྨོན་ལམ་མཉམ་པ་མེད་པ་ལ་རབ་ཏུ་བརྩོན་པ་དང༌། ཐེག་པ་ཆེན་པོའི་སྨོན་ལམ་གྱིས་སྐྱོ་བ་མེད་པར་ཡོངས་སུ་བསྔོ་སྟེ། དེ་<line/>
ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བཟའ་ཤིང་གི་ར་བ་ཡོངས་སུ་བཏང་བས་ཡང་དག་པར་བསྡུས་པའི་དགེ་བའི་རྩ་བ་དེ་དག་ཡོངས་སུ་བསྔོའོ། །དེ་དེ་ལྟར་ཡིད་ལ་བྱེད་པས་<line/>
རབ་ཏུ་རྟོག་པའི་སེམས་དང་ལྡན་པར་བྱས་ཤིང་འདི་ལྟར་ཡང་ཡོངས་སུ་བསྔོ་སྟེ། སེམས་ཅན་ཐམས་ཅད་ཀྱིས་གོང་ནས་གོང་དུ་ཡེ་ཤེས་ཀྱི་བཟའ་ཤིང་གི་ར་བ་རབ་ཏུ་ཐོབ་སྟེ་དགེ་བའི་རྩ་<line/>
</page>
<page index="618" id="310A">༄༅། །བ་གསར་པ་དང་གསར་བ་ཡང་དག་པར་འབྱུང་བ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ལ་ལྟ་ཞིང་བསྙེན་བཀུར་བ་<line/>
དང་རིམ་གྲོ་བྱེད་པའི་ཕྱིར་འཁྲུག་པ་མེད་པའི་ཆོས་ཅན་དུ་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཞིང་གི་བཟའ་ཤིང་གི་ར་བ་ལ་དགའ་བ་རབ་ཏུ་ཐོབ་སྟེ། ཆོས་ལ་རབ་<line/>
ཏུ་དགའ་བས་དགའ་བར་གྱུར་ཅིག །སེམས་ཅན་ཐམས་ཅད་མངོན་པར་དགའ་བའི་བཟའ་ཤིང་གི་ར་བར་སངས་རྒྱས་ཀྱི་ཆོ་འཕྲུལ་ཡང་དག་པར་མཐོང་བའི་ཕྱིར་དགའ་བའི་<line/>
སེམས་དང་ལྡན་པར་གྱུར་ཅིག །སེམས་ཅན་ཐམས་ཅད་ཡེ་ཤེས་ཀྱི་ཡུལ་ལ་རྣམ་པར་རྩེ་ཞིང་སྤྱོད་པས་སངས་རྒྱས་ཀྱི་དགྱེས་པ་དང༌། རོལ་བ་ལ་རབ་ཏུ་བརྩོན་པར་གྱུར་ཅིག །<line/>
སེམས་ཅན་ཐམས་ཅད་སངས་རྒྱས་ཀྱི་ཞིང་དང༌། དེ་བཞིན་གཤེགས་པའི་འཁོར་གྱི་དཀྱིལ་འཁོར་དང༌། འདུལ་བར་འདོང་བས་དགའ་བ་དང༌། རྩེ་བ་དང༌། ལོངས་སྤྱོད་ལ་རབ་ཏུ་<line/>
བརྩོན་པར་གྱུར་ཅིག །སེམས་ཅན་ཐམས་ཅད་བྱང་ཆུབ་སེམས་དཔའི་རྣམ་པར་ཐར་པས་ཕྱི་མའི་མཐར་ཐུག་པའི་བསྐལ་པར་བྱང་ཆུབ་སེམས་དཔའི་སྤྱོད་པས་ཡོངས་སུ་མི་སྐྱོ་<line/>
བའི་སེམས་ཀྱིས་གནས་པའི་ཕྱིར་བྱང་ཆུབ་སེམས་དཔའི་རྩེ་བ་དང་ལོངས་སྤྱོད་དང་དགའ་བ་ལ་མོས་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་བཟའ་ཤིང་གི་ར་བ་<line/>
</page>
<page index="619" id="310B">སེམས་ཆེན་པོ་བསྐྱེད་པས་དགའ་བ་ལ་བརྟེན་ཅིང་ཆོས་ཀྱི་དབྱིངས་ཐམས་ཅད་སངས་རྒྱས་ཀྱིས་གང་བར་ཆུད་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཞིང་སྣ་ཚོགས་སུ་<line/>
སངས་རྒྱས་མཆོད་པ་དང་རིམ་གྲོ་བྱ་བ་ལ་དགའ་ཞིང་སངས་རྒྱས་ཀྱི་ཞིང་ཐམས་ཅད་དུ་འགྲོ་བ་ལ་བརྩོན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཀྱི་ཞིང་ཐམས་ཅད་རབ་ཏུ་<line/>
བརྒྱན་པར་བྱ་བ་རྣམ་པར་དག་པར་འགྱུར་བའི་ཕྱིར་དགའ་ཞིང་མོས་པའི་སེམས་དང་ལྡན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བཟའ་ཤིང་གི་ར་བ་རྩེ་<line/>
བ་དང༌། དགའ་བ་དང༌། ལོངས་སྤྱོད་ཀྱི་གནས་ཡོངས་སུ་གཏོང་བའི་ཚེ་དགེ་བའི་རྩ་བ་དེ་དག་སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་བཟའ་ཤིང་གི་ར་བ་ལ་རོལ་བའི་གནས་སུ་<line/>
འདོང་ཞིང་སངས་རྒྱས་ཐམས་ཅད་མཐོང་བ་འགྲུབ་པར་འགྱུར་བར་བྱ་བའི་ཕྱིར་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་མཆོད་སྦྱིན་བྱེ་བ་ཁྲག་ཁྲིག་བརྒྱ་<line/>
སྟོང་གྲངས་མེད་པ་དུ་མ་རུང་བ། སངས་རྒྱས་ཐམས་ཅད་ཀྱིས་བསྔགས་པ། སེམས་ཅན་ཐམས་ཅད་ལ་མི་འཚེ་བར་གཞོལ་བ། འགྲོ་བ་ཐམས་ཅད་རྣམ་པར་དག་པར་བྱ་བ་ལ་བརྩོན་<line/>
པ༑ གཏན་པ་མེད་པའི་ལས་ཀྱི་ལམ་གསུམ་ཤིན་ཏུ་དག་པ། ཡེ་ཤེས་ཀྱིས་གྲུབ་པའི་མཆོད་སྦྱིན་ཡོ་བྱད་གྲངས་མེད་པར་གསོག་པ། དམིགས་པ་བྱེ་བ་ཁྲག་ཁྲིག་བརྒྱ་སྟོང་གྲངས་<line/>
</page>
<page index="620" id="311A">༄༅། །མེད་པས་རྣམ་པར་དག་པ། སྦྱིན་པ་རྣམ་པ་ཐ་དད་པའི་ཚུལ་གྱིས་ཡང་དག་པར་བཟུང་བ། ཡོ་བྱད་ཀྱི་རྣམ་པ་དུ་མ་དང་ལྡན་པ། སྦྱིན་པའི་ཚོགས་སྣ་ཚོགས་<line/>
བྱེ་བ་ཁྲག་ཁྲིག་བརྒྱ་སྟོང་གྲངས་མེད་པ་ཅན་གྱི་མཆོད་སྦྱིན་དུ་བྱེད་པའི་ཚེ་མཆོད་སྦྱིན་བྱས་པའི་སྦྱིན་པ་ཆེན་པོས་ཡང་དག་པར་བཟུང་བའི་དགེ་བའི་རྩ་བ་དེ་དག་བྱང་ཆུབ་ཀྱི་སེམས་<line/>
དཀོན་པ་སྦྱིན་པའི་ཚོགས་ཚད་མེད་པས་སེམས་ཅན་ཐམས་ཅད་རྣམ་པར་དག་པར་བྱ་བ་ལ་ཞུགས་པ། དགེ་བ་བརྩམས་པ། ཐོག་མ་དང་བར་མ་དང་ཐ་མར་རྣམ་པར་དག་པ་སྣ་<line/>
ཚོགས་དང་ལྡན་པ། མོས་པ་བྱེ་བ་ཁྲག་ཁྲིག་བརྒྱ་སྟོང་གི་བསམ་པ་ཅན། སེམས་ཅན་གྲངས་མེད་པ་མངོན་པར་མགུ་བར་བྱེད་པ། བྱམས་པ་ཚད་མེད་པ་སྒོམ་པ་དང༌། ཡང་དག་<line/>
པར་སྤྱོད་པས་ཉེ་བར་གནས་པ། འགྲོ་བ་ཐམས་ཅད་སྙིང་རྗེ་ཆེན་པོས་ཡོངས་སུ་བསྐྱབས་པ་ཤིན་ཏུ་གྲུབ་པ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་དེ་བཞིན་གཤེགས་<line/>
པ་མངོན་པར་མཉེས་པར་བྱེད་པ། སངས་རྒྱས་ཐམས་ཅད་ཀྱི་རིགས་ཀྱི་ཕྱིར་རྗེས་སུ་འགྱོད་པ་མེད་པས་གཏོང་བའི་སེམས་དང་ལྡན་པ། ཕྱིས་མྱ་ངན་དུ་བྱ་བ་མེད་པར་ཡང་དག་<line/>
པར་སྤྱོད་པས་ཁྱད་པར་རྣམ་པར་འཕེལ་བར་བྱེད་པ། དད་པའི་དབང་པོ་སེམས་སྐད་ཅིག་གིས་ཚད་མེད་པར་རྣམ་བར་འཕེལ་བར་བྱེད་པས་གཏོང་བ་དང་ལྡན་པ་དེ་འདི་ལྟར་<line/>
</page>
<page index="621" id="311B">ཡོངས་སུ་བསྔོ་སྟེ། ཐེག་པ་ཆེན་པོའི་སེམས་བསྐྱེད་པས་གྲུབ་པའི་མཆོད་སྦྱིན་བྱས་པའི་དགེ་བའི་རྩ་བ་འདིས་སེམས་ཅན་ཐམས་ཅད་གཏོང་བ་ཆེན་པོ་དང༌། ཤིན་ཏུ་གཏོང་བ་དང༌། རབ་<line/>
ཏུ་གཏོང་བ་དང༌། མཆོག་ཏུ་གཏོང་བ་དང༌། གྱ་ནོམ་པར་གཏོང་བ་དང༌། ཕུལ་དུ་གཏོང་བ་དང༌། བླ་ན་མེད་པར་གཏོང་བ་དང༌། མཉམ་པ་མེད་པར་གཏོང་བ་དང༌། འཇིག་རྟེན་ཐམས་<line/>
ཅད་ལས་འཕགས་པའི་གཏོང་བ་དང༌། སངས་རྒྱས་ཐམས་ཅད་ཀྱིས་བསྔགས་པའི་ཆོས་གཏོང་བ་དང་ལྡན་ཞིང་སྦྱིན་བདག་གི་དམ་པ་སེམས་ཅན་གྱི་ཁམས་ཐམས་ཅད་ངན་སོང་ནས་<line/>
འདོན་པ། ཡེ་ཤེས་ཀྱི་ལམ་ལ་རབ་ཏུ་གཞོག་པའི་སྨོན་ལམ་མཉམ་པ་མེད་པ་དང་ལྡན་པ། དགེ་བའི་རྩ་བ་ནོར་བ་མེད་པ་དང་ལྡན་པ། བདག་མཉམ་པ་མེད་པའི་ཡེ་ཤེས་རྗེས་སུ་<line/>
སངས་རྒྱས་པ་དང་ལྡན་ཞིང་སེམས་ཅན་ཐམས་ཅད་ཞི་བའི་ཡེ་ཤེས་ལ་རབ་ཏུ་གཞོག་པ། མངོན་པར་ཤེས་པའི་ཡེ་ཤེས་ཉམས་པ་མེད་པར་འགྲོ་བ་ཐམས་ཅད་ལ་ཤིན་ཏུ་མཁས་<line/>
པར་བྱས་པ། ཡེ་ཤེས་ཀྱི་ས་དང་སངས་རྒྱས་ཀྱི་ཆོས་ལ་གཞོལ་བ། སངས་རྒྱས་ཐམས་ཅད་ཀྱི་རྒྱན་གྱི་ཕ་རོལ་ཏུ་ཕྱིན་པ་དང་ལྡན་པ། སངས་རྒྱས་ཀྱི་ཆོས་ཐམས་ཅད་ཕྱིར་མི་ལྡོག་<line/>
པས་རྒྱུན་ཆད་པ་མེད་པར་གྱུར་ཏེ་མཆོད་སྦྱིན་ཤིན་ཏུ་བྱས་པར་གྱུར་ཅིག །སེམས་ཅན་ཐམས་ཅད་འགྲོ་བ་ཀུན་ལ་རིམ་གྲོ་བྱེད་ཅིང་བླ་ན་མེད་པའི་ཡེ་ཤེས་ཀྱི་མཐར་ཐུག་པར་རྒྱུན་<line/>
</page>
<page index="622" id="312A">༄༅། །ཆད་པ་མེད་པས་ཕྱིར་མི་ལྡོག་པའི་མཆོད་སྦྱིན་བྱེད་པར་གྱུར་ཅིག །སེམས་ཅན་ཐམས་ཅད་ཚད་མེད་མཐའ་ཡས་པའི་བསོད་ནམས་བསགས་པའི་ཕ་རོལ་ཏུ་ཕྱིན་<line/>
ཅིང་དགེ་བའི་རྩ་བ་ལེགས་པར་བསྐྱེད་པ་དང་ལྡན་པར་གྱུར་ཅིག །སེམས་ཅན་ཐམས་ཅད་བསོད་ནམས་ཀྱི་དཀྱིལ་འཁོར་གྱིས་ཆོས་ཀྱི་དབྱིངས་ཚད་མེད་པར་བླ་ན་མེད་པར་སྣང་བའི་<line/>
བདེ་བ་ཡོངས་སུ་གཏོང་ཞིང་སངས་རྒྱས་ཐམས་ཅད་ཀྱིས་བསྔགས་པར་འགྲོ་བ་ཐམས་ཅད་ཀྱི་སྦྱིན་བདག་ཏུ་གྱུར་ཅིག །སེམས་ཅན་ཐམས་ཅད་སེམས་ཅན་གྱི་ཁམས་སུ་སྙོམས་<line/>
པར་དགེ་བའི་རྩ་བས་ཡང་དག་པར་འཛིན་པའི་ཕ་རོལ་ཏུ་ཕྱིན་པ་ཐོབ་ཅིང་མཉམ་པའི་སེམས་ཀྱིས་མཆོད་སྦྱིན་བྱེད་པར་གྱུར་ཅིག །སེམས་ཅན་ཐམས་ཅད་ཐེག་པའི་མཆོག་ལ་<line/>
འགྲོ་བ་ཐམས་ཅད་རབ་ཏུ་འགོད་བར་བརྩོན་ཞིང་མཆོད་སྦྱིན་གྱི་དམ་པ་བྱེད་པར་གྱུར་ཅིག །སེམས་ཅན་ཐམས་ཅད་དུས་མ་ཡིན་པ་ཐམས་ཅད་ལས་འདས་ཤིང་དུས་མ་ཡིན་པ་<line/>
ཐམས་ཅད་ལ་བབ་པའི་མཆོད་སྦྱིན་གྱི་མཐར་ཕྱིན་པར་འགྲོ་བ་ཐམས་ཅད་མཚན་ཉིད་གཅིག་ཏུ་གྱུར་པའི་མཆོད་སྦྱིན་བྱེད་པར་གྱུར་ཅིག །སེམས་ཅན་ཐམས་ཅད་སྐྱེས་བུ་དམ་<line/>
པའི་མཆོད་སྦྱིན་ཕུན་སུམ་ཚོགས་པའི་ཕ་རོལ་ཏུ་ཕྱིན་པ་དང་ལྡན་ཞིང་མཆོད་སྦྱིན་ལེགས་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སངས་རྒྱས་ཐམས་ཅད་ཀྱིས་ཉེ་<line/>
</page>
<page index="623" id="312B">བར་བསྟན་ཏེ་ཐམས་ཅད་མཁྱེན་པ་ཉིད་ཀྱི་མཐར་ཕྱིན་པ་ལ་བཀོད་དེ་མཆོད་སྦྱིན་གྱི་རྒྱན་མཐའ་ལས་རྒྱལ་བ་རྣམ་པ་སྣ་ཚོགས་ཀྱིས་མཆོད་སྦྱིན་བྱེད་པར་གྱུར་ཅིག །སེམས་ཅན་ཐམས་<line/>
ཅད་ཆོས་ཀྱི་དབྱིངས་ཚད་མེད་པར་བསོད་ནམས་ཀྱི་མཆོད་སྦྱིན་བྱེད་པས་མཐའ་དང་དབུས་མེད་པའི་བསོད་ནམས་བསགས་པའི་ཕ་རོལ་ཏུ་ཕྱིན་པ་ཡང་དག་པར་སྒྲུབ་ཅིང་ཐམས་ཅད་<line/>
མཁྱེན་པའི་རྣམ་པར་དག་པ་དང་ལྡན་པར་གྱུར་ཅིག །སེམས་ཅན་ཐམས་ཅད་སྨོན་ལམ་ཆེན་པོས་སེམས་ཅན་གྱི་ཁམས་ཐམས་ཅད་སྒྲོལ་ཞིང་དེ་བཞིན་གཤེགས་པའི་གནས་སུ་<line/>
གཞོག་པས་འགྲོ་བ་ཀུན་གྱི་མཆོད་སྦྱིན་གྱི་བདག་པོར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་མཆོད་སྦྱིན་བྱས་པའི་བསོད་ནམས་ཆེན་པོ་སྦྱིན་པས་ཡང་<line/>
དག་པར་བསྡུས་པའི་དགེ་བའི་རྩ་བ་དེ་དག་ཅི་ནས་ཀྱང་སེམས་ཅན་ཀྱི་ཁམས་ཐམས་ཅད་ཀྱིས་མཆོད་སྦྱིན་ལེགས་པར་བྱས་པར་འགྱུར་བ་དང༌། མཆོད་སྦྱིན་ཆུད་མི་ཟ་བར་འགྱུར་བ་<line/>
དང༌། སངས་རྒྱས་ཐམས་ཅད་མངོན་པར་མཉེས་པའི་མཆོད་སྦྱིན་དང་ལྡན་པར་འགྱུར་བ་དང༌། སེམས་ཅན་ཐམས་ཅད་ལ་ཞེ་སྡང་མེད་པའི་མིག་གི་མཆོད་སྦྱིན་དུ་འགྱུར་བ་དང༌། འགྲོ་<line/>
བ་ཐམས་ཅད་ཡོངས་སུ་སྐྱོབ་པའི་མཆོད་སྦྱིན་དུ་འགྱུར་བ་དང༌། ཐམས་ཅད་མཁྱེན་པའི་ཡེ་ཤེས་ཀྱིས་གྲུབ་པའི་མཆོད་སྦྱིན་བྱས་པར་འགྱུར་བ་དང༌། སངས་རྒྱས་ཐམས་ཅད་བལྟ་བ་<line/>
</page>
<page index="624" id="313A">༄༅། །དང་མི་འབྲལ་བའི་མཆོད་སྦྱིན་དུ་འགྱུར་བ་དང༌། ཆོ་ག་དང་ཤིན་ཏུ་ལྡན་པའི་མཆོད་སྦྱིན་དུ་འགྱུར་བ་དང༌། བྱང་ཆུབ་སེམས་དཔའི་ཡོན་ཏན་ཐམས་ཅད་ཀྱིས་<line/>
ཡོངས་སུ་གྲུབ་པའི་སངས་རྒྱས་ཀྱི་ཡེ་ཤེས་ཀྱི་མཆོད་སྦྱིན་དུ་འགྱུར་བ་དང༌། སེམས་ཅན་ཐམས་ཅད་བླ་ན་མེད་པའི་མཆོད་སྦྱིན་བྱེད་ཅིང་དེ་བཞིན་གཤེགས་པའི་མཆོད་སྦྱིན་གྱི་<line/>
མཐར་ཐུག་པར་འགྱུར་བར་ཡོངས་སུ་བསྔོའོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཡོ་བྱད་ཀྱི་ཚོགས་དང༌། དངོས་པོ་ལ་ཆགས་པ་མེད་པའི་སེམས་དང་ལྡན་<line/>
པ༑ མངོན་པར་མ་ཆགས་པའི་སེམས་དང་ལྡན་པ། རྣམ་པར་སྨིན་པ་ལ་མི་རེ་བའི་སེམས་དང༌། འཇིག་རྟེན་གྱི་ཕུན་སུམ་ཚོགས་པ་ཐམས་ཅད་རེ་ཞིང་འདོད་པ་མེད་པའི་སེམས་<line/>
དང༌། སྐྱོན་མེད་པའི་སེམས་དང༌། རྨོངས་པ་མེད་པའི་སེམས་དང༌། ཆོས་ལ་རྟོགས་པས་ཤིན་ཏུ་བཙལ་བའི་སེམས་དང༌། སེམས་ཅན་ཐམས་ཅད་དོན་ལ་གཞག་པར་ཡོངས་སུ་<line/>
བསྔོ་བའི་སེམས་དང༌། ཆོས་ཐམས་ཅད་ཀྱི་རང་བཞིན་ཡང་དག་པ་ཇི་ལྟ་བ་བཞིན་དུ་རབ་ཏུ་རྟོགས་པའི་སེམས་དང་ལྡན་པ། ལོངས་སྤྱོད་མཐའ་ཡས་པ་རྣམ་པ་སྣ་ཚོགས་ཐམས་<line/>
ཅད་ལ་དམིགས་པ་ཚད་མེད་པའི་རིམ་གྲོ་བྱེད་པའི་ཚུལ་ཅན། སེམས་ཅན་ལ་ཕན་པ་རྣམ་པ་ཐ་དད་པས་རྣམ་པ་སྣ་ཚོགས་དུ་མར་ཡང་དག་པར་སྤྱོད་པ། དངོས་པོའི་རྣམ་པ་ཚད་<line/>
</page>
<page index="625" id="313B">མེད་པ་བརྗོད་དུ་མེད་པ་དང༌། མངོན་པར་འདུ་བྱ་བའི་རྐྱེན་མཚན་ཉིད་སྣ་ཚོགས་ཅན་ཐམས་ཅད་སྦྱིན་པའི་ཚོགས་ལ་རབ་ཏུ་བརྩོན་པ། གཏང་བར་བྱ་བ་མཐའ་ཡས་པ་སྟོབ་པས་<line/>
གཏོང་བ་ཐམས་ཅད་ཡང་དག་པར་གཏོང་བ་ལ་གཞོལ་བ། ཕྱི་ནང་གི་ཡུལ་ཟད་མི་ཤེས་པའི་དམིགས་པ་ཐམས་ཅད་ཤིན་ཏུ་སྟོན་པས་དེ་དག་གཏོང་བ་དང༌། ཡོངས་སུ་གཏོང་བ་དང༌། སྟོབ་པ་<line/>
དང༌། སྤྱིན་པར་བྱེད་པ་དང༌། འབུལ་བ་དང༌། བསམ་པའི་སྟོབས་རྣམ་པར་འཕེལ་བར་བྱེད་པ་དང༌། འགྲོ་བ་ཐམས་ཅད་དུ་ཡོན་ཏན་ཆེན་པོ་ཐོབ་པས་སེམས་རིན་པོ་ཆེ་དང་འགྲོགས་པ་དང༌།<line/>
ལན་ལ་རེ་བ་མེད་པར་འགྲོ་བ་ཐམས་ཅད་སྙིང་རྗེས་རྗེས་སུ་སྐྱོང་བ་དང༌། འགྲོ་བ་རིན་པོ་ཆེ་ཐམས་ཅད་ཀྱི་བསམ་པ་རིན་པོ་ཆེ་ཤིན་ཏུ་སྒྲུབ་པ་དང༌། འདས་པ་དང༌། མ་བྱོན་པ་དང༌། ད་ལྟར་<line/>
བྱུང་བའི་སངས་རྒྱས་ཐམས་ཅད་དང་གཅིག་ཏུ་བགྲང་བའི་དགེ་བའི་རྩ་བས་ཐམས་ཅད་མཁྱེན་པ་ཉིད་རྣམ་པར་འཕེལ་བར་བྱེད་པའི་ཚེ་ཡོ་བྱད་ཐམས་ཅད་ཀྱི་སྦྱིན་པ་ཡོངས་སུ་བཏང་བས་ཡང་<line/>
དག་པར་བསྡུས་པའི་དགེ་བའི་རྩ་བ་དེ་དག་སེམས་ཅན་གྱི་ཁམས་ཐམས་ཅད་མ་ལུས་པར་ཡོངས་སུ་སྨིན་པར་བྱ་བ་དང༌། འདུལ་བ་གཅིག་ནས་གཅིག་ཏུ་བརྒྱུད་པ་རྣམ་པར་དག་པར་བྱ་བའི་<line/>
ཕྱིར་ཡོངས་སུ་བསྔོའོ། །ཞིང་ཐམས་ཅད་མ་ལུས་པར་གཅིག་ནས་གཅིག་ཏུ་བརྒྱུད་པ་ཉེ་བའི་ཉོན་མོངས་པ་མེད་ཅིང་རྒྱན་རྣམ་པར་དག་པས་རྣམ་པར་དབྱེ་བ་དང༌། རབ་ཏུ་བརྒྱན་པ་ཡོངས་<line/>
</page>
<page index="626" id="314A">༄༅། །སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །ཆོས་ཀྱི་དབྱིངས་ཐམས་ཅད་མ་ལུས་པར་སེམས་གཅིག་གིས་རྒྱས་པར་དགང་བ་དང༌། རྣམ་བར་དག་པར་བྱ་བའི་<line/>
ཕྱིར་ཡོངས་སུ་བསྔོའོ། །ནམ་མཁའི་ཁམས་ཐམས་ཅད་མ་ལུས་པའི་མཐར་ཐུག་པར་ཡོངས་སུ་རྒྱས་པར་བྱ་བའི་ཕྱིར་ཡོངས་སུ་བསྔོའོ། །དུས་མཐའ་དང་དབུས་མེད་པ་ཐམས་ཅད་མ་<line/>
ལུས་པ་ལ་འཇུག་ཅིང་ཐམས་ཅད་མཁྱེན་པས་འདུལ་བས་དུས་ཐམས་ཅད་དུ་ཆོས་ཀྱི་འཁོར་ལོ་རབ་ཏུ་བསྐོར་བའི་ཕྱིར་ཡོངས་སུ་བསྔོའོ། །ཡེ་ཤེས་ཀྱི་བྱིན་གྱིས་བརླབས་ཐམས་ཅད་མ་<line/>
ལུས་པ་ལ་མཁས་པ་ཡང་དག་པར་བསྟན་པས་འགྲོ་བ་ཐམས་ཅད་ལ་ཕན་གདགས་པའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་བྱང་ཆུབ་ཐམས་ཅད་མ་ལུས་པར་མངོན་པར་འཚང་<line/>
རྒྱ་བར་བྱ་བས་ཕྱི་མའི་མཐའི་མུར་ཐུག་པའི་བསྐལ་པར་བསྟན་པ། འཇིག་རྟེན་གྱི་ཁམས་འབྱམས་ཀླས་པ་ཐམས་ཅད་དུ་རྒྱུན་མི་འཆད་པས་སེམས་ཅན་ཀུན་གྱིས་སངས་རྒྱས་ཀྱི་ཆོས་<line/>
ཤེས་པར་བྱ་བའི་ཕྱིར་ཡོངས་སུ་བསྔོའོ། །བསྐལ་པའི་གྲངས་ཐམས་ཅད་མ་ལུས་པ་བྱང་ཆུབ་སེམས་དཔའི་སྤྱོད་པས་རྒྱས་པར་དགང་བའི་ཕྱིར་ཡོངས་སུ་བསྔོའོ། །འཇིག་རྟེན་གྱི་ཁམས་<line/>
ཀྱི་གྲངས་དང༌། འཇིག་རྟེན་གྱི་ཁམས་ཀྱི་རྒྱུ་དང༌། འཇིག་རྟེན་གྱི་ཁམས་འབྱམས་ཀླས་པ་ཀུན་ནས་ཉོན་མོངས་པ་དང༌། རྣམ་པར་དག་པ་དང༌། ཆེ་བ་དང༌། ཆུང་བ་དང༌། ཕྲ་བ་དང༌།<line/>
</page>
<page index="627" id="314B">ཡངས་པ་དང༌། སྣྲེལ་ཞིར་རྒྱུ་བ་དང༌། སྤྱིའུ་ཚུགས་སུ་བསྟན་པ་དང༌། རྒྱན་གཅིག་པ་དང༌། རྒྱན་ཐ་དད་པ་དང༌། འཇིག་རྟེན་གྱི་ཁམས་སྣ་ཚོགས་སུ་བགྲང་ཞིང་བསྟན་པ་ཐམས་ཅད་མ་<line/>
ལུས་པར་བྱང་ཆུབ་སེམས་དཔའི་སྤྱོད་པས་ཡོངས་སུ་རྒྱས་པར་དགང་བའི་ཕྱིར་ཡོངས་སུ་བསྔོའོ། །སངས་རྒྱས་ཀྱི་འཕྲིན་ལས་ཐམས་ཅད་མ་ལུས་པ་ལ་དུས་གསུམ་དུ་བརྩོན་པས་སེམས་<line/>
སྐད་ཅིག་རེ་རེ་ཞིང་ཐམས་ཅད་མཁྱེན་པར་གདུལ་བ་དང༌། རབ་ཏུ་དགོད་པར་བྱ་བའི་ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་གྱི་ཁམས་<line/>
གྲངས་མེད་པ་ཐམས་ཅད་གཟུང་བར་བྱ་བའི་ཕྱིར་སངས་རྒྱས་ཀྱི་ལམ་རྒྱུན་མི་གཅད་པ་ལ་ཞུགས་པ། སྙིང་རྗེ་ཆེན་པོའི་འགྲོ་བ་ཐམས་ཅད་ཡོངས་སུ་སྐྱོབ་ཅིང༌། བྱམས་པ་ཆེན་པོ་ཚད་མེད་<line/>
པ་ལ་གནས་པ། བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་རྗེས་སུ་སློབ་པར་ཞུགས་པ། དེ་བཞིན་གཤེགས་པའི་གདམས་ངག་ཐམས་ཅད་ཀྱི་ཚུལ་ལ་གནས་པ། སངས་རྒྱས་ཐམས་<line/>
ཅད་ལ་དགེ་བའི་རྩ་བ་རྒྱུན་མི་འཆད་པར་སྐྱེད་པ། དུས་ཐམས་ཅད་དུ་སློང་བ་ལ་སྐྱོ་བ་མེད་པར་རིམ་གྲོ་བྱེད་པའི་སེམས་དང་ལྡན་པ། གཏང་བ་ཐམས་ཅད་བཏང་བས་འགྱོད་པ་མེད་པའི་<line/>
སེམས་དང་ལྡན་པ། སྦྱིན་པ་བརྩམས་པ་ཐམས་ཅད་མཁྱེན་པར་ཡོངས་སུ་བསྔོ་བ་ལ་བརྩོན་པ་དེས་སློང་བ་དེ་དང་དེ་དག་འོངས་ཤིང་ཡོ་བྱད་ཀྱི་དངོས་པོ་མཐའ་ཡས་པ་སློང་བ་དང༌། སློང་བ་<line/>
</page>
<page index="628" id="315A">༄༅། །ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པའི་བྱང་ཆུབ་སེམས་དཔའི་སྤྱོད་པའི་དུས་གཞན་དང་གཞན་དུ་སློང་བ་འོངས་པ་དང༌། སློང་པ་དེ་དང༌།<line/>
དེ་དག་ཡུལ་དེ་དང་དེར་འོངས་ཤིང༌། དུས་གཞན་དང་གཞན་དུ་ཕྱིན་པ་དམིགས་པའི་དངོས་པོ་རྣམ་པ་ཐ་དད་པ་སློང་བ་དང༌། སློང་བའི་སེམས་ཅན་སྣ་ཚོགས་བསམ་པ་མཐུན་པས་<line/>
གདོང་དུ་བལྟ་བ་དང༌། སེམས་ཅན་སློང་བ་གྲངས་མེད་པར་འདུས་ཤིང་བྱང་ཆུབ་སེམས་དཔས་སྐབས་ཕྱེ་བ་ལ་གནས་པ་དང༌། སྦྱིན་པ་འཐོབ་པ་ལ་སྡོད་པའི་སློང་བ་སྣ་ཚོགས་དང༌། ལེན་<line/>
པ་སྣ་ཚོགས་དང༌། སེམས་ཅན་སྣ་ཚོགས་དང༌། གང་ཟག་གཞན་དང༌། གཞན་སེམས་སྣ་ཚོགས་དང་ལྡན་པ། ཕྱོགས་གཞན་དང་གཞན་ནས་འོངས་པའི་མི་རྣམ་པ་ཐ་དད་པ་གཞན་<line/>
དང་གཞན་དུ་གྱུར་པ། སྐྱེ་གནས་ཐ་དད་པས་ཟིན་པ། སྦྱིན་པའི་གནས་གཞན་དང་གཞན་དུ་གྱུར་པ་དེ་ལྟ་བུའི་སློང་བའི་ཚོགས་ཆེན་པོ་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་གྲངས་<line/>
མེད་པ་ཀུན་ནས་འདུས་པ་མཐོང་ན། སློང་བ་དེ་དག་ཐམས་ཅད་ལ་སེམས་དགའ་བ་དང༌། སེམས་དད་པ་དང༌། སློང་བ་ལ་བྱམས་པ་དང༌། དགེ་བའི་བཤེས་གཉེན་མཐོང་བའི་འདུ་<line/>
ཤེས་ཀྱིས་སྙིང་རྗེ་ཆེན་པོས་རིམ་གྲོ་བྱེད་པའི་སེམས་དང༌། ཡིད་རབ་ཏུ་སྤྲོ་བ་དང༌། སེམས་ཤིན་ཏུ་ཚིམ་པ་རབ་ཏུ་ཐོབ་སྟེ་ཕྱིར་ལྡོག་པ་མེད་པའི་དད་པས་གཏོང་བ་རྒྱུན་མི་ཆད་<line/>
</page>
<page index="629" id="315B">པར་བྱ་བའི་སེམས་དང༌། སྐྱོ་བ་མེད་ཅིང་ཁྱད་པར་དུ་འཕེལ་བར་གཏོང་བའི་སེམས་ཀྱིས་སློང་བ་ཇི་ལྟར་འོངས་པ་དང༌། དངོས་པོ་ཅི་སློང་བ་དེ་དག་ཡོངས་སུ་ཚིམ་པ་དང༌། ཡོངས་སུ་རྒྱས་<line/>
པ་དང༌། ལག་གང་བ་དང༌། སྣོད་གང་བ་དང༌། བསམ་པ་གང་བ་དང༌། ཅི་འདོད་པའི་དངོས་པོ་ཐོབ་པ་དང༌། ཡིད་བདེ་བ་མཐའ་ཡས་པས་རྒྱས་པ་དང༌། དབུལ་བ་བོར་བ་དང༌། ནོར་དང༌།<line/>
ཡོ་བྱད་ཐམས་ཅད་བསྟུད་པས་བརྟན་པ་དང༌། དངོས་པོ་ཡོངས་སུ་གཏང་བ་ཐམས་ཅད་ཀྱིས་ཤིན་ཏུ་བསྡུད་པ་དང༌། ཅི་བསླངས་པའི་དངོས་པོ་ཐམས་ཅད་ཐོབ་པས་ཡིད་བདེ་སྟེ་སྒྲ་ཆེ་ཞིང་<line/>
མཐོ་བ་འབྱིན་པ་དང༌། ཅི་བདེ་བར་འདོང་ཞིང་སྤྱོད་པ་དང༌། བསམ་པ་ཇི་བཞིན་དུ་ཤིན་ཏུ་ཚིམ་པ་དང༌། ཉོན་མོངས་པ་མེད་པར་སྦྱིན་པ་ཐོབ་པ་དང༌། ཆད་ཅིང་དུབ་པ་མེད་པའི་སེམས་<line/>
དང་ལྡན་པར་བྱེད་དེ། སློང་བ་དེ་དག་མཐོང་བ་ཙམ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོའི་ཤིན་ཏུ་དགའ་བར་འགྱུར་གྱི། བརྒྱ་བྱིན་གྱི་སྟན་ལ་འདུག་པས་བསྐལ་པ་བྱེ་བ་ཁྲག་<line/>
ཁྲིག་བརྒྱ་སྟོང་དུ་གནས་པས་ནི། མ་ཡིན་ནོ། །རབ་མཚེ་མའི་དབང་ཕྱུག་ལ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་པར་གནས་པས་མ་ཡིན་ནོ། །དགའ་ལྡན་དུ་སྐྱེས་ཏེ་སྐྱེ་བ་དང༌།<line/>
འཆི་འཕོ་བ་ལས་རྣམ་པར་འདས་པས་མ་ཡིན་ནོ། །རབ་འཕྲུལ་དགའི་དབང་ཕྱུག་ལ་བསྐལ་པ་གྲངས་མེད་པར་བདེ་བའི་རྣམ་པ་ཐོབ་པས་མ་ཡིན་ནོ། །དབང་བསྒྱུར་བའི་དབང་གིས་བསྐལ་པ་<line/>
</page>
<page index="630" id="316A">༄༅། །བསམ་གྱིས་མི་ཁྱབ་པར་ཡིད་དུ་འོང་བའི་བུད་མེད་ཀྱི་བདེ་བ་ལ་གནས་པས་མ་ཡིན་ནོ། །ཚངས་པའི་སྟན་ལ་གནས་པས་བསྐལ་པ་བརྗོད་དུ་མེད་པར་ཚངས་<line/>
པའི་བདེ་བ་ལ་སྤྱོད་པས་མ་ཡིན་ནོ། །མིར་གྱུར་ཏེ་འཁོར་ལོས་བསྒྱུར་བའི་སྲིད་སྟོང་གསུམ་གྱི་མཐར་ཐུག་པའི་བདེ་བའི་རྣམ་པས་བསྐལ་པ་ས་མཚམས་མེད་ཅིང་ཚད་མེད་པར་དགའ་<line/>
བ་དང༌། རྩེ་བ་དང༌། ལོངས་སྤྱོད་ཐོབ་པར་གྱུར་པས་ནི། མ་ཡིན་ནོ། །དགེ་རྒྱས་ཀྱི་ལྷའི་བདེ་བ་ལ་བསྐལ་པ་མཚུངས་པ་མེད་པར་བདེ་བའི་རྣམ་པ་ཟད་མི་ཤེས་པ་དང་འགྲོགས་<line/>
པས་མ་ཡིན་ནོ། །གཙང་མའི་གནས་ན་གནས་པས་བསྐལ་པ་མུ་མེད་པར་བདེ་བ་དང་འགྲོགས་པར་གྱུར་པས་མ་ཡིན་ཏེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་<line/>
སློང་བ་སྣ་ཚོགས་མཐོང་ན་དགའ་བར་འགྱུར་རོ། །སྤྲོ་བ་སྐྱེའོ། །མོས་པ་འབྱུང་ངོ༌། །རབ་ཏུ་དགའ་བ་འགྲུབ་བོ། །དད་པ་འཕེལ་ལོ། །བསམ་པ་འབྱུང་ངོ༌། །དབང་པོ་ལས་སུ་རུང་བར་<line/>
འགྱུར་རོ། །དགའ་བའི་སེམས་ཡོངས་སུ་རྫོགས་པར་འགྱུར་རོ། །མོས་པ་ཆེན་པོས་བསྐྱེད་པའི་སེམས་ཀྱི་ཤུགས་རྣམ་པར་འཕེལ་ལོ། །སངས་རྒྱས་ཀྱི་བྱང་ཆུབ་རྩ་བ་བརྟན་ཞིང་<line/>
རྣམ་པར་འཕེལ་བར་འགྱུར་རོ། །དེ་དགེ་བའི་རྩ་བ་དེ་དག་སློང་བ་དེ་དག་དང་སེམས་ཅན་ཐམས་ཅད་ལ་ཕན་པའི་ཕྱིར་ཡོངས་སུ་བསྔོའོ། །བདེ་བའི་ཕྱིར་ཡོངས་སུ་བསྔོའོ། །དོན་གྱི་<line/>
</page>
<page index="631" id="316B">ཕྱིར་ཡོངས་སུ་བསྔོའོ། །རྣམ་པར་དག་པའི་ཕྱིར་ཡོངས་སུ་བསྔོའོ། །བྱང་ཆུབ་ཀྱི་ཕྱིར་ཡོངས་སུ་བསྔོའོ། །མཉམ་པ་ཉིད་ཀྱི་ཕྱིར་ཡོངས་སུ་བསྔོའོ། །ཡིད་བཟང་པོའི་འབྱུང་གནས་སུ་འགྱུར་<line/>
བའི་ཕྱིར་ཡོངས་སུ་བསྔོའོ། །ཐེག་པ་ཆེན་པོའི་བཟང་པ་ཉིད་ཀྱི་ཕྱིར་ཡོངས་སུ་བསྔོའོ། །བརྩམས་པ་བཟང་པོ་ཐམས་ཅད་ཤེས་པ་དང༌། འབྱོར་བར་བྱ་བའི་ཕྱིར་ཡོངས་སུ་བསྔོའོ། །བྱང་<line/>
ཆུབ་སེམས་དཔའ་ཀུན་ཏུ་བཟང་པོའི་སྤྱོད་པ་དང༌། སྨོན་ལམ་ཡོངས་སུ་རྫོགས་པས་སྟོབས་བཅུའི་ཡེ་ཤེས་མངོན་པར་འཚང་རྒྱ་བར་བྱ་བའི་ཕྱིར་ཡོངས་སུ་བསྔོའོ། །དེ་ཡང་སེམས་<line/>
ཆགས་པ་མེད་པ་དང༌། གྲོལ་ཞིང་བཅིངས་པ་མེད་པའི་ལུས་ཀྱི་ལས་ཀྱི་ཕྱིར་ཡོངས་སུ་བསྔོའོ། །སེམས་ཆགས་པ་མེད་པ་དང༌། གྲོལ་ཞིང་བཅིངས་པ་མེད་པའི་ངག་གི་ལས་ཀྱི་ཕྱིར་<line/>
ཡོངས་སུ་བསྔོའོ། །སེམས་ཆགས་པ་མེད་པ་དང༌། གྲོལ་ཞིང་བཅིངས་པ་མེད་པའི་ཡིད་ཀྱི་ལས་ཀྱི་ཕྱིར་ཡོངས་སུ་བསྔོའོ། །དེ་ཡང་སེམས་ཅན་གྱི་འདུ་ཤེས་ཀྱིས་ཡོངས་སུ་བསྔོ་བ་མ་<line/>
ཡིན༑ གཞུང་དེ་བཞིན་དུ་སྲོག་གི་འདུ་ཤེས་ཀྱིས་མ་ཡིན། གང་ཟག་གི་འདུ་ཤེས་ཀྱིས་མ་ཡིན། ཤེད་ལས་སྐྱེས་པའི་འདུ་ཤེས་ཀྱིས་མ་ཡིན། ཤེད་བདག་གི་འདུ་ཤེས་ཀྱིས་<line/>
མ་ཡིན༑ སྐྱེ་བ་པོའི་འདུ་ཤེས་ཀྱིས་མ་ཡིན། བྱེད་པ་པོའི་འདུ་ཤེས་ཀྱིས་མ་ཡིན་ནོ། །ཚོར་བ་པོའི་འདུ་ཤེས་ཀྱིས་མ་ཡིན། ཡོད་པ་དང་མེད་པའི་འདུ་ཤེས་ཀྱིས་ཡོངས་སུ་བསྔོ་བ་མ་<line/>
</page>
<page index="632" id="317A">༄༅། །ཡིན༑ འཇིག་རྟེན་འདིའི་འདུ་ཤེས་ཀྱིས་མ་ཡིན། འཇིག་རྟེན་ཕ་རོལ་གྱི་འདུ་ཤེས་ཀྱིས་མ་ཡིན། ཤི་འཕོ་བའི་འདུ་ཤེས་ཀྱིས་མ་ཡིན། སྐྱེ་བའི་འདུ་ཤེས་<line/>
ཀྱིས་མ་ཡིན། རྟག་པའི་འདུ་ཤེས་ཀྱིས་མ་ཡིན། མི་རྟག་པའི་འདུ་ཤེས་ཀྱིས་མ་ཡིན། སྲེད་པའི་འདུ་ཤེས་ཀྱིས་མ་ཡིན། སྲེད་པ་མེད་པའི་འདུ་ཤེས་ཀྱིས་མ་ཡིན། འདུ་<line/>
ཤེས་མེད་པས་ཡོངས་སུ་བསྔོ་བ་མ་ཡིན། འདུ་ཤེས་མེད་པ་མ་ཡིན་པས་ཡོངས་སུ་བསྔོ་བ་མ་ཡིན་ཏེ། དེ་ལ་ཆགས་པ་མེད་པའི་སེམས་ཀྱིས་ཡོངས་སུ་བསྔོའོ། །བཅིངས་པ་མེད་<line/>
པའི་སེམས་ཀྱིས་ཡོངས་སུ་བསྔོའོ། །གྲོལ་བ་མེད་པའི་སེམས་ཀྱིས་ཡོངས་སུ་བསྔོ་སྟེ། དེ་ནི། ལས་ཡོངས་སུ་མི་བསྔོའོ། །རྣམ་པར་སྨིན་པ་ཡོངས་སུ་མི་བསྔོའོ། །རྟོག་པ་<line/>
ཡོངས་སུ་མི་བསྔོའོ། །རྣམ་པར་རྟོག་པ་ཡོངས་སུ་མི་བསྔོའོ། །སེམས་པ་ཡོངས་སུ་མི་བསྔོའོ། །བསམ་པ་ཡོངས་སུ་མི་བསྔོའོ། །སེམས་ཡོངས་སུ་མི་བསྔོའོ། །སེམས་མེད་པ་<line/>
ཡོངས་སུ་མི་བསྔོའོ། །དེ་དེ་ལྟར་ཡོངས་སུ་བསྔོ་བའི་ཚེ་ནང་ལ་མངོན་པར་ཆགས་པ་མེད་དོ། །ཕྱི་རོལ་ལ་མངོན་པར་ཆགས་པ་མེད་དོ། །རྐྱེན་ལ་མངོན་པར་ཆགས་པ་མེད་དོ། །<line/>
དམིགས་པ་ལ་མངོན་པར་ཆགས་པ་མེད་དོ། །རྒྱུ་ལ་མངོན་པར་ཆགས་པ་མེད་དོ། །རྒྱུ་འདུས་པ་ལ་མངོན་པར་ཆགས་པ་མེད་དོ། །ཆོས་ལ་མངོན་པར་ཆགས་པ་མེད་དོ། །<line/>
</page>
<page index="633" id="317B">ཆོས་ཉིད་ལ་མངོན་པར་ཆགས་པ་མེད་དོ། །སེམས་པ་ལ་མངོན་པར་ཆགས་པ་མེད་དོ། །བསམ་པ་ལ་མངོན་པར་ཆགས་པ་མེད་དོ། །དེ་དེ་ལྟར་ཡོངས་སུ་བསྔོ་བའི་ཚེ་གཟུགས་ལ་<line/>
མངོན་པར་ཆགས་པ་མེད་དོ། །གཟུགས་ཉེ་བར་ལེན་པ་ལ་ཆགས་པ་མེད་དོ། །གཟུགས་འགོག་པ་ལ་ཆགས་པ་མེད་དོ། །ཚོར་བ་ལ་ཆགས་པ་མེད་དོ། །ཚོར་བ་ཉེ་བར་ལེན་པ་ལ་<line/>
ཆགས་པ་མེད་དོ། །ཚོར་བ་འགོག་པ་ལ་ཆགས་པ་མེད་དོ། །འདུ་ཤེས་ལ་ཆགས་པ་མེད་དོ། །འདུ་ཤེས་ཉེ་བར་ལེན་པ་ལ་ཆགས་པ་མེད་དོ། །འདུ་ཤེས་འགོག་པ་ལ་ཆགས་པ་མེད་<line/>
དོ༑ ༑འདུ་བྱེད་ལ་ཆགས་པ་མེད་དོ། །འདུ་བྱེད་ཉེ་བར་ལེན་པ་ལ་ཆགས་པ་མེད་དོ། །འདུ་བྱེད་འགོག་པ་ལ་ཆགས་པ་མེད་དོ། །རྣམ་པར་ཤེས་པ་ལ་ཆགས་པ་མེད་དོ། །རྣམ་པར་ཤེས་<line/>
པ་ཉེ་བར་ལེན་པ་ལ་ཆགས་པ་མེད་དོ། །རྣམ་པར་ཤེས་པ་འགོག་པ་ལ་ཆགས་པ་མེད་དོ། །གང་དེ་ལྟ་བུའི་ཆོས་ལ་ཆགས་པ་མེད་པ་དེ་ནི། གཟུགས་ལ་བཅིངས་པ་མེད་དོ། །གཟུགས་<line/>
ཀྱི་སྐྱེ་བ་ལ་བཅིངས་པ་མེད་དོ། །གཟུགས་ཀྱི་འགག་པ་ལ་བཅིངས་པ་མེད་དོ། །ཚོར་བ་ལ་བཅིངས་པ་མེད་དོ། །ཚོར་བའི་སྐྱེ་བ་ལ་བཅིངས་པ་མེད་དོ། །ཚོར་བའི་འགག་པ་ལ་བཅིངས་<line/>
པ་མེད་དོ། །འདུ་ཤེས་ལ་བཅིངས་པ་མེད་དོ། །འདུ་ཤེས་ཀྱི་སྐྱེ་བ་ལ་བཅིངས་པ་མེད་དོ། །འདུ་ཤེས་ཀྱི་འགག་པ་ལ་བཅིངས་པ་མེད་དོ། །འདུ་བྱེད་ལ་བཅིངས་པ་མེད་དོ། །འདུ་བྱེད་ཀྱི་<line/>
</page>
<page index="634" id="318A">༄༅། །སྐྱེ་བ་ལ་བཅིངས་པ་མེད་དོ། །འདུ་བྱེད་ཀྱི་འགག་པ་ལ་བཅིངས་པ་མེད་དོ། །རྣམ་པར་ཤེས་པ་ལ་བཅིངས་པ་མེད་དོ། །རྣམ་པར་ཤེས་པའི་སྐྱེ་བ་ལ་བཅིངས་པ་<line/>
མེད་དོ༑ ༑རྣམ་པར་ཤེས་པའི་འགག་པ་ལ་བཅིངས་པ་མེད་དོ། །གང་ཆོས་དེ་དག་ལ་བཅིངས་པ་མེད་པ་དེ་ནི། ཆོས་ཐམས་ཅད་ལ་ཆགས་པ་མེད་པ་སྟེ། དེ་ཅིའི་ཕྱིར་ཞེ་ན། ཆོས་<line/>
གང་ལ་འཛིན་པའམ། ཆོས་གང་ལ་ཆོས་ཀྱིས་ཆགས་པར་འགྱུར་བའི་ཆོས་དེ་ལྟ་བུ་སྐྱེས་པའམ། སྐྱེ་བའམ། སྐྱེ་བར་འགྱུར་བ་གང་ཡང་མེད་དོ། །དེ་ཡང་འདི་ལྟར་ཆོས་ཐམས་<line/>
ཅད་ནི༑ འདུ་ཤེས་དང་བྲལ་བའི་ངོ་བོ་ཉིད་ཀྱིས་དངོས་པོ་མེད་པའི་རང་བཞིན་ཏེ། གཅིག་མ་ཡིན་ནོ། །གཉིས་མ་ཡིན་ནོ། །མང་པོ་མ་ཡིན་ནོ། །ཚད་མེད་པ་མ་ཡིན་ནོ། །ཆུང་དུ་མ་<line/>
ཡིན་ནོ༑ ༑ཉུང་དུ་མ་ཡིན་ནོ། །དམའ་བ་མ་ཡིན་ནོ། །ཡངས་པ་མ་ཡིན་ནོ། །ཟབ་པ་མ་ཡིན་ནོ། །གསལ་བ་མ་ཡིན་ནོ། །ཞི་བ་མ་ཡིན་ནོ། །སྤྲོས་པ་མ་ཡིན་ནོ། །གནས་མ་ཡིན་ནོ། །<line/>
གནས་མེད་པ་མ་ཡིན་ནོ། །ཆོས་མ་ཡིན་ནོ། །ཆོས་མེད་པ་མ་ཡིན་ནོ། །བསྒོམས་པ་མ་ཡིན་ནོ། །བསྒོམས་པ་མེད་པ་མ་ཡིན་ནོ། །ཡོད་པ་མ་ཡིན་ནོ། །མེད་པ་མ་ཡིན་ནོ། །དེ་དེ་<line/>
ལྟར་ཆོས་མེད་པའི་ཚུལ་གྱིས་ཆོས་རྣམས་ལ་རྣམ་པར་ལྟ་སྟེ། ཆོས་ཀྱི་ཚིག་གི་ལམ་ལ་གནས་པས་ཆོས་མ་ཡིན་ཞེས་བྱ་བར་ཡང་དག་པར་རྗེས་སུ་མི་མཐོང་ངོ༌། །དེ་ལས་ཀྱི་<line/>
</page>
<page index="635" id="318B">ལམ་ཡང་རྒྱུན་གཅོད་པར་མི་བྱེད་དོ། །བྱང་ཆུབ་སེམས་དཔའི་སྤྱོད་པ་ཡང་རྣམ་པར་ཐོགས་པར་མི་བྱེད་དོ། །ཐམས་ཅད་མཁྱེན་པ་ཉིད་ལས་ཀྱང་ཕྱིར་མི་ལྡོག་གོ །རྟེན་པའི་ལས་སྒྱུ་མ་ལྟ་<line/>
བུར་ཡང་རབ་ཏུ་ཤེས་སོ། །ཆོས་སྒྲ་བརྙན་དང་འདྲ་བ་ཡང་འཇིག་པར་མི་བྱེད་དོ། །སེམས་ཅད་དུ་སྣང་བས་ཀྱང་རློམ་སེམས་སུ་མི་བྱེད་དོ། །ཆོས་ཐམས་ཅད་སྒྱུ་མ་དང་མཉམ་པར་ཡང་<line/>
ཡང་དག་པ་ཇི་ལྟ་བ་བཞིན་དུ་ཤེས་ཏེ། ལས་རྣམས་ཀྱི་རྒྱུའི་མཐུ་དང་ཡང་འགལ་བར་མི་བྱེད་དོ། །ལས་ལ་གཞོལ་བར་ཡང་རབ་ཏུ་འཇུག་སྟེ། ཆོས་རྣམས་མངོན་པར་འདུ་བྱ་བ་མེད་པ་<line/>
ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། མངོན་པར་འདུ་བྱ་བ་མེད་པའི་ལམ་ཡང་རྒྱུན་མི་གཅོད་དོ། །དེ་དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། གང་གི་ཕྱིར་ཐམས་ཅད་<line/>
མཁྱེན་པ་ཉིད་ཡུལ་མེད་ཅིང༌། ཐམས་ཅད་མཁྱེན་པ་ཉིད་ཀུན་ཏུ་འགྲོ་བས་ཐམས་ཅད་མཁྱེན་པ་ཉིད་ཐམས་ཅད་དུ་ཡོངས་སུ་བསྔོ་ཞིང་ཐམས་ཅད་ལས་ལྡོག་པར་མི་བྱེད་དོ། །ཅིའི་ཕྱིར་<line/>
ཡོངས་སུ་བསྔོ་བ་ཞེས་བྱ་ཞེ་ན། འདི་ནི། འཇིག་རྟེན་ལས་ཕ་རོལ་ཏུ་གྱུར་པས་ན། དེའི་ཕྱིར་ཕ་རོལ་ཅེས་བྱའོ། །ཕུང་པོ་ལས་གཞན་དུ་འགྱུར་བར་བྱེད་པས་ནི། དེའི་ཕྱིར་ཡོངས་སུ་བསྔོ་<line/>
བ་ཞེས་བྱའོ། །ཚིག་གི་ལམ་ལས་གཞན་དུ་གྱུར་པས་ན། དེའི་ཕྱིར་ཡོངས་སུ་བསྔོ་བ་ཞེས་བྱའོ། །སེམས་ཅན་གྱི་འདུ་ཤེས་སྣ་ཚོགས་ལས་ཕ་རོལ་ཏུ་གྱུར་པས་ན། དེའི་ཕྱིར་ཡོངས་སུ་<line/>
</page>
<page index="636" id="319A">༄༅། །བསྔོ་བ་ཞེས་བྱའོ། །འཇིག་ཚོགས་མང་པོ་ལས་གཞན་དུ་གྱུར་བས་ན། དེའི་ཕྱིར་ཡོངས་སུ་བསྔོ་བ་ཞེས་བྱའོ། །མངོན་པར་འདུ་བྱེད་པ་ལས་གཞན་དུ་གྱུར་<line/>
པས་ན༑ དེའི་ཕྱིར་ཡོངས་སུ་བསྔོ་བ་ཞེས་བྱའོ། །སྲིད་པ་ལས་གཞན་དུ་གྱུར་པས་ན། དེའི་ཕྱིར་ཡོངས་སུ་བསྔོ་བ་ཞེས་བྱའོ། །ཉེ་བར་ལེན་པ་ལས་གཞན་དུ་གྱུར་པས་ན། དེའི་<line/>
ཕྱིར་ཡོངས་སུ་བསྔོ་བ་ཞེས་བྱའོ། །འཇིག་རྟེན་གྱི་ཆོས་ལས་གཞན་དུ་གྱུར་པས་ན། དེའི་ཕྱིར་ཡོངས་སུ་བསྔོ་བ་ཞེས་བྱའོ། །དེ་དེ་ལྟར་ཡོངས་སུ་བསྔོ་བས་སངས་རྒྱས་ཀྱི་རྗེས་<line/>
སུ་སོང་བ་ཡིན། ཆོས་ཀྱི་རྗེས་སུ་སོང་བ་ཡིན། ཡེ་ཤེས་ཀྱི་རྗེས་སུ་སོང་བ་ཡིན། བྱང་ཆུབ་ཀྱི་རྗེས་སུ་སོང་བ་ཡིན། དོན་གྱི་རྗེས་སུ་སོང་བ་ཡིན། ཡོངས་སུ་བསྔོ་བའི་རྗེས་སུ་<line/>
སོང་བ་ཡིན། སྤྱོད་ཡུལ་གྱི་རྗེས་སུ་སོང་བ་ཡིན། སྤྱོད་པའི་རྗེས་སུ་སོང་བ་ཡིན། རང་བཞིན་གྱི་རྗེས་སུ་སོང་བ་ཡིན། རྣམ་པར་དག་པའི་རྗེས་སུ་སོང་བ་ཡིན་ཏེ། དེ་དེ་ལྟར་<line/>
ཡོངས་སུ་བསྔོ་བས་ཆོས་ཤེས་པར་བྱ་བ་ཐམས་ཅད་ཁོང་དུ་ཆུད་པར་བྱེད་པ་ཡིན། སངས་རྒྱས་ཐམས་ཅད་མཉས་པར་བྱ་བ་ཡང་ཡོངས་སུ་རྫོགས་པར་བྱེད་དེ། སངས་རྒྱས་<line/>
གང་ཡང་ཐུགས་འབྱུང་བར་བྱས་པ་མེད་པ་ཡིན། ཆོས་གང་ལ་ཡང་མི་མཐུན་པར་བྱས་པ་མེད་པ་ཡིན། ཆོས་གང་ཡང་ཆུད་གཟན་པ་མེད་པ་ཡིན། ཆོས་གང་དང་འགལ་བར་<line/>
</page>
<page index="637" id="319B">བྱེད་པ་མེད་པ་ཡིན། ཆོས་དངོས་པོ་གང་ཡང་ཉམས་པར་བྱེད་པ་མེད་པ་ཡིན། ཆོས་གང་ཡང་བོར་བ་མེད་པ་ཡིན། རྒྱུ་གང་ཡང་བཤིག་པ་མེད་པ་ཡིན། རྐྱེན་གང་ཡང་ཕྱི་ནང་གི་ཆོས་<line/>
ཐམས་ཅད་དང་འགལ་བར་བྱས་པ་མེད་པ་ཡིན། ལས་ཀྱི་འབྲས་བུ་ཡང་རྒྱུན་གཅོད་པར་མི་བྱེད་དེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་<line/>
ཀྱི་ཡོངས་སུ་བསྔོ་བ་དྲུག་པ་དགེ་བའི་རྩ་བ་ཐམས་ཅད་དང་མཉམ་པ་ཉིད་ཀྱི་རྗེས་སུ་སོང་བ་ཞེས་བྱ་བ་སྟེ། ཡོངས་སུ་བསྔོ་བ་དེས་ཡོངས་སུ་བསྔོ་བའི་བྱང་ཆུབ་སེམས་དཔའ་སེམས་དཔའ་<line/>
ཆེན་པོ་ནི། སངས་རྒྱས་ཚད་མེད་པས་བྱིན་གྱིས་བརླབས་པ་ཡིན་ནོ། །སྙིང་པོ་ཐོབ་པ་ཡིན་ནོ། །ཆོས་ཉིད་ཐོབ་པ་ཡིན་ནོ། །ཐམས་ཅད་མཁྱེན་པ་ལ་བརྩོན་པ་ཡིན་ནོ། །དོན་གྱི་ཆོས་<line/>
དང་ལྡན་པ་ཡིན་ནོ། །ཆོས་ཐམས་ཅད་ཀྱི་རང་བཞིན་གྱི་རྗེས་སུ་སོང་བ་ཡིན་ནོ། །དགེ་བའི་རྩ་བ་དམ་པ་ཐམས་ཅད་ཀྱི་རྗེས་སུ་སོང་བ་ཡིན་ནོ། །སྨོན་ལམ་ཆེན་པོ་ཡོངས་སུ་རྫོགས་པར་<line/>
བྱ་བའི་རྗེས་སུ་སོང་བ་ཡིན་ནོ། །རྡོ་རྗེ་ལྟར་མི་ཤིགས་པའི་སྙིང་པོའི་རྗེས་སུ་སོང་བ་ཡིན་ནོ། །ཆོས་ཐམས་ཅད་ཀྱི་དབང་ཕྱུག་ལ་དབང་སྒྱུར་བ་རབ་ཏུ་ཐོབ་པ་དམ་པའི་རྗེས་སུ་སོང་བ་ཡིན་ནོ།། །།<line/>
བམ་པོ་བཞི་བཅུ་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་རྒྱལ་མཚན་གྱིས་ཕྱོགས་བཅུར་རྣམ་པར་བལྟས་ཏེ་འཁོར་ཐམས་ཅད་ལ་བལྟས་ནས་ཆོས་ཀྱི་དབྱིངས་ལ་ལྟ་<line/>
</page>
<page index="638" id="320A">༄༅། །པ་དང༌། དོན་དང༌། ཡི་གེ་དང༌། ཚིག་ལ་འཇུག་པ་དང༌། སེམས་མཐའ་དང་དབུས་མེད་པར་ཡངས་པ་ཡོངས་སུ་སྒོམ་པ་དང༌། འགྲོ་བ་ཐམས་ཅད་སྙིང་རྗེ་<line/>
ཆེན་པོས་རྒྱས་པར་བྱ་བ་དང༌། དུས་གསུམ་གྱི་སངས་རྒྱས་ཐམས་ཅད་ཀྱི་རིགས་ཀྱི་སེམས་ཡང་དག་པར་འབྲེལ་བར་བྱ་བ་དང༌། ཡོན་ཏན་ཐམས་ཅད་ལ་འཇུག་པ་དང༌། སངས་<line/>
རྒྱས་ཐམས་ཅད་ཀྱིས་བྱིན་གྱིས་བརླབས་པའི་ལུས་སུ་ཡང་དག་པར་ཤེས་པར་བྱ་བ་དང༌། སེམས་ཅན་ཐམས་ཅད་ཀྱི་བསམ་པ་རབ་ཏུ་དབྱེ་བ་དང༌། དགེ་བའི་རྩ་བ་ཇི་ལྟར་བསྐྱེད་<line/>
པ་ཐོབ་པ་ཡང་དག་པར་མཐོང་བ་དང༌། ཆོས་ཀྱི་ལུས་ཀྱི་རྗེས་སུ་སོང་བའི་གཟུགས་ཀྱི་ལུས་ཡོངས་སུ་དག་པ་ཡང་དག་པར་སྟོན་པ་དག་བྱེད་ཅིང༌། སངས་རྒྱས་ཀྱི་བྱིན་གྱི་རླབས་<line/>
ཀྱིས་དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་རྒྱལ་པོའི་རིགས་དང་ལྡན་གྱུར་ཅིང༌། །འགྲོ་བ་ཀུན་ན་རྒྱལ་པོ་གང་ཡོད་པ། །དེ་དག་ཟིལ་གནོན་རྒྱལ་པོ་འགྲོ་བའི་མཆོག།<line/>
ཕན་པའི་དོན་དུ་རྒྱལ་པོ་མཐུ་ཆེན་འགྱུར། །དེ་དག་དང་བའི་ཡིད་དུ་རབ་གྱུར་ཅིང༌། །འགྲོ་བ་ཀུན་ལ་དབང་སྒྱུར་རབ་ཐོབ་སྟེ། །ཆོས་དང་ལྡན་པར་ཆོས་ཀྱིས་རྒྱལ་སྲིད་སྐྱོང༌། །འགྲོ་བ་<line/>
རྣམས་ཀྱི་བདེ་བ་རབ་ཏུ་སྐྱེད། །དེ་དག་རྒྱལ་པོའི་རིགས་རྒྱུད་རྣམ་དག་པས། །ཆོས་དང་ལྡན་པར་ཆོས་ཀྱི་འཁོར་ལོ་བསྐོར། །དེ་དག་འཁྲུག་མེད་རྒྱལ་སྲིད་སྐྱོང་བ་བྱེད། །ཕྱོགས་<line/>
</page>
<page index="639" id="320B">རྣམས་ཀུན་ནས་འཁོར་ལོ་ཕྱིར་མི་ལྡོག །དེ་དག་ཡོན་ཏན་གཟུགས་དང་རབ་ཏུ་ལྡན། །མཁས་པའི་བློ་དང་ཤེས་རབ་ཡེ་ཤེས་ལྡན། །དེ་དག་ཟིལ་གནོན་མཐུ་ལ་ལྡོག་པ་མེད། །བདུད་<line/>
ཀྱི་དཀྲུག་མ་ཐམས་ཅད་རབ་ཏུ་འཇོམས། །དེ་དག་ཚུལ་ཁྲིམས་རྣམ་པར་དག་པ་སྟེ། །བཟོད་པའི་སྟོབས་ལ་སྡོམ་པའི་སེམས་ཀྱིས་གནས། །འཁོན་འཛིན་ཁྲོ་བ་རྣམ་དག་ཡིད་བསལ་<line/>
བས༑ ༑རྒྱལ་བ་རྣམས་ཀྱི་ཆོས་འདིར་རྟག་ཏུ་བརྩོན། །དེ་དག་ཟས་དང་སྐོམ་དག་སྦྱིན་བྱེད་ཅིང༌། །བཞོན་དང་ཕྲེང་བ་གོས་དང་སྤོས་མང་དང༌། །མལ་དང་བྱུག་པ་རྒྱབ་རྟེན་མར་མེ་དག །རྣམ་<line/>
པ་མཐའ་ཡས་ཇི་སྙེད་གཏོང་བྱེད་ཅིང༌། །ཕན་པའི་སེམས་ཀྱིས་དེ་དག་སྦྱིན་བྱེད་ཚེ། །དེ་ལ་ཤིན་ཏུ་དད་པའི་སེམས་བསྒྱུར་ཅིང༌། །བསམ་པ་དག་པས་དགའ་བ་ཡོངས་བསྐྱེད་དེ། །འཇིག་རྟེན་<line/>
བླ་མ་དག་ལ་སྦྱིན་པ་བྱེད། །དེ་དག་དངོས་པོ་ཐམས་ཅད་གཏོང་བྱེད་ཅིང༌། །ཕྱི་དང་ནང་དང་གང་རྣམས་ཇི་སྙེད་བ། །ཀུན་ཀྱང་དང་བའི་ཡིད་ཀྱིས་རབ་ཏུ་གཏོང༌། །ཡིད་ལ་ཞུམ་པར་བྱེད་པ་གང་<line/>
ཡང་མེད། །མགོ་ཡང་གཏོང་ཞིང་མིག་ཀྱང་རབ་ཏུ་གཏོང༌། །ལག་པ་གཏོང་ཞིང་དེ་བཞིན་རྐང་པ་གཏོང༌། །ཤ་དག་གཏོང་ཞིང་དེ་བཞིན་རྐང་ཡང་གཏོང༌། །ཐམས་ཅད་ལུས་ཀྱང་མི་<line/>
དགའ་མེད་པར་གཏོང༌། །དེ་དག་དབང་ཕྱུག་ཤིན་ཏུ་ཡངས་གྱུར་ཅིང༌། །རིགས་དང་དུས་ལྡན་འགྲོ་བ་མི་ཡི་རྗེ། །ཁ་ནས་ལྕེ་ཡངས་ཤིན་ཏུ་བརྐྱངས་བྱས་ཤིང༌། །སློང་བ་རྣམས་ལ་མ་<line/>
</page>
<page index="640" id="321A">༄༅། །དགའ་མེད་པར་གཏོང༌། །དེ་དག་དབང་ཕྱུག་ཤིན་ཏུ་ཡངས་གྱུར་ཅིང༌། །སློང་བ་རྣམས་ལ་ལྕེ་སྦྱིན་བྱས་ནས་ཀྱང༌། །འདི་ན་འགྲོ་བ་ཡོད་པ་མ་ལུས་ཀུན། །རྒྱལ་<line/>
བའི་ལྗགས་ཡངས་ཇི་བཞིན་ཐོབ་འགྱུར་བསྔོ། །རབ་ཏུ་སྤྲོ་བྱས་བུ་ཡང་སྦྱིན་པར་བྱེད། །མི་དགའ་མེད་བྱས་ཆུང་མ་སྦྱིན་པར་བྱེད། །རབ་ཏུ་དགའ་བྱས་རྒྱལ་སྲིད་སྦྱིན་པར་བྱེད། །བདག་<line/>
ཀྱང་གཞན་གྱི་བྲན་དུ་སྦྱིན་པར་བྱེད། །ཅི་འདོད་གཏོང་ཞིང་ཐམས་ཅད་གཏོང་བ་བྱེད། །མི་སྐྱོར་གཏོང་ཞིང་དུས་སུ་གཏོང་བར་བྱེད། །ཅི་འདྲའི་དངོས་པོ་བསླངས་པར་གྱུར་པ་རྣམས། །<line/>
ཐམས་ཅད་བསམ་པ་བཞིན་དུ་རབ་ཏུ་གཏོང༌། །ཆོས་ཀྱི་དོན་དུ་བདག་ཀྱང་གཏོང་བར་བྱེད། །བྱང་ཆུབ་དོན་དུ་དཀའ་བ་རབ་ཏུ་སྤྱོད། །སེམས་ཅན་དོན་དུ་ཐམས་ཅད་བཟོད་པར་བྱེད།<line/>
ཡེ་ཤེས་དོན་དུ་ཕྱིར་ལྡོག་མི་འགྱུར་རོ། །རྒྱལ་བ་རྣམས་ལས་ཆོས་རྣམས་མཉན་བྱས་ཤིང༌། །མངོན་པར་གཡོག་ཕྱིར་འབུལ་བར་བྱེད་པའི་ཚེ། །འགྲོ་བ་ཐམས་ཅད་ཡོངས་སུ་<line/>
བསྐྱབ་སེམས་ཀྱིས། །རྒྱལ་བ་རྣམས་ལ་དགའ་བ་ཡངས་པ་སྐྱེད། །མི་ཡི་གཙོ་བོ་འདྲེན་པ་མཐོང་ནས་ཀྱང༌། །བྱམས་ལྡན་ཕན་པའི་སེམས་ཀྱིས་རིམ་གྲོ་བྱེད། །དགའ་བར་བྱེད་པའི་<line/>
ཡིད་དང་ལྡན་གྱུར་ཅིང༌། །སྣོད་དུ་གྱུར་ཏེ་ཆོས་རྣམས་ལེན་པར་བྱེད། །ཅི་ནས་འཇིག་རྟེན་འདི་དག་བདེར་འགྱུར་ཞིང༌། །ཅི་ནས་ཐམས་ཅད་བསྐྱབས་པར་འགྱུར་བ་དང༌། །ཅི་ནས་འགྲོ་<line/>
</page>
<page index="641" id="321B">བ་ཐམས་ཅད་འགྲོལ་འགྱུར་བར། །དེ་དག་འགྲོ་བ་ཀུན་ལ་ཡོངས་སུ་བསྔོ། །གཟུགས་མཛེས་བཞིན་སྡུག་དག་སྙན་ལྡན་བ་དག །མེ་ཏོག་གདུགས་བཏགས་སྤོས་ཞིམ་བསྐུས་པ་རྣམས། །<line/>
ཕྲེང་བ་ལྷབ་ལྷུབ་རྒྱན་དང་ལྡན་པ་ཡི། །འཁོར་དང་ལྡན་པར་དེ་དག་རབ་གྱུར་ཅིང༌། །མཁས་ཤིང་ཤེས་པའི་གཡོག་འཁོར་དེ་དག་ཀྱང༌། །ཕན་པར་སེམས་པའི་ཡིད་ཀྱིས་གཏོང་བའི་ཚེ། །<line/>
ལྟོས་ཤིང་རེ་བའི་སེམས་ཀྱང་མི་འབྱུང་བར། །སེམས་ཅན་ཕན་ཕྱིར་བྱང་ཆུབ་རབ་ཏུ་ཚོལ། །དགེ་བ་དེ་ལ་རྗེས་སུ་སེམས་བྱེད་ཅིང༌། །སྣ་ཚོགས་ཡངས་ཤིང་རྒྱ་ཆེ་སྣྲེལ་ཞི་ལ། །འགྲོ་བ་<line/>
ཀུན་ལ་བརྟན་པ་ཡོངས་སུ་བསྔོ། །ལས་ལ་གནས་སུ་བྱེད་པ་གང་ཡང་མེད། །དེ་དག་རྒྱལ་སྲིད་ཡངས་པ་སྦྱིན་པར་བྱེད། །ཡུལ་དང་མིར་བཅས་གྲོང་ཁྱེར་དམ་པ་དང༌། །རྒྱལ་པོའི་ཕོ་<line/>
བྲང་གནས་སུ་གྱུར་པ་དང༌། །ཁྱིམ་དང་བཟའ་ཤིང་རབ་སྦྱིན་པར་བྱེད། །བསྐལ་པ་བརྒྱར་ཡང་སུས་ཀྱང་མ་བྱིན་པའི། །སྦྱིན་པ་འཇིག་རྟེན་མི་ཡི་གཙོ་ལ་དབུལ། །འཇིག་རྟེན་རྣམས་ཀྱི་<line/>
ཕ་རོལ་བྱིན་བྱས་ཤིང༌། །འགྲོ་བ་ཀུན་ལ་ཕ་རོལ་སྟོན་པར་བྱེད། །དེ་དག་ཕྱོགས་བཅུའི་སློང་བ་མང་པོ་དག །རྣམ་པ་སྣ་ཚོགས་མཐོང་བར་གྱུར་ནས་ཀྱང༌། །སློང་བ་ཐམས་ཅད་ཤིན་ཏུ་མགུར་<line/>
བྱས་ཤིང༌། །ཤིན་ཏུ་དགར་འགྱུར་དེ་བཞིན་སྤྲོ་བར་བྱེད། །དུས་གསུམ་རྒྱལ་བ་ཀུན་གྱིས་ཅིར་བསྔོས་པ། །སྐྱེས་བུ་འདུལ་བ་དེ་དག་སྤྱོད་ཡུལ་ལ། །རབ་ཏུ་བསླབ་སྟེ་ཕ་རོལ་ཕྱིན་བྱས་<line/>
</page>
<page index="642" id="322A">༄༅། །ཤིང༌། །དེ་དག་ལས་དེ་ཡོངས་སུ་བསྔོ་བར་བྱེད། །ཆོས་རྣམས་འདི་ལས་ཀྱེ་མ་སུ་ཞིག་ཞུགས། །གང་ལ་ཞུགས་གྱུར་ཇི་ལྟར་ཞུགས་གྱུར་ཅེས། །དེ་དག་<line/>
ཆོས་དངོས་འདི་ལ་རྣམ་ལྟ་ཡང༌། །སྦྱིན་པའི་སེམས་ལ་རྣམ་པར་ཐོགས་པ་མེད། །ཆོས་རྣམས་གང་ལ་ཆོས་ཀྱིས་ཆགས་མེད་པར། །ཡེ་ཤེས་ཚུལ་ཤེས་དེ་དག་ཡོངས་སུ་བསྔོ། །ཆོས་<line/>
ཀྱི་ཚུལ་ལ་དེ་དག་ཡོངས་སུ་བསྔོ། །དོན་གྱི་ཚུལ་ཤེས་དེ་དག་ཡོངས་སུ་བསྔོ། །ལས་ལ་ནམ་ཡང་རྣམ་པར་རྟོག་པ་མེད། །རྣམ་པར་སྨིན་ལའང་གནས་པར་མི་བྱེད་དེ། །བྱང་ཆུབ་རྟེན་<line/>
པར་རབ་ཏུ་དེས་ཤེས་ཀྱང༌། །ཆོས་ཉིད་དབྱིངས་ལས་འགལ་བར་མི་བྱེད་དོ། །ལུས་ལ་ཆགས་པར་དེ་དག་མི་བྱེད་དེ། །སེམས་ལའང་དེ་དག་གནས་པར་མི་བྱེད་དོ། །ལས་ཀྱིས་<line/>
དེ་དག་བློ་འཇུག་མི་བྱེད་དོ། །ལས་ཀྱིས་ཡེ་ཤེས་རྟེན་ལའང་འཇུག་མི་བྱེད། །འདས་པའི་ཆོས་ལ་རྟོག་པར་མི་བྱེད་དེ། །མ་འོངས་ཆོས་ལའང་བློ་ནི་གཏོང་མི་བྱེད། །ད་ལྟར་ཡོད་<line/>
ལའང་གནས་པར་མི་བྱེད་དེ། །དུས་གསུམ་ཀུན་ལས་རྣམ་པར་དཔེན་པར་སྐྱེས། །དེ་དག་གཟུགས་ཀྱི་ཕ་རོལ་ཕྱིན་གྱུར་ཅིང༌། །ཚོར་བ་འདུ་ཤེས་འདུ་བྱེད་ཡིད་རྣམས་དང༌། །འཇིག་<line/>
རྟེན་ཀུན་གྱི་ཕ་རོལ་ཕྱིན་གྱུར་ཏེ། །དག་པ་དེ་དག་དམའ་བའི་ཡིད་མི་འགྱུར། །ཕུང་པོ་རྣམས་དང་ཁམས་ལ་ཡོངས་བཙལ་ཅིང༌། །སྐྱེ་མཆེད་དེ་བཞིན་ལུས་ཀྱི་རྣམ་པ་དང༌། །སེམས་<line/>
</page>
<page index="643" id="322B">ཀྱི་རྣམ་པ་མ་ལུས་རྣམ་གཞིགས་ཀྱང༌། །བྱང་ཆུབ་དངོས་སུ་གང་ཡང་མི་རྙེད་དོ། །རྟག་ལ་ནམ་ཡང་ཆགས་པར་མི་བྱེད་དེ། །ཆད་པ་ལ་ཡང་དེ་དག་སེམས་མི་འཇུག །ཆོས་ཉིད་ཡོད་དང་<line/>
མེད་པ་མ་ཡིན་ཏེ། །གཅིག་ནས་གཅིག་བརྒྱུད་ལས་ཀྱང་མ་ལུས་ཤེས། །སེམས་ཀྱི་རྒྱུ་ཡིས་བྱང་ཆུབ་ཐོབ་མི་བྱེད། །ཆོས་ཉིད་ལ་ཡང་དེ་དག་མི་གནས་ཏེ། །ཞིང་ལའང་དེ་དག་གནས་<line/>
པ་མ་ཡིན་ནོ། །དུས་གསུམ་ཆོས་རྣམས་ཀུན་ཀྱང་ཡོད་པ་མིན། །དེ་ལྟར་སྤྱོད་པ་ཆོས་འདི་ཀུན་རྟོག་ཅིང༌། །ཇི་ལྟར་རྒྱལ་བ་ཀུན་གྱིས་བརྟག་མཛད་པ། །དེ་ལྟར་དེས་བཙལ་ནམ་ཡང་རྙེད་པ་<line/>
མེད༑ ༑སྤྱོད་པ་རྣམས་ལ་མི་ཤེས་རྨོངས་པ་མེད། །བྱ་བའི་ལམ་དང་འགལ་བར་མི་བྱེད་ཅིང༌། །ལས་ཀྱི་ལམ་རྣམས་ཡོངས་སུ་རྗོད་བྱེད་པས། །སེམས་ཅན་ལམ་རྣམས་ཡོངས་སུ་སྤྱོད་བྱེད་<line/>
ཅིང༌། །རྒྱུར་བཅས་རྐྱེན་དང་བཅས་པར་དེ་ལ་རྟོག །ཡེ་ཤེས་མཁས་པས་གང་རྣམས་རྗོད་མཛད་པའི། །མཁས་པའི་ལམ་ལ་དེ་དག་སྤྱོད་བྱེད་ཅིང༌། །དོན་གྱི་ཚུལ་ལ་རྗེས་སུ་སེམས་བྱེད་<line/>
པས༑ ༑བྱང་ཆུབ་ཚུལ་ནི་མི་ཡི་གཙོ་བོས་རྟོགས། །ཆོས་རྣམས་སྐྱེ་མེད་འཇིག་པ་མེད་པ་སྟེ། །འགྲོ་བ་ཀུན་དུ་གང་ཡང་འཕོ་བ་མེད། །ཆོས་རྣམས་སྐྱེ་དང་ཤི་འཕོ་མེད་པར་ཡང༌། །རྒྱལ་བའི་<line/>
ཆོས་ཀྱི་ཚུལ་རྣམས་རབ་ཏུ་རྟོགས། །ཆོས་རྣམས་གང་གི་རང་བཞིན་རྣམ་ཤེས་པ། །དེ་ནི་རང་བཞིན་དངོས་ཡོད་མི་རྟོག་སྟེ། །དངོས་མེད་རྟོག་མེད་དེ་དག་རབ་ཏུ་ཤེས། །བདེ་གཤེགས་<line/>
</page>
<page index="644" id="323A">༄༅། །ཡེ་ཤེས་དེ་དག་རྣམ་པར་མཐོང༌། །འགྲོ་བ་ཀུན་དང་ཆོས་ཉིད་ཐམས་ཅད་དང༌། །སེམས་ཅན་རྣམ་པ་ཞིང་གི་རྣམ་པ་དང༌། །ཆོས་ཀྱི་རྣམ་པ་དུས་རྣམས་མ་<line/>
ལུས་པའི། །ཆོས་རྣམས་མཁས་པས་གང་ཡང་བརྗོད་པ་མེད། །ཆོས་རྣམས་མ་ལུས་གཟུང་བར་བྱ་བ་མེད། །ཇི་སྙེད་སེམས་ཅན་རྒྱལ་བས་སངས་རྒྱས་པ། །དེ་ཡི་ཆོས་ལའང་ཆོས་<line/>
ཀྱི་དངོས་མེད་དེ། །དེ་ཡང་དུས་དང་ཆོས་སུ་བརྗོད་པ་ཡིན། །ཆོས་ཉིད་ཀུན་ཏུ་འགྲོ་བ་ཅི་འདྲ་བ། །དེ་བཞིན་དེ་དག་ཡོངས་སུ་བསྔོ་བ་བྱེད། །དེས་ཀྱང་འགྲོ་བ་ཀུན་ནས་བསྒྱུར་བྱས་ཏེ།།<line/>
དེ་ལ་ཀུན་ཏུ་དཔའ་བོ་ཡོངས་སུ་བསྔོ། །དགེ་བའི་རྩ་བ་ཐམས་ཅད་དང་མཉམ་པ་ཉིད་ཀྱི་རྗེས་སུ་སོང་བ་ཞེས་བྱ་བ་སྟེ། ཡོངས་སུ་བསྔོ་བ་དྲུག་པའོ། །ཀྱེ་རྒྱལ་བའི་སྲས་དག །བྱང་<line/>
ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་འགྲོ་བ་ཐམས་ཅད་མཉམ་པ་ཉིད་ཀྱི་རྗེས་སུ་སོང་བ་ཞེས་བྱ་བ་བདུན་པ་གང་ཞེ་ན། ཀྱེ་རྒྱལ་བའི་སྲས་<line/>
དག །འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་གཏོང་བའི་དམིགས་པ་ལ་བརྩོན་པ། ཚུལ་ཁྲིམས་རྣམ་པར་དག་བ་ལ་རབ་ཏུ་བརྟེན་པ། ལྷག་པའི་<line/>
བསམ་པས་བྱང་ཆུབ་སེམས་དཔའ་ཡི་དམ་ཕྱིར་མི་ལྡོག་པའི་བརྩོན་འགྲུས་དང་ལྡན་པ། ཐམས་ཅད་གཏོང་བའི་བཟོད་པ་དང་ལྡན་ཞིང༌། རྣ་ལ་གཟོན་པའི་དང་ཚུལ་<line/>
</page>
<page index="645" id="323B">ཅན༑ བསམ་གཏན་འབྱམས་ཀླས་པ་རྣམ་པ་ཐ་དད་པ་ལ་མཁས་པའི་རྗེས་སུ་ཞུགས་པ། ཤེས་རབ་ཀྱི་ཚུལ་དང་ས་རྣམ་པར་དཔྱོད་པ་ལ་མཁས་པ། འགྲོ་བ་ཐམས་ཅད་ཀྱི་སེམས་<line/>
ཀྱིས་རྣམ་པར་ཕྱེ་བའི་དགེ་བའི་རྩ་བ་དང་ལྡན་པ། ཡོན་ཏན་མཐའ་ཡས་པ་ཡང་དག་པར་བསྡུ་བའི་དགེ་བའི་རྩ་བ་དང་ལྡན་པ། བྱང་ཆུབ་སེམས་དཔའི་ལས་ལ་རབ་ཏུ་བརྩོན་པར་ཡིད་<line/>
ལ་བྱེད་པ་དང་ལྡན་པ། འགྲོ་བ་ཐམས་ཅད་ཀྱི་དགེ་བའི་རྩ་བ་ཐམས་ཅད་ཀྱི་ཕྱོགས་མངོན་པར་སྐྱོབ་པ། དགེ་བའི་རྩ་བ་ཆུང་དུ་ཉེ་བར་གསོག་ཀྱང་རུང༌། དགེ་བའི་རྩ་བ་ཆེན་པོ་ཉེ་བར་<line/>
གསོག་ཀྱང་རུང༌། དགེ་བའི་རྩ་བ་ཡངས་པ་ཉེ་བར་གསོག་ཀྱང་རུང༌། དགེ་བའི་རྩ་བ་རྒྱ་ཆེན་པོ་ཉེ་བར་གསོག་ཀྱང་རུང༌། དགེ་བའི་རྩ་བ་ཚད་མེད་པར་ཉེ་བར་གསོག་ཀྱང་རུང༌། དགེ་<line/>
བའི་རྩ་བ་སྣ་ཚོགས་མང་པོ་རྡུལ་ཙམ་ཡན་ཆད་ཉེ་བར་གསོག་ཀྱང་རུང༌། དགེ་བའི་རྩ་བ་གཞལ་དུ་མེད་པ་ཉེ་བར་གསོག་ཀྱང་རུང༌། དགེ་བའི་རྩ་བ་བསམ་གྱིས་མི་ཁྱབ་པ་ཉེ་བར་<line/>
གསོག་ཀྱང་རུང༌། དགེ་བའི་རྩ་བ་གྲངས་མེད་པ་ཉེ་བར་གསོག་ཀྱང་རུང༌། དགེ་བའི་རྩ་བ་མུ་མེད་པ་ཉེ་བར་གསོག་ཀྱང་རུང༌། སངས་རྒྱས་ལ་དམིགས་པའི་དགེ་བའི་རྩ་བ་ཉེ་བར་<line/>
གསོག་ཀྱང་རུང༌། ཆོས་ལ་དམིགས་པའི་དགེ་བའི་རྩ་བ་ཉེ་བར་གསོག་ཀྱང་རུང༌། ཚུལ་དེ་བཞིན་དུ་དགེ་འདུན་ལ་དམིགས་པ་དང༌། དགེ་བའི་བཤེས་གཉེན་ལ་དམིགས་པ་དང༌།<line/>
</page>
<page index="646" id="324A">༄༅། །སེམས་ཅན་ཐམས་ཅད་ལ་དམིགས་པ་དང༌། ཐབས་མཁས་པ་ལ་དམིགས་པ་དང༌། ལེགས་པའི་དགེ་བའི་རྩ་བའི་སེམས་སྒོམ་པ་ལ་དམིགས་པ་དང༌།<line/>
ནང་ལ་དམིགས་པ་དང༌། ཕྱི་རོལ་ལ་དམིགས་པ་དང༌། དགེ་བའི་རྩ་བ་རྣམ་པ་ཐ་དད་པ་མཐའ་ཡས་པའི་ཚོགས་ལ་དམིགས་པའི་དགེ་བའི་རྩ་བ་ཉེ་བར་གསོག་ཀྱང་རུང༌། དགེ་<line/>
བའི་རྩ་བ་དེ་དག་ལ་ཡོངས་སུ་སྤྱོད་པ་དང༌། ཉེ་བར་གནས་པ་དང༌། འཇུག་པ་དང༌། ཡང་དག་པར་སྒྲུབ་པ་དང༌། ཉེ་བར་གསོག་པ་དང༌། ཚོགས་སུ་བྱ་བ་དང༌། མོས་པར་བྱ་བ་དང༌།<line/>
རྣམ་པར་སྦྱོང་བ་དང༌། རྣམ་པར་སྟོན་པ་དང༌། རྒྱ་ཆེར་བྱེད་བའི་ཚེ་བཟོད་པ་རབ་ཏུ་ཐོབ་པའི་སེམས་དང་ལྡན་པ། སེམས་ཅན་དམྱལ་བའི་སྒོ་ཤིན་ཏུ་བཅད་པ། དབང་པོ་རྒྱུ་བ་ཤིན་<line/>
ཏུ་བསྡམས་པ། བྱ་བའི་ཚུལ་ལ་རབ་ཏུ་ཞུགས་པ། ཕྱིན་ཅི་ལོག་མེད་པར་འགྲོ་བ། སངས་རྒྱས་ཀྱི་ཆོས་ཐམས་ཅད་ཀྱི་སྣོད་དུ་གྱུར་པ། འགྲོ་བ་ཐམས་ཅད་ཀྱི་བསོད་ནམས་ཀྱི་<line/>
ཞིང་དུ་བྱུང་བ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ། དེ་བཞིན་གཤེགས་པའི་དགེ་བའི་རྩ་བ་ཐམས་ཅད་ཀྱིས་ཤིན་ཏུ་གསོས་པ། དགེ་བའི་རྩ་བ་ཐམས་ཅད་<line/>
ལས་བྱུང་བ། སངས་རྒྱས་ཐམས་ཅད་ཀྱི་སྨོན་ལམ་གྱི་རྗེས་སུ་སོང་བ། སངས་རྒྱས་ཀྱི་ཆོས་ཐམས་ཅད་ཡོངས་སུ་སྦྱང་བའི་སེམས་དང་ལྡན་པ། དེ་བཞིན་གཤེགས་པ་ཐམས་<line/>
</page>
<page index="647" id="324B">ཅད་ཀྱི་འཕྲིན་ལས་ཀྱི་རྗེས་སུ་འབྲང་བ། རང་གི་སེམས་ཀྱི་གོ་སྐབས་རྙེད་པ། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་དང་འདྲ་བ། སངས་རྒྱས་ཀྱི་འཁོར་ཐམས་<line/>
ཅད་དུ་ཡང་དག་པར་འབྱུང་བ། སངས་རྒྱས་ཐམས་ཅད་ཀྱི་ཕྱག་གི་སྟོབས་ཀྱིས་ཕྱུང་བ། སངས་རྒྱས་ཐམས་ཅད་ཀྱི་ཡོན་ཏན་གྱིས་ཡང་དག་པར་འཕགས་པ། མཐོ་རིས་ལ་ཆགས་པ་མེད་<line/>
པ༑ སྐྱིད་པ་ལ་ཡོངས་སུ་འཛིན་པ་མེད་པ། མངོན་པར་འདུ་བྱེད་པ་ལ་ཆགས་པ་མེད་པ། དགེ་བའི་རྩ་བའི་དངོས་པོ་ཐམས་ཅད་ཡོངས་སུ་བསྔོ་བར་བྱེད་པ། འགྲོ་བ་ཐམས་ཅད་ཀྱི་བསོད་<line/>
ནམས་ཀྱི་གཏེར་དུ་གྱུར་པ། ཐམས་ཅད་དང་ལྡན་པའི་ནན་ཏན་ལ་རབ་ཏུ་ཞུགས་པ། འགྲོ་བ་ཐམས་ཅད་དགག་པའི་གདུགས་སུ་གྱུར་པ། འགྲོ་བ་ཐམས་ཅད་རབ་ཏུ་རྟེན་པའི་ལམ་<line/>
གྱིས་མངོན་པར་འདོན་པ། སེམས་ཅན་ཐམས་ཅད་ཀྱི་དགེ་བའི་རྩ་བ་བརྟན་པར་བྱེད་པ། ཡུལ་ཐམས་ཅད་དུ་ཡོངས་སུ་བསྔོ་བ། ཐམས་ཅད་མཁྱེན་པའི་བྱང་ཆུབ་ཀྱི་སྒོ་རྒྱུན་མི་འཆད་<line/>
པར་བྱེད་པ། ཡེ་ཤེས་ཀྱི་རྒྱལ་མཚན་ཡང་དག་པར་གཟུགས་པར་བྱེད་པ། ལམ་ཆེན་པོ་རྣམ་པར་སྦྱོང་བ་ལ་བརྩོན་པ། འགྲོ་བ་ཐམས་ཅད་ཀྱིས་བལྟ་ན་དོན་ཡོད་པ་ལ་ཞུགས་པ།<line/>
འཇིག་རྟེན་ཐམས་ཅད་ཀྱི་དྲི་མ་སྦྱོང་བ། རབ་ཏུ་སྦྱིན་པའི་སེམས་དང་ལྡན་པ། དེ་བཞིན་གཤེགས་པའི་རིགས་སུ་རིགས་དང་ལྡན་པར་བྱུང་བ། སངས་རྒྱས་རིགས་རྣམ་པར་དག་<line/>
</page>
<page index="648" id="325A">༄༅། །པར་རབ་ཏུ་སྐྱེས་པ། ཡོན་ཏན་གྱི་དཀྱིལ་འཁོར་ཆེན་པོས་སྦྱིན་པའི་གནས་སུ་གྱུར་པ། འཇིག་རྟེན་ཐམས་ཅད་ཀྱི་རྟེན་དུ་གྱུར་པ། འགྲོ་བ་ཐམས་ཅད་<line/>
ཀྱི་གནས་སུ་གྱུར་པ། སེམས་ཅན་ཐམས་ཅད་རྣམ་པར་དག་པ་ལ་ཡང་དག་པར་གཞོག་པ། དགེ་བ་ཡོངས་སུ་བསྡུ་བ་ལ་ཡང་དག་པར་བརྩོན་པ། བྱང་ཆུབ་ཏུ་སེམས་བསྐྱེད་<line/>
པའི་བྱིན་གྱི་རླབས་དང༌། ལྷག་པའི་བསམ་པ་རྡུལ་མེད་པས་ཡོངས་སུ་བཟུང་བ་དེ། དགེ་བའི་རྩ་བ་དེ་དག་སྤྱོད་པའི་ཚེ་སེམས་འདི་ལྟར་བསྐྱེད་དེ། དགེ་བའི་རྩ་བ་བྱང་ཆུབ་ཏུ་<line/>
སེམས་བསྐྱེད་པས་ཡང་དག་པར་བཟུང་བ་དང༌། བྱང་ཆུབ་ཏུ་སེམས་བསྐྱེད་པས་བསམ་པ་དང༌། བྱང་ཆུབ་ཏུ་སེམས་བསྐྱེད་པས་བསྟན་པ་དང༌། བྱང་ཆུབ་ཏུ་སེམས་བསྐྱེད་པའི་<line/>
བསམ་པ་ལས་བྱུང་བ་དང༌། བྱང་ཆུབ་ཏུ་སེམས་བསྐྱེད་པས་ཕན་པ་ལ་ཞུགས་པ་དང༌། འགྲོ་བ་ཐམས་ཅད་མ་ལུས་པ་ལ་སྙིང་བརྩེ་བར་བྱེད་པ་དང༌། ཐམས་ཅད་མཁྱེན་པའི་<line/>
སྤྱོད་ཡུལ་དུ་ཡང་དག་པར་བསྒྲུབས་པ་དང༌། སྟོབས་བཅུ་ལ་དམིགས་པར་བརྩོན་པ་དང༌། སྟོབས་བཅུའི་དབྱིངས་སུ་ཡང་དག་པར་བསྒྲུབས་པ་དང༌། དགེ་བའི་རྩ་བའི་དབྱིངས་སུ་<line/>
མངོན་པར་བསྒྲུབས་པ་དང༌། དགེ་བའི་རྩ་བ་དེ་ལྟར་ཡང་དག་པར་བསྒྲུབས་པ་དེ་དག་ལས་རྣམ་པར་སྨིན་པ་གང་བྱུང་བ་དེ། ཕྱི་མའི་མཐའི་བསྐལ་པའི་མུར་ཐུག་པར་བྱང་<line/>
</page>
<page index="649" id="325B">ཆུབ་སེམས་དཔའི་སྤྱོད་པ་ལ་སྤྱོད་པ་དང༌། འགྲོ་བ་ཐམས་ཅད་ལ་ཡོངས་སུ་གཏང་བར་བྱ་བ་ཡོངས་སུ་གཏོང་བའི་ཕྱིར་སེམས་ཅན་ཐམས་ཅད་ལ་ཡོངས་སུ་བསྔོ་སྟེ། སེམས་ཅན་གྱི་<line/>
ཁམས་ཐམས་ཅད་ལས་སེམས་ཅན་གཅིག་ཀྱང་མ་ཆུད་པ་མེད་པར་བྱས་ཏེ། སེམས་ཅན་གཅིག་ལ་ཇི་ལྟ་བ་དེ་བཞིན་དུ་སེམས་ཅན་ཐམས་ཅད་མ་ལུས་པ་ལ་ཡང་ཡོངས་སུ་བསྔོ་བར་<line/>
བྱེད་དེ་འདི་ལྟར་ཡོངས་སུ་བསྔོའོ། །འཇིག་རྟེན་གྱི་ཁམས་གྲངས་མེད་པ་རིན་པོ་ཆེས་ཡོངས་སུ་རྒྱས་པ་དང༌། རིན་པོ་ཆེ་ཐམས་ཅད་ཀྱིས་ཆལ་བར་གང་བ་དང༌། འཇིག་རྟེན་གྱི་ཁམས་<line/>
གྲངས་མེད་པ་གོས་ཀྱིས་རྣམ་པར་དག་ཅིང་གོས་ཀྱིས་ཡོངས་སུ་གང་བ་དང༌། འཇིག་རྟེན་གྱི་ཁམས་གྲངས་མེད་པ་སྤོས་ཐམས་ཅད་ཀྱིས་ཡིད་དུ་འོང་ཞིང་དྲི་ཞིམ་པོས་ཡོངས་སུ་རྒྱས་<line/>
པ་དང༌། འཇིག་རྟེན་གྱི་ཁམས་གྲངས་མེད་པ་རྒྱན་ཐམས་ཅད་ཀྱིས་རྣམ་པར་མཛེས་ཤིང་ལྷབ་ལྷུབ་ཀྱིས་ཡོངས་སུ་རྒྱས་པ་ཡོངས་སུ་རྒྱས་པ་དང༌། འཇིག་རྟེན་གྱི་ཁམས་གྲངས་མེད་པ་མེ་<line/>
ཆེ་མཐའ་ཡས་པས་ཁྱད་པར་དུ་འཕགས་ཤིང་ནོར་བུ་རིན་པོ་ཆེས་ཡོངས་སུ་རྒྱས་པ་དང༌། འཇིག་རྟེན་གྱི་ཁམས་གྲངས་མེད་པ་མེ་ཏོག་སྣ་ཚོགས་ཀྱི་ཁ་དོག་དུ་མ་དང་ལྡན་པར་གྱུར་<line/>
ཅིང་མེ་ཏོག་ཐམས་ཅད་ཀྱིས་ཡོངས་སུ་རྒྱས་པ་དང༌། འཇིག་རྟེན་གྱི་ཁམས་གྲངས་མེད་པ་ཁ་ཟས་ཞིམ་པོ་སྣ་ཚོགས་རྣམ་པ་ཐ་དད་པ་དང་ལྡན་ཞིང་ཁ་ཟས་ཞིམ་པོ་ཡོངས་སུ་ཕུན་<line/>
</page>
<page index="650" id="326A">༄༅། །སུམ་ཚོགས་པ་དང༌། འཇིག་རྟེན་གྱི་ཁམས་གྲངས་མེད་པ་གསེར་དང་དངུལ་དང་ནོར་གྱི་དབྱིག་གིས་དག་ཅིང་ནོར་གྱི་དབྱིག་གིས་ཡོངས་སུ་རྒྱས་པ་དང༌།<line/>
འཇིག་རྟེན་གྱི་ཁམས་གྲངས་མེད་པ་རིན་པོ་ཆེའི་བ་དན་སྣ་ཚོགས་ཀྱིས་བརྒྱན་ཅིང་ལྷ་རྫས་ཀྱི་གོས་ཐམས་ཅད་ཀྱིས་ཀུན་ནས་ཡོག་སྟེ་གྲངས་པས་ཡོངས་སུ་རྒྱས་པ་དང༌།<line/>
འཇིག་རྟེན་གྱི་ཁམས་གྲངས་མེད་པ་རིན་པོ་ཆེ་སྣ་ཚོགས་ཀྱི་ཅོད་པན་གྱིས་རྣམ་པ་སྣ་ཚོགས་སུ་ཡོངས་སུ་བརྒྱན་ཅིང་རིན་པོ་ཆེའི་ཅོད་པན་གྱིས་ཡོངས་སུ་རྒྱས་པ་དག་སློང་<line/>
བ་རེ་རེ་ལ་ཕྱི་མའི་མཐའི་བསྐལ་པའི་མུར་ཐུག་པར་སྦྱིན་པས་ངོམས་པར་མ་གྱུར་ཅིག །རྒྱུན་གཅོད་པར་མ་གྱུར་ཅིག །སློང་བ་གཅིག་ལ་ཇི་ལྟ་བ་དེ་བཞིན་དུ་སློང་བ་<line/>
ཐམས་ཅད་མ་ལུས་པ་ལ་ཡོངས་སུ་གཏོང་ཞིང༌། སློང་བ་རེ་རེ་ལའང་ཕྱི་མའི་མཐའི་བསྐལ་བའི་མུར་ཐུག་པར་ཤིན་ཏུ་ཚིམ་པར་བྱེད་ཀྱང་ཡོངས་སུ་སྐྱོ་བར་མ་གྱུར་ཅིག །ཕྱིར་<line/>
ལྡོག་པར་མ་གྱུར་ཅིག །དེ་ཡང་འདི་ལྟར་སྒྱུ་མེད་པའི་སེམས་དང༌། འདོད་ཅིང་སྲེད་པ་མེད་པའི་སེམས་དང༌། གྲགས་པ་འདོད་པ་མེད་པའི་སེམས་དང༌། འགྱོད་པ་མེད་<line/>
པའི་སེམས་དང༌། མྱ་ངན་མེད་པའི་སེམས་དང༌། ཐམས་ཅད་མཁྱེན་པའི་ལམ་ལ་ཐེ་ཚོམ་མེད་པའི་སེམས་དང༌། གཏང་བ་ཤིན་ཏུ་གཏོང་བའི་སེམས་དང༌། སྙིང་བརྩེ་<line/>
</page>
<page index="651" id="326B">བའི་སེམས་དང༌། ཡོངས་སུ་སྨིན་པར་བྱ་བའི་སེམས་དང༌། ཐམས་ཅད་མཁྱེན་པའི་ཡེ་ཤེས་ལ་རབ་ཏུ་དགོད་པའི་སེམས་ཀྱིས་ཡོངས་སུ་གཏོང་བར་གྱུར་ཅིག །ཅེས་དེ་ལྟར་བྱང་<line/>
ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་མ་འོངས་པའི་བསྐལ་པའི་མཐར་གཏོང་བ་དང༌། འདོད་པའི་སྦྱིན་པ་གཏང་བའི་ཕྱིར་ཡོངས་སུ་བསྔོའོ། །གཞན་ཡང་<line/>
བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་སེམས་ཅན་གྱི་ཁམས་ལས་སེམས་ཅན་གཅིག་ཀྱང་མ་ཆུད་པ་མེད་པར་བྱས་ཤིང༌། སེམས་ཅན་ཐམས་ཅད་ལ་<line/>
འདི་ལྟར་ཡོངས་སུ་བསྔོ་སྟེ། འཇིག་རྟེན་གྱི་ཁམས་གྲངས་མེད་པ་གླང་པོ་ཅན་ཤེས་ཡན་ལག་བདུན་ཤིན་ཏུ་གནས་པ། གསེར་གྱི་རྒྱལ་མཚན་དང༌། གསེར་གྱི་རྒྱན་དང༌། གསེར་<line/>
གྱི་དྲ་བས་གཡོགས་པ་དང༌། རིན་པོ་ཆེའི་རྒྱན་ཐམས་ཅད་ཀྱིས་རབ་ཏུ་བརྒྱན་པས་ཡོངས་སུ་གང་བའི་སྦྱིན་པར་བྱེད་པར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་རྟའི་རྒྱལ་<line/>
པོ་སྤྲིན་ཅེས་བྱ་བ་དང་འདྲ་བ་རྟའི་རྒྱན་ཐམས་ཅད་ཀྱིས་བརྒྱན་པ། རིན་པོ་ཆེའི་རྒྱན་སྡུག་གུ་སྣ་ཚོགས་དང༌། ཡན་ལག་གི་རྒྱན་སྣ་ཚོགས་ཀྱིས་བརྒྱན་པས་ཡོངས་སུ་གང་བའི་སྦྱིན་པ་<line/>
བྱེད་པར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་བུད་མེད་དང༌། རོལ་མོ་བརྡུང་བ་དང༌། དཀྲོལ་བ་ཡིད་དུ་འོང་བའི་སྐད་དབྱངས་དང་ལྡན་པ་དང་བཅས་པས་ཡོངས་སུ་གང་<line/>
</page>
<page index="652" id="327A">༄༅། །བའི་སྦྱིན་པ་བྱེད་པར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་བུ་དང་བུ་མོས་གང་བ་བྱང་ཆུབ་ཀྱི་སེམས་ལ་གནས་ཤིང་ཕྱི་མའི་མཐའི་བསྐལ་པའི་<line/>
མུར་ཐུག་པར་སློང་བ་རེ་ལ་ཡང་ཡོངས་སུ་གཏོང་བར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་རང་གི་ལུས་ཀྱིས་ཡོངས་སུ་བཀང་སྟེ་བྱང་ཆུབ་ཀྱི་སེམས་ཀྱི་སྟོབས་ཤིན་<line/>
ཏུ་བདེ་བའི་ཡིད་ཀྱིས་ཡོངས་སུ་གཏོང་བར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་རང་གི་མགོས་ཡོངས་སུ་བཀང་སྟེ་བག་ཡོད་པའི་སེམས་ཀྱིས་ཡོངས་སུ་གཏོང་བར་<line/>
གྱུར་ཅིག །འཇིག་རྟེན་གྱི་ཁམས་གྲངས་མེད་པ་རང་གི་ལུས་ལས་བྱུང་བའི་མིག་གིས་ཡོངས་སུ་བཀང་སྟེ་མིག་གི་སྦྱིན་པ་བྱེད་པར་གྱུར་ཅིག །འཇིག་རྟེན་གྱི་ཁམས་གྲངས་མེད་<line/>
པ་ཤ་དང་རྐང་གིས་ཡོངས་སུ་བཀང་སྟེ་སྡུག་བསྔལ་གྱིས་ཉམས་པ་མེད་པའི་ཡིད་ཀྱི་དབང་པོས་ཡོངས་སུ་གཏོང་བར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་བདག་<line/>
དབང་བའི་རྒྱལ་པོའི་སྲིད་དང་སྐྱིད་པས་ཡོངས་སུ་བཀང་སྟེ་སྲིད་ཀྱི་སྦྱིན་པ་བྱེད་པར་གྱུར་ཅིག །འཇིག་རྟེན་གྱི་ཁམས་གྲངས་མེད་པ་བྲན་དང་ལས་བྱེད་པའི་མིས་ཡོངས་སུ་བཀང་<line/>
སྟེ་གཏང་བ་ཐམས་ཅད་ཡོངས་སུ་གཏོང་བ་དང༌། མ་འདྲེས་པར་གཏོང་བ་ཆེན་པོའི་སེམས་ལ་གནས་པས་སློང་བ་རེ་རེ་ལ་ཡང་ཡོངས་སུ་གཏོང་བར་གྱུར་ཅིག །དེ་བཞིན་དུ་<line/>
</page>
<page index="653" id="327B">སེམས་ཅན་གྱི་ཁམས་ཐམས་ཅད་མ་ལུས་པར་ཡོངས་སུ་བཟུང་སྟེ་སེམས་ཅན་གྱི་ཁམས་ཐམས་ཅད་ལས་གཅིག་ཀྱང་མ་ཆུད་པ་མེད་པར་སློང་བ་གཅིག་ལ་ཇི་ལྟ་བར་སློང་བ་<line/>
ཐམས་ཅད་ལའང་དེ་བཞིན་དུ་སེམས་ཅན་རེ་རེ་ཞིང་ཡང་ཕྱི་མའི་མཐའི་བསྐལ་པའི་མུར་ཐུག་པར་ཚིམ་པར་བྱེད་པར་གྱུར་ཅིག །འཇིག་རྟེན་གྱི་ཁམས་གཅིག་ཏུ་ཕྱི་མའི་མཐའི་<line/>
བསྐལ་པའི་མུར་ཐུག་པར་བྱང་ཆུབ་སེམས་དཔའི་སྤྱད་པ་སྤྱོད་ཅིང་འཇིག་རྟེན་གྱི་ཁམས་གཅིག་ཏུ་ཇི་ལྟ་བ་དེ་བཞིན་དུ་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱིས་ཀླས་པ། ནམ་མཁའི་<line/>
དབྱིངས་ཀྱི་མཐས་གཏུགས་པ་ཐམས་ཅད་དུ་ཡང་སྙིང་རྗེ་ཆེན་པོ་ཡངས་པ་ཡོངས་སུ་རྒྱས་པའི་སེམས་དང༌། སེམས་ཅན་ཐམས་ཅད་ལ་སྙིང་བརྩེ་བས་སེམས་ཅན་ཐམས་ཅད་ལ་རིམ་<line/>
གྲོ་བྱེད་པའི་ཚེ་དེའི་རྒྱུས་བདག་གི་སེམས་སྦྱིན་པ་ལས་ཕྱིར་ལྡོག་པར་མ་གྱུར་ཅིག །གཏོང་བའི་སེམས་ཀྱིས་སེ་གོལ་གཏོགས་པ་ཙམ་ཡང་སྐྱོ་བར་མ་གྱུར་ཅིག །དེ་ཡང་འདི་ལྟར་<line/>
ཆགས་པ་མེད་པའི་སེམས་དང༌། ཤིན་ཏུ་གཏོང་བའི་སེམས་དང༌། བདག་ཉིད་ཡངས་པའི་སེམས་དང༌། ཟབ་པའི་སེམས་དང༌། ལེགས་པར་ཡོངས་སུ་སྡུད་པའི་སེམས་དང༌།<line/>
མངོན་པར་མ་ཞེན་པའི་སེམས་དང༌། ཆོས་ལ་སྲོག་མེད་པའི་སེམས་དང༌། ཡིད་ཤིན་ཏུ་ཐུལ་བའི་སེམས་དང༌། མ་འཁྲུགས་པའི་སེམས་དང༌། གཡེང་བ་མེད་པའི་སེམས་དང༌།<line/>
</page>
<page index="654" id="328A">༄༅། །རིན་པོ་ཆེའི་རིགས་སྣ་ཚོགས་ཐོབ་པའི་སེམས་དང༌། ལས་ཀྱི་རྣམ་པར་སྨིན་པ་ཐམས་ཅད་ལ་རེ་བ་མེད་པའི་སེམས་དང༌། ཆོས་ཐམས་ཅད་མ་ལུས་<line/>
པར་མངོན་པར་འཚང་རྒྱ་བར་བྱ་བའི་སེམས་དང༌། བསྔོ་བ་ཆེན་པོའི་རྗེས་སུ་འབྲང་བའི་སེམས་དང༌། དོན་གྱི་ཆོས་ཤིན་ཏུ་རྟོགས་པའི་སེམས་དང༌། ཡེ་ཤེས་ཆེན་པོའི་ས་<line/>
རབ་ཏུ་ཐོབ་པའི་སེམས་དང༌། སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ལ་དགོད་པའི་སེམས་དང༌། ཆོས་ཀྱི་སྣང་བ་ཆེན་པོ་ཡང་དག་པར་བསྐྱེད་པའི་སེམས་<line/>
དང༌། ཐམས་ཅད་མཁྱེན་པའི་ཡེ་ཤེས་ལ་འཇུག་པ་ཡང་དག་པར་བསྒྲུབས་པའི་སེམས་ཀྱིས་སྦྱིན་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་<line/>
པོ་སེམས་ཀྱི་སྐད་ཅིག་རེ་རེ་ལ་ཉེ་བར་བསགས་པའི་དགེ་བའི་རྩ་བ་དེ་དག་ཡོངས་སུ་བསྔོ་སྟེ། སེམས་ཅན་དེ་དག་ལོངས་སྤྱོད་ཀྱིས་ཕོངས་པ་མེད་པ་ཡོངས་སུ་རྫོགས་པར་<line/>
བྱ་བའི་ཕྱིར་ཡོངས་སུ་བསྔོའོ། །དེ་དག་གི་བསོད་ནམས་མི་ཟད་པ་ཡང་དག་པར་བསྡུ་བའི་ཕྱིར་ཡོངས་སུ་བསྔོའོ། །དེ་དག་གིས་བདེ་བར་གཏོགས་པའི་བདེ་བ་ཐམས་ཅད་རབ་ཏུ་<line/>
ཐོབ་པར་བྱ་བའི་ཕྱིར་ཡོངས་སུ་བསྔོའོ། །དེ་དག་གི་བྱང་ཆུབ་སེམས་དཔའ་སེམས་དཔའ་ཆེན་པོའི་ལས་ཀྱི་ཚོགས་ཀྱི་ཕྱིར་ཡོངས་སུ་བསྔོའོ། །དེ་དག་གིས་ཆོས་ཐམས་ཅད་ཀྱི་ཕུང་<line/>
</page>
<page index="655" id="328B">པོ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །དེ་དག་ཐེག་པ་ཐམས་ཅད་ལས་ཕྱིར་མི་ལྡོག་པར་བྱ་བའི་ཕྱིར་ཡོངས་སུ་བསྔོའོ། །དེ་དག་གིས་སངས་རྒྱས་ཐམས་ཅད་<line/>
མཐོང་ཞིང་མཆོད་པ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །དེ་དག་སེམས་ཅན་གྱི་ཁམས་ཐམས་ཅད་དུ་ཉམས་པ་མེད་པའི་ཕྱིར་ཡོངས་སུ་བསྔོའོ། །དེ་དག་སེམས་<line/>
ཅན་ཐམས་ཅད་ལ་སེམས་ཉམས་པས་རྣམ་པར་དག་པར་འགྱུར་བའི་ཕྱིར་ཡོངས་སུ་བསྔོའོ། །དེ་དག་སེམས་ཅན་ཐམས་ཅད་ཀྱི་མི་ཁོམ་བ་རྣམ་པར་སྤོང་ཞིང་ཐམས་ཅད་མཁྱེན་<line/>
པའི་ཡེ་ཤེས་ལ་རབ་ཏུ་དགོད་པར་བྱ་བའི་ཕྱིར་ཡོངས་སུ་བསྔོའོ། །དེ་ལྟར་ཡོངས་སུ་བསྔོའོ་བའི་ཚེ་ཡིད་བདེ་ཞིང་སེམས་རབ་ཏུ་དགའ་བས་ཡོངས་སུ་བསྔོ་སྟེ། འདི་ལྟར་སེམས་ཅན་<line/>
ཐམས་ཅད་ལ་ཕན་པ་དང་བདེ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ལ་མཉམ་པའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་གཏོང་བའི་<line/>
སེམས་ལས་སུ་རུང་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་གཏོང་བ་ཡང་དག་པར་བསྡུས་པའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་<line/>
མངོན་པར་མགུ་བར་གཏང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་དབུལ་བ་བཟློག་པའི་ཕྱིར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་<line/>
</page>
<page index="656" id="329A">༄༅། །ཅན་ཐམས་ཅད་ནོར་ཐམས་ཅད་ཀྱིས་བསྡུ་བའི་ཕྱིར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་ནོར་གྲངས་མེད་པར་<line/>
གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་གཏོང་བ་མཐའ་ཡས་པ་ཐམས་ཅད་ཡོངས་སུ་གཏོང་བའི་སེམས་ལ་གནས་ཏེ་ཡོངས་<line/>
སུ་བསྔོའོ། །སེམས་ཅན་ཐམས་ཅད་ལ་ཕྱི་མའི་མཐའི་བསྐལ་པའི་མུར་ཐུག་པར་རྒྱུན་ཆད་པ་མེད་པར་གཏོང་བའི་སེམས་ལ་རྒྱུན་འཆད་པ་མེད་པར་གནས་ཏེ་ཡོངས་སུ་<line/>
བསྔོའོ༑ ༑སེམས་ཅན་ཐམས་ཅད་ལ་ནོར་ཐམས་ཅད་འགྱོད་པ་མེད་པར་སྦྱིན་པ་དང༌། མཛོད་ཐམས་ཅད་སྐྱོ་བ་མེད་པར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་<line/>
ཅན་ཐམས་ཅད་ལ་དངོས་པོ་ཐམས་ཅད་སྦྱིན་ཞིང་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་རྗེས་སུ་འགྲོ་བའི་གཏོང་བའི་སེམས་ལ་གནས་ཏེ་<line/>
ཡོངས་སུ་བསྔོའོ། །སེམས་ཅན་ཐམས་ཅད་ལ་ཕན་གདགས་པའི་ཕྱིར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་ནོར་མང་པོ་རྒྱ་ཆེ་བ་ཡངས་<line/>
པ་གཏང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་རྒྱན་དུ་མས་རིམ་གྲོ་བྱ་བའི་ཕྱིར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་<line/>
</page>
<page index="657" id="329B">ཐམས་ཅད་ལ་ཐོགས་པ་མེད་པར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་ཐ་བ་མེད་པར་གཏང་བའི་སེམས་ལ་གནས་ཏེ་ཡོངས་སུ་བསྔོའོ། །<line/>
སེམས་ཅན་ཐམས་ཅད་ལ་སྟོབས་ཆེན་པོ་ཤིན་ཏུ་བདོ་བ་རྡོ་རྗེས་གཏང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་ཉི་མ་ལྟར་སྙོམས་པའི་འོད་ཟེར་གྱིས་<line/>
གཏང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་སངས་རྒྱས་ཀྱི་ཡེ་ཤེས་བསྒྲུབ་པའི་ཕྱིར་གཏོང་བའི་སེམས་ལ་གནས་ཏེ་ཡོངས་སུ་བསྔོའོ། །སེམས་ཅན་<line/>
ཐམས་ཅད་ཀྱི་ཐེག་པ་ཆེན་པོའི་དགེ་བའི་རྩ་བ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ལ་སངས་རྒྱས་ཀྱི་ཡེ་ཤེས་སྒྲུབ་པའི་དགེ་བའི་རྩ་བ་<line/>
མངོན་དུ་གྱུར་པ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་དང་བསམ་པ་ཐ་དད་པ་མེད་པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་<line/>
ཅད་ཀྱི་དགེ་བའི་རྩ་བ་ཤིན་ཏུ་རྣམ་པར་དག་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་ཐེ་ཚོམ་ཐམས་ཅད་བསལ་ཞིང་དགག་པ་ལ་གནས་ཏེ་ཡོངས་སུ་<line/>
བསྔོའོ། །སེམས་ཅན་ཐམས་ཅད་ཡེ་ཤེས་དང་ཡོན་ཏན་མཉམ་པས་རྣམ་པར་དག་པར་འགྱུར་བར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་བསོད་ནམས་<line/>
</page>
<page index="658" id="330A">༄༅། །ཐམས་ཅད་ཡོངས་སུ་རྫོགས་པར་བྱ་བ་མི་འཕྲོག་པ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་མི་གཡོ་བའི་ཏིང་ངེ་འཛིན་རྣམ་པར་དག་<line/>
པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཐམས་ཅད་མཁྱེན་པའི་ཡེ་ཤེས་ཐ་དད་པ་མེད་པ་ལ་ཡོངས་སུ་བསྔོ་བར་བྱ་བ་ལ་གནས་ཏེ་ཡོངས་<line/>
སུ་བསྔོའོ། །སེམས་ཅན་ཐམས་ཅད་ཀྱིས་བྱང་ཆུབ་སེམས་དཔའི་སྤྱོད་པ་དང༌། རྣམ་པར་འཕྲུལ་བ་མཐའ་ཡས་པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་<line/>
ཅན་ཐམས་ཅད་ཀྱི་དགེ་བའི་རྩ་བ་གནས་མེད་པ་ཡང་དག་པར་སྒྲུབ་པ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་འདས་པ་དང༌། མ་བྱོན་པ་དང༌། ད་ལྟར་བྱུང་བའི་<line/>
སངས་རྒྱས་ཐམས་ཅད་རྗེས་སུ་དྲན་པ་རྣམ་པར་དག་པ་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་དགེ་བའི་རྩ་བ་དམ་པ་མངོན་པར་སྐྱེས་པས་རྣམ་པར་དག་<line/>
པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་བདུད་ཀྱི་ལས་དང༌། སྒྲིབ་པ་དང༌། བར་དུ་གཅོད་པའི་ཆོས་ཐམས་ཅད་བསལ་ཞིང་དགག་པ་ལ་གནས་ཏེ་<line/>
ཡོངས་སུ་བསྔོའོ། །སེམས་ཅན་ཐམས་ཅད་ཀྱི་ཡོན་ཏན་གྱི་སྤྱོད་པ་མཐའ་ཡས་པ་མངོན་པར་སྐྱེས་པ་མཉམ་ཞིང་རྣམ་པར་དག་པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་<line/>
</page>
<page index="659" id="330B">བསྔོའོ༑ ༑སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཐུགས་རླབས་པོ་ཆེ་ཡིད་ལ་བྱ་བ་དང་མི་འབྲལ་བར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་སངས་<line/>
རྒྱས་ཐམས་ཅད་མཉེས་པར་བྱ་བ་ལ་བརྩོན་པའི་སེམས་དང་མི་འབྲལ་བར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་གོ་སྐབས་རྙེད་ཅིང་དགེ་བའི་རྩ་བ་སྐྱོན་<line/>
མེད་པ་དང༌། ཆོས་དཀར་པོ་ཐམས་ཅད་ཀྱི་མཉམ་པ་ཉིད་རྣམ་པར་དག་པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་ཤིན་ཏུ་རྒྱ་ཆེ་ཞིང་<line/>
མཐའ་ཡས་པའི་སེམས་དང་བསམ་པ་རླབས་པོ་ཆེ་མཉམ་པ་ཉིད་ཀྱིས་རྣམ་པར་དག་པ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་གཏོང་བའི་སེམས་རྣམ་པར་དག་<line/>
ཅིང་མཉམ་པ་ཉིད་དུ་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་སངས་རྒྱས་ཀྱི་ཚུལ་ཁྲིམས་དང༌། ནན་ཏན་མཉམ་པ་ཉིད་ཀྱིས་རྣམ་པར་དག་པར་བྱ་བ་ལ་<line/>
གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་བརྩོན་འགྲུས་ཆེན་པོའི་ཕུང་པོ་བརྩོན་འགྲུས་ཐམས་ཅད་མཉམ་པ་ཉིད་དུ་གྱུར་པའི་རྒྱུད་འཚོབ་པར་བྱ་བ་ལ་གནས་ཏེ་ཡོངས་<line/>
སུ་བསྔོའོ། །སེམས་ཅན་ཐམས་ཅད་བཟོད་པའི་ཕ་རོལ་ཏུ་ཕྱིན་པ་ཆེན་པོ་རབ་ཏུ་ཐོབ་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་བསམ་གཏན་མཐའ་ཡས་<line/>
</page>
<page index="660" id="331A">༄༅། །པས་རྣམ་པར་ཕྱེ་བའི་ཡེ་ཤེས་དང༌། མངོན་པར་ཤེས་པ་དང་ལྡན་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་ཆོས་ཀྱི་སྐུ་<line/>
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་ཆོས་ཀྱི་དབྱིངས་ཀྱི་མཐའ་ཡས་པ་རྣམ་པར་དག་ཅིང་མཉམ་<line/>
པ་ཉིད་དུ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་ཀྱི་མངོན་པར་ཤེས་པ་ཐམས་ཅད་ཀྱི་དགེ་བའི་རྩ་བ་རྣམ་པར་དག་པ་ཡོངས་སུ་རྫོགས་<line/>
པར་བྱ་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་སྤྱོད་པ་མཐུན་པས་ཡང་དག་པར་འབྱུང་ཞིང་ཆོས་ཡང་དག་པར་སྒྲུབ་པ་མཉམ་པ་ཉིད་ཀྱིས་ཡོངས་སུ་རྫོགས་<line/>
པར་འགྱུར་བ་ལ་གནས་ཏེ་ཡོངས་སུ་བསྔོའོ། །སེམས་ཅན་ཐམས་ཅད་སངས་རྒྱས་ཐམས་ཅད་ཀྱི་ཡུལ་ལ་འཇུག་པ་ཡོངས་སུ་རྫོགས་པར་བྱ་བ་ལ་གནས་ཏེ་ཡོངས་སུ་བསྔོའོ། །དེ་<line/>
ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་འདི་ལྟར་སེམས་ཅན་ཐམས་ཅད་ཀྱི་ལུས་ཀྱི་ལས་མཉམ་ཞིང་རྣམ་པར་དག་པར་འགྱུར་བ་དང༌། སེམས་<line/>
ཅན་ཐམས་ཅད་ཀྱི་དག་གི་ལས་མཉམ་ཞིང་རྣམ་པར་དག་པར་འགྱུར་བ་དང༌། སེམས་ཅན་ཐམས་ཅད་ཀྱི་ཡིད་ཀྱི་ལས་མཉམ་ཞིང་རྣམ་པར་དག་པར་འགྱུར་བ་དང༌། སེམས་<line/>
</page>
<page index="661" id="331B">ཅན་ཐམས་ཅད་ཀྱི་དགེ་བའི་ལས་རྣམ་པར་སྨིན་པ་མཉམ་ཞིང་རྣམ་པར་དག་པར་འགྱུར་བ་དང༌། སེམས་ཅན་ཐམས་ཅད་ཀྱི་ཆོས་ཁོང་དུ་ཆུད་པ་མཉམ་ཞིང་རྣམ་པར་དག་པར་<line/>
འགྱུར་བ་དང༌། སེམས་ཅན་ཐམས་ཅད་ཀྱི་དོན་ཁོང་དུ་ཆུད་པ་རྣམ་པར་དག་པར་འགྱུར་བ་དང༌། སེམས་ཅན་ཐམས་ཅད་ཀྱི་སྤྱོད་པ་ཁོང་དུ་ཆུད་པ་རྣམ་པར་དག་པར་འགྱུར་བ་དང༌།<line/>
སེམས་ཅན་ཐམས་ཅད་ཀྱིས་བྱང་ཆུབ་སེམས་དཔའི་སྨོན་ལམ་ཁོང་དུ་ཆུད་པ་རྣམ་པར་དག་པར་འགྱུར་བ་དང༌། སེམས་ཅན་ཐམས་ཅད་ཀྱི་ཡོན་ཏན་ཐམས་ཅད་འཐོབ་པའི་ཡེ་ཤེས་ཁོང་<line/>
དུ་ཆུང་པ་རྣམ་པར་དག་པ་འགྱུར་བ་དང༌། སེམས་ཅན་ཐམས་ཅད་ཀྱི་རྒྱུད་གཅིག་ཏུ་གྱུར་པའི་དགེ་བའི་རྩ་བ་ཐམས་ཅད་ཐམས་ཅད་མཁྱེན་པའི་ཐེག་པ་ལས་འབྱུང་བར་ཡོངས་སུ་<line/>
བསྔོ་བ་མཉམ་པ་ཉིད་ཀྱིས་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་ཞིང་རྣམ་པར་དག་པ་ཐམས་ཅད་མཐོང་བ་དང༌། འཇུག་པ་དང༌། ཉམས་སུ་མྱོང་བ་<line/>
མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་སངས་རྒྱས་ཐམས་ཅད་མཐོང་བ་མཉམ་པ་ཉིད་ཡོངས་སུ་རྫོགས་པ་སྐྱོན་མེད་པར་བྱ་བ་དང༌། སེམས་<line/>
ཅན་ཐམས་ཅད་ཀྱིས་མཚན་དང་དཔེ་བྱད་བཟང་པོ་དང༌། བསོད་ནམས་ཀྱི་རྒྱན་རྣམ་པ་སྣ་ཚོགས་ཐམས་ཅད་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་<line/>
</page>
<page index="662" id="332A">༄༅། །ཡན་ལག་དྲུག་ཅུ་དང་ལྡན་པའི་དབྱངས་ཀྱི་རྐྱེན་ཕུན་སུམ་ཚོགས་པའི་གསུང་ཡན་ལག་བརྒྱད་སྟོང་ཕྲག་བརྒྱད་ཀྱིས་བརྒྱན་པ་དང༌། གསུང་གི་ཚུལ་<line/>
མཐའ་ཡས་པའི་ཡོན་ཏན་དང་ལྡན་པའི་སངས་རྒྱས་ཀྱི་དབྱངས་ཡང་དག་པར་སྒྲུབ་པ་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་སྟོབས་བཅུའི་རྒྱན་<line/>
ཆགས་པ་མེད་པའི་སེམས་ཀྱིས་མཉམ་པར་འགྲུབ་པར་བྱ་བ་དང༌། སངས་རྒྱས་ཀྱི་ཆོས་ཀྱི་རྒྱན་མི་འཕྲོག་པ་ཐམས་ཅད་དང༌། ཐ་དད་པ་ཡང་དག་པར་ཤེས་པ་མཉམ་པ་<line/>
ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་བླ་ན་མེད་པའི་མི་འཇིགས་པས་ཁྱུ་མཆོག་དང༌། སེངྒེའི་ང་རོ་མཉམ་པ་ཉིད་སྒྲོག་པར་བྱ་བ་དང༌། སེམས་<line/>
ཅན་ཐམས་ཅད་ཆོས་ཀྱི་འཁོར་ལོ་ཐོགས་པ་མེད་ཅིང་ཕྱིར་མི་ལྡོག་པ་རབ་ཏུ་བསྐོར་བས་ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བ་དང༌། སེམས་ཅན་ཐམས་ཅད་<line/>
ཀྱིས་ཆོས་ཐམས་ཅད་མངོན་པར་སྒྲུབ་པ་ལ་འཇུག་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་དགེ་བའི་རྩ་བའི་ལས་ཐམས་ཅད་<line/>
རྣམ་པར་དག་པས་དུས་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་བླ་ན་མེད་པའི་དེད་དཔོན་ཡོངས་སུ་གྲུབ་ཅིང་རྣམ་པར་དག་པས་<line/>
</page>
<page index="663" id="332B">མཉམ་པ་ཉིད་དུ་བྱ་བ་དང༌། སེམས་ཅན་ཐམས་ཅད་ཀྱིས་རྒྱན་གཅིག་དང༌། རྒྱན་མཐའ་ཡས་པ་དང༌། སངས་རྒྱས་ཐམས་ཅད་ཀྱི་རྒྱན་མཉམ་པ་ཉིད་ཡོངས་སུ་རྫོགས་པར་<line/>
བྱ་བ་དང༌། སེམས་ཅན་ཐམས་ཅད་ཀྱིས་དུས་ཐམས་ཅད་མཉམ་པས་དུས་གསུམ་གྱི་དཀྱིལ་འཁོར་གྱི་རྗེས་སུ་འགྲོ་བའི་ཡིད་མཉམ་པ་ཉིད་ཡོངས་སུ་རྫོགས་པར་བྱ་བ་དང༌།<line/>
སེམས་ཅན་ཐམས་ཅད་སངས་རྒྱས་ཀྱི་ཞིང་ཐམས་ཅད་དུ་འདོད་ཞིང་ཆོས་བསྟན་པ་དོན་དུ་གཉེར་བའི་སྐྱེ་མཆེད་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་<line/>
ཐམས་ཅད་ཐམས་ཅད་མཁྱེན་པ་ལ་ཕན་པའི་རིམ་གྲོ་རྟག་ཏུ་བྱེད་པར་ཤེས་པའི་རྗེས་སུ་འདོད་པར་བྱ་བ་དང༌། སེམས་ཅན་ཐམས་ཅད་ཀྱིས་ཆོས་ཐམས་ཅད་རྣམ་པར་མཐོང་<line/>
བའི་ཡེ་ཤེས་ཀྱིས་ཐམས་ཅད་མཐོང་བ་དང་ལྡན་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་མི་གཡོ་བའི་ལས་ཀྱི་ལམ་ཐམས་ཅད་ཀྱི་རྣམ་པར་<line/>
སྨིན་པ་སྒྲིབ་པ་མེད་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་དབང་པོ་ཐམས་ཅད་ལ་འཇུག་པའི་དབང་པོའི་མངོན་པར་ཤེས་པ་སྣ་ཚོགས་ཀྱིས་<line/>
འགྲོ་བ་ཐམས་ཅད་ཀྱི་དབང་པོ་ཤེས་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་རྣམ་པར་དབྱེ་བ་མེད་པའི་ཡེ་ཤེས་མཉམ་པ་ཉིད་ཀྱིས་མཉམ་<line/>
</page>
<page index="664" id="333.1A">༄༅། །པ་ཉིད་གཅིག་ཅིང་རྣམ་པར་དག་པ་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་དགེ་བའི་རྩ་བ་མི་མཐུན་པ་མེད་ཅིང་མཐུན་པ་<line/>
ཐམས་ཅད་མཉམ་པ་ཉིད་དུ་རྣམ་པར་ཕྱེ་བ་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་བྱང་ཆུབ་སེམས་དཔའི་རྫུ་འཕྲུལ་དང་ཆོ་འཕྲུལ་ཆེན་པོ་ཅན་གྱི་<line/>
རྫུ་འཕྲུལ་ཁོང་དུ་ཆུད་པ་རབ་ཏུ་འཐོབ་པའི་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་སངས་རྒྱས་ཀྱི་ཡོན་ཏན་ཟད་མི་ཤེས་པ་དང༌།<line/>
ཐམས་ཅད་མཁྱེན་པའི་བསོད་ནམས་གཅིག་ཏུ་མཉམ་པ་རབ་ཏུ་ཐོབ་པར་བྱ་བ་དང༌། སེམས་ཅན་ཐམས་ཅད་ཆོས་ཐམས་ཅད་མཉམ་པ་ཉིད་ཁོང་དུ་ཆུད་པ་དང་མི་<line/>
འབྲལ་ཞིང་བྱང་ཆུབ་ཏུ་སེམས་བསྐྱེད་པ་ཡོངས་སུ་ཤེས་པར་བྱ་བ་དང༌། སེམས་ཅན་ཐམས་ཅད་སྦྱིན་པའི་གནས་ཀྱི་དམ་པར་གྱུར་ཏེ་དམ་པའི་ཆོས་མཐོང་བ་ཡོངས་<line/>
སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་མཐུ་ཆེན་པོས་སྦྱིན་པ་རྣམ་པར་དག་ཅིང་སྙིང་རྗེ་ཆེན་པོ་མཉམ་པ་ཉིད་རབ་ཏུ་འཐོབ་པར་བྱ་བ་དང༌། སེམས་<line/>
ཅན་ཐམས་ཅད་ཀྱི་ཟིལ་གྱིས་མ་ནོན་ཅིང་བཟོད་པར་དཀའ་བའི་གཟི་བརྗིད་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་ཐུབ་པར་དཀའ་<line/>
</page>
<page index="665" id="333.1B">ཞིང་བལྟ་ན་དོན་ཡོད་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་ཕམ་པ་མེད་པའི་སེམས་དང༌། ཡིད་དང་བསམ་པ་མཉམ་པ་ཉིད་ཡོངས་སུ་རྫོགས་<line/>
པར་བྱ་བ་དང༌། སེམས་ཅན་ཐམས་ཅད་ཀྱི་ཆོས་འབྱམས་ཀླས་པ་ཐམས་ཅད་ལ་དོགས་པ་མེད་པར་ཞུགས་ཏེ་ཁོང་དུ་ཆུད་པར་བྱ་བ་དང༌། སེམས་ཅན་ཐམས་ཅད་འཇིག་རྟེན་གྱི་ཁམས་ཐམས་<line/>
ཅད་དུ་འོད་དང་འོད་ཟེར་གཅིག་རབ་ཏུ་གཏོང་བ་མཉམ་པ་ཉིད་ལ་འཇུག་པར་བྱ་བ་དང༌། སེམས་ཅན་ཐམས་ཅད་ཐོགས་པ་མེད་པར་བྱང་ཆུབ་སེམས་དཔའ་ཐམས་ཅད་ཀྱི་བརྩོན་འགྲུས་བརྩམས་པ་མཐར་ཕྱིན་པར་<line/>
བྱ་བ་མཉམ་པ་ཉིད་ལ་ནན་ཏན་བྱེད་པར་བྱ་བ་དང༌། སེམས་ཅན་ཐམས་ཅད་ཀྱི་སྤྱོད་པ་གཅིག་པ་དང༌། སྨོན་ལམ་མཐུན་པ་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་བརྗོད་པ་གཅིག་དང༌། འབྱུང་<line/>
བ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་བྱང་ཆུབ་སེམས་དཔའ་ཐམས་ཅད་ཀྱི་ལྷག་པའི་བསམ་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་<line/>
དགེ་བའི་བཤེས་གཉེན་ཐམས་ཅད་མཐོང་ཞིང་མགུ་བར་བྱ་བ་མཉམ་པ་ཉིད་རབ་ཏུ་ཐོབ་པར་བྱ་བ་དང༌། སེམས་ཅན་ཐམས་ཅད་ཀྱི་བྱང་ཆུབ་སེམས་དཔའི་སྤྱོད་པ་ཐམས་ཅད་དང༌། སེམས་ཅན་ཐམས་ཅད་གདུལ་<line/>
བ་རྒྱུན་མི་འཆད་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་ཐོགས་པ་མེད་པར་ཆོས་བསྟན་པ་དབྱངས་ཀྱི་ཡན་ལག་ཐམས་ཅད་དུ་གྲག་པ་མཉམ་པ་ཉིད་ལ་འཇུག་པ་ཡོངས་སུ་<line/>
</page>
<page index="666" id="333.2A">༄༅། །རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་སེམས་དང་ཤེས་པ་ཐམས་ཅད་སེམས་དང་ཤེས་པ་གཅིག་ཏུ་ཡོངས་སུ་བསྔོ་བའི་དགེ་བའི་རྩ་བ་མཉམ་པ་ཉིད་ཡོངས་སུ་རྫོགས་པར་བྱ་བ་<line/>
དང༌། སེམས་ཅན་ཐམས་ཅད་ཀྱི་རྣམ་པར་བྲལ་བ་མེད་པའི་དགེ་བའི་རྩ་བ་ཐམས་ཅད་ཡང་དག་པར་བསགས་པ་མཉམ་པ་ཉིད་ལ་སེམས་ཅན་ཐམས་ཅད་རབ་ཏུ་དགོད་པར་བྱ་བ་དང་ལྡན་པའི་ཡེ་ཤེས་རྣམ་པར་དག་པར་<line/>
བྱ་བ་དང༌། སེམས་ཅན་ཐམས་ཅད་ཀྱི་ཐམས་ཅད་མཁྱེན་པའི་བསོད་ནམས་ཀྱི་ལྷུན་མཉམ་པ་ཉིད་རྣམ་པར་དག་པར་བྱ་བ་དང༌། སེམས་ཅན་ཐམས་ཅད་ཀྱི་རྨོངས་པ་མེད་པར་སེམས་ཅན་ཐམས་ཅད་ཀྱི་དགེ་བའི་རྩ་བ་བསམས་<line/>
ཤིང་ཡོངས་སུ་བསྔོ་བ་ཤིན་ཏུ་གྲུབ་པར་འགྱུར་བའི་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱི་ཐམས་ཅད་མཁྱེན་པ་ཉིད་དུ་མངོན་པར་འཚང་རྒྱ་བ་མཉམ་པ་ཉིད་ཡོངས་སུ་འགྲུབ་ཅིང་ཡོངས་སུ་རྫོགས་<line/>
པར་བྱ་བ་དང༌། སེམས་ཅན་ཐམས་ཅད་ཀྱི་འབྱུང་བ་ཐམས་ཅད་མི་མཉམ་པ་མེད་པ་དང༌། མངོན་པར་ཤེས་པ་དང༌། ཡེ་ཤེས་ཀྱི་འབྱུང་བ་ཐམས་ཅད་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་<line/>
ཅན་ཐམས་ཅད་འཁོར་གཅིག་རྣམ་པར་དག་པ་འཁོར་ཐམས་ཅད་རྣམ་པར་དག་པར་བྱེད་པའི་ཡེ་ཤེས་མཉམ་པ་ཉིད་ཀྱིས་བརྒྱན་པ་དང༌། སེམས་ཅན་ཐམས་ཅད་ཀྱི་སངས་རྒྱས་ཀྱི་ཞིང་ཐམས་ཅད་སངས་རྒྱས་ཀྱི་ཞིང་<line/>
གཅིག་དང་མཉམ་པ་ཉིད་དུ་མཐོང་བ་དང་ལྡན་པར་བྱ་བ་དང༌། སེམས་ཅན་ཐམས་ཅད་ཀྱི་ལྷབ་ལྷུབ་ཐམས་ཅད་དང༌། ལྷབ་ལྷུབ་བརྗོད་དུ་མེད་པ་དང༌། ལྷབ་ལྷུབ་མཐའ་ཡས་པ་དང༌།<line/>
</page>
<page index="667" id="333.2B">ལྷབ་ལྷུབ་མུ་མེད་པ་དང༌། སངས་རྒྱས་ཀྱི་ཞིང་ཐམས་ཅད་རྒྱན་གྱིས་རབ་ཏུ་བརྒྱན་པར་བྱ་བའི་ལྷབ་ལྷུབ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་<line/>
ཐམས་ཅད་ཀྱིས་ཆོས་ཐམས་ཅད་རྣམ་པར་རྟོགས་ཤིང་མཁས་པ་དང༌། དོན་དམ་པར་རྟོགས་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཀྱིས་<line/>
སངས་རྒྱས་ཐམས་ཅད་ཀྱི་རྣམ་པར་འཕྲུལ་བ། རྣམ་པའི་མཆོག །རྣམ་པ་དམ་པ། རྣམ་པ་ཐམས་ཅད་དང་ལྡན་པ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་<line/>
ཐམས་ཅད་ཀྱིས་རྣམ་པ་ཐ་དད་པ་མེད་ཅིང་རྣམ་པ་ཐ་དད་པ་དང་བྲལ་བའི་མངོན་པར་ཤེས་པ་དང༌། བསོད་ནམས་དང་ཡོན་ཏན་མཉམ་པ་ཉིད་རབ་ཏུ་ཐོབ་པར་བྱ་བ་དང༌། སེམས་ཅན་<line/>
ཐམས་ཅད་ཀྱིས་ཆོས་མི་མཉམ་པ་མེད་པའི་དགེ་བའི་རྩ་བ་མཉམ་པ་དང་ལྡན་པའི་སངས་རྒྱས་ཐམས་ཅད་ཀྱི་དབང་བསྐུར་བས་དབང་བསྐུར་བ་གཅིག་ཏུ་ལེགས་པར་དབང་བསྐུར་<line/>
བ་མཉམ་པ་ཉིད་ཡོངས་སུ་རྫོགས་པར་བྱ་བ་དང༌། སེམས་ཅན་ཐམས་ཅད་ཚུར་ཟིལ་གྱིས་གནོན་ཅིང་ཕར་ཟིལ་གྱིས་མི་ནོན་པའི་སེམས་ཅན་ཐམས་ཅད་ཀྱི་ཡེ་ཤེས་དང༌། ལུས་<line/>
རྣམ་པར་དག་པ་ཡོངས་སུ་རྫོགས་པ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་བརྩེ་བ་དང་ལྡན་པ། ཕན་པར་དགའ་བ། སྙིང་<line/>
</page>
<page index="668" id="334A">༄༅། །རྗེ་ཆེན་པོ་ཅན། སེམས་ཅན་ཐམས་ཅད་རྣམ་པར་དག་པར་བྱ་བ་ལ་ཡང་དག་པར་ཞུགས་པ། ཕྲག་དོག་མེད་པ། སེར་སྣ་མེད་པ། རིགས་དང་ལྡན་པ།<line/>
རབ་ཏུ་དགེ་བ། ཆེ་བ་ཉིད་དང་ལྡན་པ། ཡངས་པ་ལ་མོས་པ། འཁྲུག་པ་མེད་པ། ཁྲོ་བ་མེད་པ། རྙོག་པ་མེད་པ། རབ་རིབ་མེད་པ། ཁམས་དང་བསམ་པ་ཤིན་ཏུ་གསལ་<line/>
བའི་ཡིད་དང་ལྡན་པ། དྲང་པོ། །དྲང་བ། གཡོ་མེད་པ། རྨོངས་པ་མེད་པ། མཆོག་ཏུ་བྱ་བ། མི་ཕྱེད་པ། འདའ་བ་མེད་པར་སྤྱོད་པ། ཕྱིར་མི་ལྡོག་པ། སེམས་ཅན་ཐམས་<line/>
ཅད་ལ་སེམས་མཉམ་པ། ཆོས་དཀར་པོའི་སྟོབས་ཀྱི་ཤུགས་དང་ལྡན་པ། མདུད་པ་མེད་པ། ཉམས་པ་མེད་པ། ཆོས་དཀར་པོ་ཐམས་ཅད་ཡོངས་སུ་བསྔོ་བ་ལ་མཁས་པ།<line/>
སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང༌། གདུལ་བ་ལ་ཡང་དག་པར་བརྩོན་པ། ལས་ངན་པ་ཐམས་ཅད་འགག་པ། དཀའ་ཐུབ་དང་བརྟུལ་ཞུགས་ཆེན་པོའི་<line/>
དགེ་བའི་རྩ་བ་སེམས་ཅན་ཐམས་ཅད་ལ་ཡོངས་སུ་བསྔོ་བ་ལ་མཁས་པ། བརྟུལ་ཞུགས་དང་དཀའ་ཐུབ་ཀྱིས་སེམས་ཅན་ཐམས་ཅད་ཀྱི་དགེ་བའི་རྩ་བ་ཤིན་ཏུ་སྦྱོང་བ། སེམས་<line/>
ཅན་ཐམས་ཅད་ཀྱི་སྡུག་བསྔལ་གྱི་ཕུང་པོ་རང་གི་ལུས་ཀྱིས་ལེན་པ། ཡེ་ཤེས་ཆེན་པོའི་མིག་གིས་ཡང་དག་པར་བལྟ་བའི་དགེ་བའི་རྩ་བ་དང་ལྡན་པ། ཡེ་ཤེས་ཀྱི་འབྱུང་གནས་<line/>
</page>
<page index="669" id="334B">དགེ་བའི་རྩ་བ་རབ་ཏུ་ཉན་པ། སེམས་ཅན་ཐམས་ཅད་ལ་དགེ་བའི་རྩ་བ་ཡོངས་སུ་བསྔོ་བ། སེམས་ཅན་ཐམས་ཅད་ཡོན་ཏན་རྣམ་པར་དག་པ་ལ་རབ་ཏུ་དགོད་པའི་ཕྱིར་དགེ་བའི་<line/>
རྩ་བ་མཉམ་པར་ཡོངས་སུ་བསྔོ་བ། སེམས་ཅན་ཐམས་ཅད་ཀྱི་ཕྱིར་དགེ་བའི་རྩ་བ་ཡོངས་སུ་བསྡུ་བ་ལ་མཁས་པ། དོན་གྱི་རྗེས་སུ་སོང་བའི་ཁམས་ཀྱི་ཡོན་ཏན་མངོན་པར་ཤེས་<line/>
བ༑ སེམས་ཅན་ཐམས་ཅད་དང་མཉམ་དུ་དགེ་བའི་རྩ་བ་རྣམ་པར་བྱང་བ་ཡོངས་སུ་བསྔོ་བ། སེམས་ཅན་ཐམས་ཅད་ཀྱི་བསོད་ནམས་ཀྱི་ཞིང་གི་རྣམ་པ་ལ་ཆོས་དཀར་པོའི་ས་བོན་<line/>
ལྟ་བུར་གྱུར་པ། དགེ་བའི་རྩ་བ་ཐམས་ཅད་འགྱོད་པ་མེད་པར་ཡོངས་སུ་བསྔོ་བ་དང་ལྡན་པ། སེམས་ཅན་གྱི་ཁམས་ཐམས་ཅད་ཐམས་ཅད་མཁྱེན་པའི་སྐལ་བ་ཡོངས་སུ་བསྔོ་<line/>
བས་ཡོངས་སུ་འཛིན་པ། དགེ་བའི་རྩ་བ་ཐམས་ཅད་ཀྱི་སྐལ་བ་དང་ཆོས་ཀྱི་ཆར་འབེབས་པས་དབྱར་གྱི་དུས་སུ་གྱུར་པ། ཡོངས་སུ་བསྔོ་བའི་རིགས་དང་ལྡན་པ་དེ་དགེ་བའི་རྩ་བ་དེ་<line/>
དག་འདི་ལྟར་ཡོངས་སུ་བསྔོ་སྟེ། ཅི་ནས་ཀྱང་སེམས་ཅན་ཐམས་ཅད་ཤིན་ཏུ་བདེ་ཞིང་སྐྱིད་པ་དང་ལྡན་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་རྣམ་པར་དག་པར་<line/>
འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཤིན་ཏུ་བདེ་བར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཤིན་ཏུ་གྲོལ་བར་འགྱུར་བ་དང༌། ཅི་ནས་ཀྱང་སེམས་ཅན་<line/>
</page>
<page index="670" id="335A">༄༅། །ཐམས་ཅད་མཉམ་པ་ཉིད་དུ་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཤིན་ཏུ་ཤེས་པ་དང་ལྡན་པར་འགྱུར་བ་དང༌། ཅི་ནས་ཀྱང་སེམས་ཅན་<line/>
ཐམས་ཅད་ཆོས་དཀར་པོ་ལ་ཤིན་ཏུ་བཀོད་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་ཉམས་པ་མེད་པའི་མིག་དང་ལྡན་པར་འགྱུར་བ་དང༌། ཅི་ནས་ཀྱང་<line/>
སེམས་ཅན་ཐམས་ཅད་ཤིན་ཏུ་དུལ་བའི་ཡིད་དང་ལྡན་པར་འགྱུར་བ་དང༌། ཅི་ནས་ཀྱང་སེམས་ཅན་ཐམས་ཅད་སྟོབས་བཅུའི་འདུལ་བ་དང་ལྡན་པར་འགྱུར་བར་ཡོངས་སུ་བསྔོ་<line/>
སྟེ༑ དེ་ལྟར་ཡོངས་སུ་བསྔོ་བ་ཡང་ལས་ཀྱི་གནས་སུ་ཡོངས་སུ་མི་བསྔོའོ། །རྣམ་པར་སྨིན་པའི་གནས་སུ་མ་ཡིན་ནོ། །ལུས་ཀྱི་གནས་སུ་མ་ཡིན་ནོ། །དངོས་པོའི་གནས་སུ་<line/>
མ་ཡིན་ནོ། །ཞིང་གི་གནས་སུ་མ་ཡིན་ནོ། །ཕྱོགས་ཀྱི་གནས་སུ་མ་ཡིན་ནོ། །སེམས་ཅན་ཐམས་ཅད་ཀྱི་གནས་སུ་ཡོངས་སུ་མི་བསྔོའོ། །སེམས་ཅན་ཐམས་ཅད་ཀྱི་གནས་<line/>
ལས་གུད་དུ་འཕགས་པར་ཡང་ཡོངས་སུ་མི་བསྔོའོ། །མངོན་པར་ཞེན་པ་ཐམས་ཅད་ལས་གུད་དུ་འཕགས་པར་ཡང་ཡོངས་སུ་མི་བསྔོ་སྟེ། མངོན་པར་ཞེན་པའི་ཆོས་ཡོངས་<line/>
སུ་ཤེས་པར་བྱ་བའི་ཕྱིར་ཡོངས་སུ་བསྔོའོ། །དེ་ལྟར་དགེ་བའི་རྩ་བ་དེ་དག་སེམས་ཅན་ཐམས་ཅད་ལ་ཡོངས་སུ་བསྔོ་ཞིང་སྟོབ་པ། འཇིག་རྟེན་ཐམས་ཅད་ངེས་པར་བྱེད་པ། །<line/>
</page>
<page index="671" id="335B">སངས་རྒྱས་ཀྱི་ཡེ་ཤེས་ཡོངས་སུ་རྫོགས་པར་བྱེད་པ། བསམ་པ་མཉམ་པས་སེམས་ལས་སུ་རུང་བར་བྱས་པ། ཤིན་ཏུ་དག་པ། ཤིན་ཏུ་བརྟགས་པ། ཤེས་རབ་དང་ཡེ་ཤེས་<line/>
དང་ལྡན་པ། ནང་མཉམ་པར་གཞག་པ་དང་ལྡན་པ། ཕྱི་རོལ་གྱི་དམིགས་པ་ཤིན་ཏུ་རྟོགས་པ། འདས་པ་དང༌། མ་འོངས་པ་དང༌། ད་ལྟར་བྱུང་བའི་མཐར་ཕྱིན་པ། སངས་རྒྱས་<line/>
ཀྱི་རིགས་ཤིན་ཏུ་གསལ་བ་དང་ལྡན་པ་དེ་ཡོངས་སུ་བསྔོ་བ་དེས་དེ་ལྟར་ཡོངས་སུ་བསྔོ་བའི་ཚེ་ཚུར་ཟིལ་གྱིས་གནོན་ལ་ཕར་ཟིལ་གྱིས་མི་གནོན་པ་ཡིན། ཡོན་ཏན་མི་ཟད་པ་ཡིན།<line/>
འགྲོ་བ་ཐམས་ཅད་དུ་བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པ་ལ་བརྩོན་པ་ཡིན། ཞིང་ཐམས་ཅད་ན་བཞུགས་པའི་སངས་རྒྱས་ཀྱང་ཚེགས་ཆུང་དུས་མིག་ལམ་དུ་སྣང་བར་མཐོང་<line/>
བ་ཡིན༑ འཇིག་རྟེན་གྱི་ཁམས་ཐམས་ཅད་ན་ཡང་བྱང་ཆུབ་སེམས་དཔའི་སྤྱད་པ་སྤྱོད་པར་སྣང་བ་ཡིན་ཏེ། ཚིག་རབ་ཏུ་ཕྱེ་བ་ཐམས་ཅད་ལ་མཁས་པ་དང་ལྡན་པའི་གཟུངས་ཀྱང་<line/>
རབ་ཏུ་ཐོབ་ཅིང་ཁོང་དུ་ཆུད་དོ། །ཕྱི་མའི་མཐའི་བསྐལ་པའི་མུར་ཐུག་པར་རྒྱུན་འཆད་པ་མེད་པའི་ཆོས་བསྟན་པའི་དཀྱིལ་འཁོར་གྱིས་སེམས་ཅན་ཐམས་ཅད་དགའ་བར་བྱ་བ་ཡོངས་སུ་<line/>
རྫོགས་པར་བྱེད་པས་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་ཡོངས་སུ་སྦྱང་བའི་དོན་དུ་སེམས་ཀྱི་སྐད་ཅིག་རེ་རེ་ལ་མིག་ཡོར་སྣང་བའི་ཚུལ་དུ་སྐྱེ་བ་ཡིན། འཇིག་<line/>
</page>
<page index="672" id="336A">༄༅། །རྟེན་གྱི་ཁམས་ཐམས་ཅད་དུ་སངས་རྒྱས་ཀྱི་ཞིང་ཡོངས་སུ་དག་པ་བརྗོད་དུ་མེད་པའི་ཡང་བརྗོད་དུ་མེད་པ་སེམས་ཀྱི་སྐད་ཅིག་རེ་རེ་ལ་ཡོངས་སུ་རྫོགས་<line/>
པར་བྱེད་ཀྱང་སངས་རྒྱས་ཀྱི་ཞིང་ཡོངས་སུ་སྦྱང་བར་རྣམ་པར་དཔྱོད་པའི་ཡེ་ཤེས་ཀྱིས་ངོམས་མི་ཤེས་པ་ཡིན། སེམས་ཅན་བྱེ་བ་ཁྲག་ཁྲིག་བརྒྱ་སྟོང་བརྗོད་དུ་མེད་པའི་ཡང་<line/>
བརྗོད་དུ་མེད་པ་མཉམ་པ་ཉིད་གང་ལ་བདག་ཉིད་གནས་པ་དེ་ལ་ཡོངས་སུ་རྫོགས་པར་བྱེད་པ་ཡིན། ཡོངས་སུ་སྒྲུབ་པ་ཡིན། ཡོངས་སུ་སྦྱོང་བ་ཡིན། ཕ་རོལ་ཏུ་ཕྱིན་པ་ཐམས་<line/>
ཅད་ལ་རབ་ཏུ་བརྩོན་པར་བྱེད་ཅིང་སེམས་ཅན་རྣམས་ཡོངས་སུ་སྡུད་པ་ཡིན། ལས་ཇི་ལྟར་རྣམ་པར་དག་པའི་ཚུལ་བཞིན་དུའང་ཡང་དག་པར་འབྱུང་བ་ཡིན། ཐོགས་པ་<line/>
མེད་པའི་རྣ་བ་མངོན་པར་སྒྲུབ་པའང་རབ་ཏུ་འཐོབ་པ་ཡིན། སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པར་ཆོས་ཀྱི་འཁོར་ལོ་བསྐོར་ཏེ་ཆོས་མཐའ་ཡས་པ་<line/>
བསྟན་ཅིང་བརྗོད་པ་ཐོས་ནས་དེ་དག་ཐམས་ཅད་འཛིན་པ་ཡིན་ཏེ། ཆོས་བསྟན་པ་དེ་ལ་རིང་བའི་འདུ་ཤེས་ཉེ་བར་མི་གཞོག་གོ །སེམས་སྐད་ཅིག་གིས་བྱུང་བ། དངོས་པོ་<line/>
མེད་པ་ལ་རབ་ཏུ་གནས་པ། རྟེན་པ་མེད་ཅིང་མངོན་པར་འདུ་བྱ་བ་མེད་པ་དང༌། གནས་པ་མེད་པའི་བྱང་ཆུབ་སེམས་དཔའི་རྫུ་འཕྲུལ་ལ་གནས་ཤིང༌། སངས་རྒྱས་ཀྱི་ཞིང་<line/>
</page>
<page index="673" id="336B">བརྗོད་དུ་མེད་པར་འགྲོ་བ་དང༌། སངས་རྒྱས་ཀྱི་ཞིང་མང་པོ་རྣམ་པར་ཕྱེ་བ་ཐམས་ཅད་དུ་འགྲོ་བར་བྱ་བ་ལ་སེ་གོལ་གཏོགས་པ་ཙམ་ཡང་དུས་གང་དུའང་ཐོགས་པ་མེད་པ་ཡིན། བྱང་<line/>
ཆུབ་སེམས་དཔའི་སྤྱད་པ་སྤྱོད་པའི་ཚེ་ཡང་སྐལ་པ་མཉམ་པའི་བྱང་ཆུབ་སེམས་དཔའ་མཐོང་བ་དང་ལྡན་པ་ཡིན་ཏེ། ཡོན་ཏན་འདི་དག་དང་གཞན་དག་ཀྱང་རྣམ་པར་དག་ཅིང༌། མཐའ་<line/>
དང་དབུས་མེད་པའི་དཀྱིལ་འཁོར་བྱང་ཆུབ་སེམས་དཔའི་སྤྱོད་པ་དང་མཐུན་པ་བརྗོད་དུ་མེད་པའི་ཡང་བརྗོད་དུ་མེད་པ་དང༌། ཟད་མི་ཤེས་པའི་ཡོན་ཏན་དང༌། ལེགས་པ་འཐོབ་པར་<line/>
འགྱུར་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བའི་ཚེ་འདི་ལྟ་སྟེ། ཞིང་ཐམས་ཅད་རྣམ་པར་དག་པ་མཉམ་པ་ཉིད་དང༌། སེམས་ཅན་ཐམས་ཅད་<line/>
རྣམ་པར་དག་པ་མཉམ་པ་ཉིད་དང༌། ལུས་ཐམས་ཅད་རྣམ་པར་དག་པ་མཉམ་པ་ཉིད་དང༌། དབང་པོ་ཐམས་ཅད་རྣམ་པར་དག་པ་མཉམ་པ་ཉིད་དང༌། ལས་ཀྱི་རྣམ་པར་སྨིན་པ་<line/>
ཐམས་ཅད་རྣམ་པར་དག་པ་མཉམ་པ་ཉིད་དང༌། འཁོར་གྱི་དཀྱིལ་འཁོར་ཐམས་ཅད་རྣམ་པར་དག་པ་མཉམ་པ་ཉིད་དང༌། སྤྱོད་པ་ཡོངས་སུ་རྫོགས་པར་བྱ་བ་ཐམས་ཅད་རྣམ་<line/>
པར་དག་པ་མཉམ་པ་ཉིད་དང༌། ཆོས་ཐམས་ཅད་ཀྱི་ཚུལ་ལ་འཇུག་པ་རྣམ་པར་དག་པ་མཉམ་པ་ཉིད་དང༌། དེ་བཞིན་གཤེགས་པ་ཐམས་ཅད་ཀྱི་སྨོན་ལམ་ཡོངས་སུ་རྫོགས་<line/>
</page>
<page index="674" id="337A">༄༅། །པར་བྱ་བ་རྣམ་པར་དག་པ་མཉམ་པ་ཉིད་དང༌། སངས་རྒྱས་ཐམས་ཅད་ཀྱི་ཡུལ་གྱིས་རྣམ་པར་འཕྲུལ་པ་ཡང་དག་པར་བསྟན་པ་རྣམ་པར་དག་པ་མཉམ་<line/>
པ་ཉིད་འཐོབ་པ་ལྟ་ཅི་སྨོས། བམ་པོ་བཞི་བཅུ་གཅིག་པ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཡོངས་སུ་བསྔོ་བ་འདིས་ཡོངས་སུ་བསྔོ་བའི་ཚེ་ཡོན་ཏན་<line/>
གྱི་རྒྱུད་ཀྱི་ཚུལ་རྣམ་པར་དག་པར་བྱ་བ་དང༌། ཡོན་ཏན་ཐམས་ཅད་རབ་ཏུ་བརྒྱན་པར་བྱ་བ་ཡོངས་སུ་རྫོགས་པ་རབ་ཏུ་འཐོབ་སྟེ། དེ་དེ་ལྟར་ཡོངས་སུ་བསྔོ་བ་འདིས་ཡོངས་<line/>
སུ་བསྔོ་བའི་ཚེ་སེམས་ཅན་རྣམས་ཞིང་དང་འགལ་བར་མི་བྱེད་དོ། །ཞིང་རྣམས་སེམས་ཅན་དང་འགལ་བར་མི་བྱེད་དོ། །ཞིང་རྣམས་སེམས་ཅན་གྱི་ལས་དང་འགལ་བར་<line/>
མི་བྱེད་དོ། །སེམས་ཅན་གྱི་ལས་རྣམས་ཞིང་དང་འགལ་བར་མི་བྱེད་དོ། །བསམ་པ་སེམས་དང་འགལ་བར་མི་བྱེད་དོ། །སེམས་བསམ་པ་དང་འགལ་བར་མི་བྱེད་དོ། །བསམ་<line/>
པ་དང་སེམས་དམིགས་པ་དང་འགལ་བར་མི་བྱེད་དོ། །དམིགས་པ་བསམ་པ་དང་སེམས་དང་འགལ་བར་མི་བྱེད་དོ། །ལས་ཀྱི་རྣམ་པར་སྨིན་པ་རྟེན་པ་དང་འགལ་བར་མི་<line/>
བྱེད་དོ༑ ༑རྟེན་པ་ལས་ཀྱི་རྣམ་པར་སྨིན་པ་དང་འགལ་བར་མི་བྱེད་དོ། །ལས་བྱ་བ་ལམ་དང་འགལ་བར་མི་བྱེད་དོ། །ལམ་ལས་བྱ་བ་དང་འགལ་བར་མི་བྱེད་དོ། །ཆོས་ཉིད་<line/>
</page>
<page index="675" id="337B">མཚན་ཉིད་དང་འགལ་བར་མི་བྱེད་དོ། །མཚན་ཉིད་ཆོས་ཉིད་དང་འགལ་བར་མི་བྱེད་དོ། །ཆོས་རྣམས་སྐྱེ་བའི་རང་བཞིན་དང་འགལ་བར་མི་བྱེད་དོ། །སྐྱེ་བའི་རང་བཞིན་ཆོས་<line/>
རྣམས་དང་འགལ་བར་མི་བྱེད་དོ། །ཞིང་གི་མཉམ་པ་ཉིད་སེམས་ཅན་གྱི་མཉམ་པ་ཉིད་དང་འགལ་བར་མི་བྱེད་དོ། །སེམས་ཅན་གྱི་མཉམ་པ་ཉིད་ཞིང་གི་མཉམ་པ་ཉིད་དང་<line/>
འགལ་བར་མི་བྱེད་དོ། །སེམས་ཅན་གྱི་མཉམ་པ་ཉིད་ཆོས་ཀྱི་མཉམ་པ་ཉིད་དང་འགལ་བར་མི་བྱེད་དོ། །ཆོས་ཐམས་ཅད་མཉམ་པ་ཉིད་སེམས་ཅན་ཐམས་ཅད་མཉམ་པ་ཉིད་<line/>
དང་འགལ་བར་མི་བྱེད་དོ། །སེམས་ཅན་ཐམས་ཅད་མཉམ་པ་ཉིད་ཆོས་ཐམས་ཅད་མཉམ་པ་ཉིད་དང་འགལ་བར་མི་བྱེད་དོ། །འདོད་ཆགས་དང་བྲལ་བའི་མཐའ་མཉམ་པ་ཉིད་<line/>
སེམས་ཅན་ཐམས་ཅད་ཀྱི་གནས་མཉམ་པ་ཉིད་དང་འགལ་བར་མི་བྱེད་དོ། །སེམས་ཅན་ཐམས་ཅད་ཀྱི་གནས་མཉམ་པ་ཉིད་འདོད་ཆགས་དང་བྲལ་བའི་མཐའི་མཉམ་པ་ཉིད་<line/>
དང་འགལ་བར་མི་བྱེད་དོ། །འདས་པ་མ་འོངས་པ་དང་འགལ་བར་མི་བྱེད་དོ། །མ་འོངས་པ་འདས་པ་དང་འགལ་བར་མི་བྱེད་དོ། །མ་འོངས་པ་དང་འདས་པ་དང་ལྟར་བྱུང་བ་དང་འགལ་<line/>
བར་མི་བྱེད་དོ། །ད་ལྟར་བྱུང་བ་མ་འོངས་པ་དང་འདས་པ་དང་འགལ་བར་མི་བྱེད་དོ། །དུས་མཉམ་པ་ཉིད་སངས་རྒྱས་མཉམ་པ་ཉིད་དང་འགལ་བར་མི་བྱེད་དོ། །སངས་རྒྱས་མཉམ་<line/>
</page>
<page index="676" id="338A">༄༅། །པ་ཉིད་དུས་མཉམ་པ་ཉིད་དང་འགལ་བར་མི་བྱེད་དོ། །བྱང་ཆུབ་སེམས་དཔའི་སྤྱོད་པ་ཐམས་ཅད་མཁྱེན་པ་ཉིད་དང་འགལ་བར་མི་བྱེད་དོ། །ཐམས་ཅད་མཁྱེན་<line/>
པ་ཉིད་བྱང་ཆུབ་སེམས་དཔའི་སྤྱོད་པ་དང་འགལ་བར་མི་བྱེད་དོ། །དེ་དེ་ལྟར་ཡོངས་སུ་བསྔོ་བའི་ཚེ་ལས་མཉམ་པ་ཉིད་དང་ལྡན་པ་ཡིན། རྣམ་པར་སྨིན་པ་མཉམ་པ་ཉིད་དང་ལྡན་པ་<line/>
ཡིན༑ ལུས་མཉམ་པ་ཉིད་དང་ལྡན་པ་ཡིན། ཚུལ་མཉམ་པ་ཉིད་དང་ལྡན་པ་ཡིན། སྨོན་ལམ་མཉམ་པ་ཉིད་དང་ལྡན་པ་ཡིན། སེམས་ཅན་ཐམས་ཅད་མཉམ་པ་ཉིད་དང་ལྡན་པ་<line/>
ཡིན༑ ཞིང་ཐམས་ཅད་མཉམ་པ་ཉིད་དང་ལྡན་པ་ཡིན། སྤྱོད་པ་ཐམས་ཅད་མཉམ་པ་ཉིད་དང་ལྡན་པ་ཡིན། ཡེ་ཤེས་ཐམས་ཅད་མཉམ་པ་ཉིད་དང་ལྡན་པ་ཡིན། འདས་པ་དང༌།<line/>
མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་མཉམ་པ་ཉིད་དང་ལྡན་པ་ཡིན། སངས་རྒྱས་ཐམས་ཅད་མངོན་པར་མཉེས་པར་བྱེད་པ་ཡིན། བྱང་ཆུབ་སེམས་དཔའ་<line/>
ཐམས་ཅད་མངོན་པར་དགའ་བར་བྱེད་པ་ཡིན། དགེ་བའི་རྩ་བ་ཐམས་ཅད་མངོན་པར་འགྲུབ་པར་བྱེད་པ་ཡིན། སྨོན་ལམ་ཐམས་ཅད་མངོན་པར་འགྲུབ་པར་བྱེད་པ་ཡིན། སེམས་<line/>
ཅན་ཐམས་ཅད་ཡོངས་སུ་སྨིན་པར་བྱ་བ་མངོན་པར་འགྲུབ་པར་བྱེད་པ་ཡིན། ལས་ཐམས་ཅད་རབ་ཏུ་རྟོགས་པ་མངོན་པར་འགྲུབ་པར་བྱེད་པ་ཡིན། དགེ་བའི་བཤེས་གཉེན་མཐོང་<line/>
</page>
<page index="677" id="338B">ཞིང་བསྙེན་བཀུར་བྱེད་པ་མངོན་པར་འགྲུབ་པར་བྱེད་པ་ཡིན། རྣམ་པར་དག་པ་ཐམས་ཅད་ཀྱི་དཀྱིལ་འཁོར་དང་ལྡན་པ་མངོན་པར་འགྲུབ་པར་བྱེད་པ་ཡིན། ཆོས་ཐམས་ཅད་ཀྱི་ཚུལ་<line/>
ལ་འཇུག་པ་མངོན་པར་འགྲུབ་པར་བྱེད་པ་ཡིན། ཆོས་དཀར་པོ་ཐམས་ཅད་ཡོངས་སུ་བསྔོ་བ་རྣམ་པར་དག་པའི་དཀྱིལ་འཁོར་མངོན་པར་འགྲུབ་པར་བྱེད་པ་ཡིན་ཏེ། ཀྱེ་རྒྱལ་བའི་སྲས་<line/>
དག །འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་འགྲོ་བ་ཐམས་ཅད་མཉམ་པ་ཉིད་དུ་རྗེས་སུ་སོང་བ་ཞེས་བྱ་བ་སྟེ། བདུན་པའོ། །ཡོངས་སུ་བསྔོ་<line/>
བ་དེ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། འདོད་པ་ཐམས་ཅད་ཀྱི་ཚེར་མ་དང་བྲལ་ཞིང་ཕྱིར་རྒོལ་བ་རབ་ཏུ་བཅོམ་པ་ཡིན། རྒྱུད་ཀྱི་ཚུལ་གཅིག་ཏུ་གྱུར་པས་<line/>
ལྟོས་པ་མེད་པར་ཤིན་ཏུ་བྱུང་བ་ཡིན། ཡོན་ཏན་གྱི་རྒྱལ་སྲིད་དང་དབང་རབ་ཏུ་ཐོབ་པས་བསོད་ནམས་ཀྱིས་སྐྱོབ་པའི་མཐུ་ཆེན་པོ་དང་ལྡན་པ་ཡིན། ཞིང་ཐམས་ཅད་དུ་འགྲོ་བ་ལ་ཞུགས་པས་<line/>
ཆགས་པ་མེད་པར་སྤྱོད་པ་ཡིན། ལུས་ཐམས་ཅད་དང་ལྡན་པས་ཤིན་ཏུ་རྣམ་པར་ཕྱེ་བ་ཡིན། སྤྱོད་པ་དང་སྨོན་ལམ་ཐམས་ཅད་ཀྱིས་རྣམ་པར་འཕྲུལ་པའི་ཡེ་ཤེས་དང་ལྡན་པས་སྤྱོད་པ་<line/>
ཆེན་པོས་བྱུང་བ་ཡིན། སངས་རྒྱས་ཀྱི་ཞིང་ཐམས་ཅད་དུ་རྣ་བའི་ཤེས་པ་ཐོགས་པ་མེད་པར་ཞུགས་པས་ཆོས་ཐམས་ཅད་ཡོངས་སུ་ཤེས་པ་དང་ལྡན་པ་ཡིན། ཤེས་རབ་ཀྱི་མིག་ཤིན་ཏུ་<line/>
</page>
<page index="678" id="339A">༄༅། །དག་པའི་བློ་རབ་ཏུ་ཐོབ་པས་སངས་རྒྱས་ཐམས་ཅད་མཐོང་བ་དང་ལྡན་པ་ཡིན། དགེ་བའི་རྩ་བ་བརྩམས་པ་ཐམས་ཅད་མཐར་ཕྱིན་པར་བྱ་བ་ལ་རྒྱུན་མི་འཆད་<line/>
བ་ཡིན་ཏེ། ཆོས་འཐོབ་པར་བྱ་བ་ཐམས་ཅད་ཐོབ་པས་རློམ་སེམས་མེད་པ་ཡིན་ནོ། །དེ་ནས་བྱང་ཆུབ་སེམས་དཔའ་ཆེན་པོ་རྡོ་རྗེའི་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་<line/>
ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་དག་སྨྲས་སོ། །དེ་དག་བསོད་ནམས་རླབས་ཆེན་བྱེད་པ་དང༌། །རྒྱ་ཆེ་ཟབ་མོ་ཕྲ་དང་རགས་བྱེད་ཅིང༌། །སྣ་ཚོགས་<line/>
ཆུང་ངུའི་རྣམ་པ་བྱེད་ཀྱང་རུང༌། །ཐམས་ཅད་མཐའ་ཡས་རྣམ་པར་ཡོངས་སུ་བསྔོ། །དེ་དག་དངོས་པོ་ཇི་སྙེད་གང་ཡོད་པ། །རྒྱ་ཆེ་ཡངས་པ་གང་དང་གང་ཡང་རུང༌། །གླང་པོའི་ཤིང་རྟ་<line/>
རྟ་ཡི་ཤིང་རྟ་དང༌། །གོས་དང་དབྱིག་དང་གསེར་དང་དངུལ་དག་གིས། །ཕྱོགས་དང་ཞིང་རྣམས་མཐའ་ཡས་ཀུན་བཀང་ཞིང༌། །དེ་དག་མགོ་དང་མིག་དང་ལག་པ་དང༌། །ཤ་དང་རྐང་<line/>
དང་དེ་བཞིན་རྐང་པ་དང༌། །རང་གི་ལུས་ཀྱིས་ཀུན་བཀང་སྦྱིན་པར་བསྔོ། །དེ་དག་དེ་ལྟར་ཡོངས་སུ་བསྔོ་བྱས་ནས། །སེམས་ཅན་ཕན་ཕྱིར་ཡོངས་སུ་དགྲོལ་སེམས་ཀྱིས། །མཐའ་དང་<line/>
དབུས་མེད་བསྐལ་པར་སྤྱོད་པ་བྱེད། །འགྲོ་བ་ཀུན་ནས་དེ་དག་སེམས་མི་ལྡོག །དེ་དག་འགྲོ་བ་ཀུན་ལ་ཕན་པའི་ཕྱིར། །ལེགས་པར་བྱས་པའི་ལས་ཀྱིས་སྲིད་གསུམ་གྱི། །འགྲོ་<line/>
</page>
<page index="679" id="339B">པ་མ་ལུས་ཐམས་ཅད་ཅི་ནས་ཀྱང༌། །བདེ་བར་འགྱུར་ཞིང་བྱང་ཆུབ་ཐོབ་པར་བསྔོ། །དེ་དག་མཉམ་ཞིང་མཚུངས་པར་ཡོངས་སུ་བསྔོ། །ལས་རྣམས་དག་པ་ཇི་ལྟར་ཡོངས་བསྒྲུབས་<line/>
པ༑ ༑དེ་དག་འགྲོ་བ་ཀུན་དང་མཉམ་པར་བསྔོ། །དེ་དག་སྨོན་ལམ་འཆིང་བར་འགྱུར་བ་མེད། །འགྲོ་བ་ཀུན་ཏུ་ཅི་ལའང་ཐོགས་མེད་པར། །ཐམས་ཅད་རྗེས་སུ་སྨོན་ལམ་དེ་དག་འགྲོ། །དེ་<line/>
དག་འགྲོ་ལ་ཕན་ཕྱིར་བསྔོ་བྱེད་ཀྱང༌། །མཁས་པ་རྣམས་ལ་སྤྲོས་པ་གང་ཡང་མེད། །འགྲོ་བ་ཀུན་ལ་དེ་དག་གཉིས་གྱུར་ཅིང༌། །སྦྱིན་པས་འཕགས་ཏེ་ཚུལ་ཁྲིམས་རྣམ་དག་ལ། །བརྩོན་<line/>
འགྲུས་སྟོབས་ཀྱིས་སེམས་ལ་བཅིངས་མེད་པ། །དེ་དག་སྨོན་ལམ་ཕྱིར་ལྡོག་མེད་པ་ཡིན། །དེ་དག་བསྔོ་བའི་ཕ་རོལ་ཕྱིན་པ་དག །ཆོས་ཀྱི་རྒྱུད་ལ་བློ་གྲོས་གཉིས་མཉམ་པ། །དེ་དག་<line/>
དོན་ངེས་ཕ་རོལ་ཕྱིན་བྱའི་ཕྱིར། །རྐང་གཉིས་དབང་པོའི་དྲུང་དུ་ཡེ་ཤེས་རྐང་པས་འདོང༌། །དེ་དག་ཆོས་ཀྱི་རྔ་ཡི་མཐར་ཕྱིན་པས། །རྟག་ཏུ་ཡེ་ཤེས་རྣམ་པའི་སྙིང་པོ་འཆང༌། །ཚུལ་བཞིན་<line/>
ཆོས་ལ་ཆགས་པ་མེད་པར་ཞུགས། །དེ་བས་དེ་དག་ཡིད་ལ་ཆགས་པ་མེད། །ཆོས་ལ་གཉིས་སུ་བྱེད་པ་མེད་པ་སྟེ། །གཉིས་སུ་མེད་པར་ཆོས་ལ་མི་བྱེད་དོ། །གཉིས་མེད་གཉིས་ལས་<line/>
ཡོངས་སུ་གྲོལ་བས་ན། །འགྲོ་བ་ཀུན་གྱི་ཚིག་ལམ་ཐམས་ཅད་ཤེས། །དེ་དག་འཇིག་རྟེན་མཉམ་ཉིད་ཁོང་དུ་ཆུད། །སེམས་དང་སྒྲ་དང་ལས་རྣམས་ཐམས་ཅད་ཀྱང༌། །སྤྲུལ་པ་ལྟ་<line/>
</page>
<page index="680" id="340A">༄༅། །བུར་འགྲོ་བ་ཀུན་ཤེས་ཏེ། །ཀུན་ཀྱང་ལས་ཀྱི་རྣམ་སྨིན་ཚུལ་དུ་འཇུག །འཇིག་རྟེན་ཇི་སྙེད་ཡོད་པ་ལས་རྣམས་ཀྱིས། །བྱིན་གྱིས་བརླབས་ཡིན་ཕྱོགས་རྣམས་<line/>
སྒྲ་ཀུན་ཀྱང༌། །ལས་ཀྱི་རྣམ་པར་སྨིན་པར་འཇིག་རྟེན་འདི་ཤེས་ན། །ལས་རྣམས་ཐམས་ཅད་མ་ལུས་འགག་པར་འགྱུར། །དེ་དག་འགྲོ་བ་ཀུན་དང་མཉམ་ཉིད་དུ། །ལུས་དང་<line/>
དག་དང་སེམས་རྣམས་མཉམ་ཉིད་ཀྱིས། །འགྲོ་བ་ཀུན་དང་མཉམ་པ་ཉིད་ཕྱིར་བསྔོ། །མཉམ་པ་ཉིད་ཀྱི་གཞུང་ཚུལ་འདི་འདྲའོ། །ཡོངས་སུ་སྤྱོད་པས་འགྲོ་བ་ཐམས་ཅད་ཀྱི། །<line/>
གཟུགས་རྣམས་སྦྱངས་ཤིང་དེ་ཡི་ལས་བསྔོ་བ། །སྐྱེས་བུ་འདུལ་བའི་བསོད་ནམས་ཅི་འདྲ་བ། །དེ་འདྲར་འགྲོ་ཀུན་བསོད་ནམས་གཏེར་དུ་བསྔོ། །དེ་དག་འགྲོ་བ་ཐམས་ཅད་ཟིལ་<line/>
མནན་ཅིང༌། །བརྩོན་འགྲུས་ལུས་དང་ལྡན་པར་གྱུར་པ་རྣམས། །སྐྱེ་རྒུ་ཀུན་ལ་ཕན་པར་བྱེད་སེམས་ཀྱིས། །བསོད་ནམས་རྒྱ་མཚོ་ཡོངས་སུ་བསྔོ་བར་བྱེད། །བདག་གིས་བསོད་<line/>
ནམས་བསྒྲུབས་པ་གང་ཡོད་པ། །དེ་ཡིས་འགྲོ་ཀུན་རྟག་ཏུ་རྣམ་དག་གྱུར། །རྒྱལ་བ་དེ་དག་ཇི་ལྟར་རྣམ་དག་པ། །དེ་ལྟར་འཇིག་རྟེན་རྣམ་དག་ལྡན་གྱུར་ཅིག །མཁས་ཤིང་<line/>
དོན་གྱི་ཚུལ་ལ་ཤེས་གྱུར་ནས། །ཡེ་ཤེས་མཁྱེན་ལྡན་ཆོས་རབ་བསྔགས་གྱུར་ཅིང༌། །འགྲོ་ཀུན་སངས་རྒྱས་ཇི་བཞིན་གྱུར་ཅིག་ཅེས། །དགེ་བ་དེ་དག་མཉམ་པ་ཉིད་དུ་བསྔོ། །དེ་<line/>
</page>
<page index="681" id="340B">དག་ཆོས་རྣམས་གསོག་ཏུ་འཇལ་བྱེད་དེ། །འགྲོ་བ་ཐམས་ཅད་སྟོང་པར་རྣམ་རིག་ནས། །བྱེད་པ་མེད་ཅིང་བྱེད་པོ་གང་ཡང་མེད། །འགྲོ་བ་རྣམས་ཀྱི་ལས་ཀྱང་ཆུང་མི་ཟ། །ཆོས་རྣམས་<line/>
ཞི་ཞིང་འཇིག་རྟེན་མ་ཞི་བར། །རྟོག་མེད་སེམས་ཀྱིས་དེ་ལྟར་འཇལ་བྱེད་ཅིང༌། །འཇིག་རྟེན་དེ་དག་རྣམ་པར་རྟོག་ཤེས་ཀྱང༌། །རྣམ་པར་རྟོག་ཅིང་ཡོངས་སུ་བསྔོ་མི་བྱེད། །བདེ་<line/>
གཤེགས་སྐུར་བགྲང་ལུས་དང་ལྡན་པ་རྣམས། །རྒྱལ་བ་རྣམས་ཀྱི་ཆོས་ལས་སྐྱེས་པའི་སྲས། །དེ་དག་འཇིག་རྟེན་འདི་ལ་ཐེ་ཚོམ་མེད། །རྒྱལ་སྲས་དེ་དག་དེ་ལྟར་ཡོངས་སུ་བསྔོ། །<line/>
འགྲོ་བ་ཐམས་ཅད་མཉམ་པ་ཉིད་དུ་རྗེས་སུ་སོང་བ་ཞེས་བྱ་བ་སྟེ། ཡོངས་སུ་བསྔོ་བ་བདུན་པའོ། །ཀྱེ་རྒྱལ་བའི་སྲས་དག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་<line/>
ཡོངས་སུ་བསྔོ་བ་དེ་བཞིན་ཉིད་ཀྱི་མཚན་ཉིད་ཀྱི་རང་བཞིན་ཞེས་བྱ་བ་བརྒྱད་པ་གང་ཞེ་ན། ཀྱེ་རྒྱལ་བའི་སྲས་དག །དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་དཀར་པོ་<line/>
སྤྱོད་པ་ལ་རབ་ཏུ་བརྩོན་པའི་སེམས་དང་ལྡན་པ། སྙིང་རྗེ་ཆེན་པོ་ཤིན་ཏུ་གསལ་བར་བྱ་བ་ལ་རབ་ཏུ་ཞུགས་པ། ལྷག་པའི་བསམ་པ་ཆེན་པོ་རིན་པོ་ཆེ་རབ་ཏུ་ཐོབ་པ། སངས་རྒྱས་ཐམས་<line/>
ཅད་ཡིད་ལ་བྱ་བ་ལ་བརྩོན་པ། ཆོས་དཀར་པོ་ཐམས་ཅད་ཡོངས་སུ་བསྔོ་བ་རྒྱུན་མི་འཆད་པའི་སེམས་དང་ལྡན་པ། བྱང་ཆུབ་སེམས་དཔའི་ལམ་གྱི་བསམ་པས་དགེ་བའི་རྩ་བ་<line/>
</page>
<page index="682" id="341A">༄༅། །དམ་པ་བཟང་པོ་མངོན་པར་སྒྲུབ་པ་ལ་མཁས་པ། ཡོན་ཏན་དང་ཡེ་ཤེས་ལ་རབ་ཏུ་བརྩོན་པའི་ཡིད་ལ་བྱེད་པ་ཅན། ཁ་ལོ་སྒྱུར་བ། དགེ་བའི་རྩ་བ་<line/>
ཐམས་ཅད་ཡེ་ཤེས་ཀྱིས་ཡོངས་སུ་བསྔོ་བའི་ཚུལ་ལ་མཁས་པ། དགེ་བའི་རྩ་བ་ཐམས་ཅད་ལ་ཡང་དག་པར་སེམས་དཔའི་མིག་དང་ལྡན་པ། ཡེ་ཤེས་དང༌། མངོན་པར་<line/>
ཤེས་པ་ཤིན་ཏུ་རྒྱ་ཆེ་བ་དང་ལྡན་པ། དྲན་པ་དང་ཤེས་བཞིན་ཅན། བརྟན་ཞིང་མི་གཡོ་བའི་སེམས་དང་ལྡན་པ། རྨོངས་པ་མེད་པ། དྲན་པ་ཉེ་བར་གཞག་པ། ཁོང་ནས་སྙིང་<line/>
བརྩེ་བ་དང་ལྡན་པ། ལས་ལ་ཐུབ་པ་མེད་པ། ཡེ་ཤེས་ལ་དམིགས་པ་ཐམས་ཅད་ལས་ཕྱིར་མི་ལྡོག་པ། ཐེག་པ་ཆེན་པོའི་སེམས་ཀྱིས་དཔའ་བ། འགྲོ་བ་ཐམས་ཅད་བདེ་<line/>
བར་བྱ་བའི་དགེ་བའི་རྩ་བ་རབ་ཏུ་ཐོབ་པ། དགེ་བའི་རྩ་བ་སྐྱོན་མེད་པ་ཡང་དག་པར་གསོག་ཅིང་དགེ་བའི་རྩ་བ་རྣམ་པ་ཐ་དད་པ་མཐའ་ཡས་པ་ཉེ་བར་སྒྲུབ་པ་དང༌། དམིགས་<line/>
པར་བྱེད་པ་དང༌། ཡོངས་སུ་རྫོགས་པར་བྱེད་པ་དང༌། ཡོངས་སུ་དག་པར་བྱེད་པ་དང༌། ནན་ཏན་དུ་བྱེད་པ་དང༌། མངོན་པར་བརྩོན་པར་བྱེད་པ་དང༌། ཡོངས་སུ་སྤྱོད་ཅིང་སེམས་<line/>
པ་དང༌། ཡང་དག་པར་སྦྱོང་བ་དང༌། རབ་ཏུ་སྟོན་པའི་ཚེ་དགེ་བའི་རྩ་བ་སྒོ་རྣམ་པ་ཐ་དད་པ་གཞན་དང་གཞན་གྱི་མཚན་ཉིད་སྣ་ཚོགས་དང་ལྡན་པ། དངོས་པོ་གཞན་དང་<line/>
</page>
<page index="683" id="341B">གཞན་ལས་བྱུང་བ་རྣམ་པ་སྣ་ཚོགས་སུ་བཀོད་པར་གྱུར་པ། ཡང་དག་པར་སྤྱོད་པ་དུ་མ་དང༌། བརྗོད་པ་མཐའ་ཡས་པའི་ཚུལ་གྱིས་རྣམ་པར་བརྟགས་པ། དགེ་བའི་རྩ་བ་<line/>
རྣམ་པ་སྣ་ཚོགས་སུ་ཡང་དག་པར་སྤྱད་ཅིང་ཚད་མེད་པར་རྣམ་པར་ཕྱེ་བ་ལས་བྱུང་བ། སྟོབས་བཅུར་འགྲོ་བའི་སེམས་ཀྱི་བྱིན་གྱིས་བརླབས་པ་དེ་དག་དམིགས་པ་རྣམ་པ་སྣ་ཚོགས་<line/>
ལ་རབ་ཏུ་བརྩོན་པ། གཉིས་སུ་མེད་པའི་ཐམས་ཅད་མཁྱེན་པ་ཉིད་ལ་ཚུལ་གྱི་རྒྱུད་གཅིག་ཏུ་གྱུར་པས་འདི་ལྟར་ཡོངས་སུ་བསྔོ་སྟེ། དགེ་བའི་རྩ་བ་འདིས་བྱང་ཆུབ་སེམས་དཔའི་སྤྱོད་<line/>
པ་ལ་བརྩོན་པ་རྣམས་ཀྱི་ཆགས་པ་མེད་པའི་ལུས་ཡོངས་སུ་རྫོགས་པར་གྱུར་ཅིག །བྱང་ཆུབ་སེམས་དཔའི་སྤྱོད་པ་ལ་གནས་པ་རྣམས་ཀྱི་ཆགས་པ་མེད་པའི་ངག་ཡོངས་སུ་དག་པར་<line/>
གྱུར་ཅིག །ཐེག་པ་ཆེན་པོ་ལ་གནས་པའི་སྤྱོད་པ་ཐོབ་པར་བྱ་བའི་ཕྱིར་ཆགས་པ་མེད་པའི་སེམས་ཡོངས་སུ་གྲུབ་པར་གྱུར་ཅིག །བྱང་ཆུབ་སེམས་དཔའ་ཐམས་ཅད་ཀྱི་སྤྱོད་པ་རྣམ་<line/>
པར་དག་པའི་ཕྱིར་བསྒྲིབས་པ་མེད་པའི་སེམས་ཡོངས་སུ་རྫོགས་པར་གྱུར་ཅིག །འགྲོ་བ་མཐའ་དང་དབུས་མེད་པ་ཐམས་ཅད་རྒྱས་པར་དགང་བའི་ཕྱིར་སྦྱིན་པ་ཆེན་པོ་མཐའ་ཡས་པའི་<line/>
སེམས་བསྐྱེད་པ་རབ་ཏུ་ཐོབ་པར་གྱུར་ཅིག །ཟིལ་གྱིས་མི་ནོན་པའི་སེམས་རབ་ཏུ་འཐོབ་པའི་ཕྱིར་ཆོས་ལ་དབང་བསྒྱུར་བའི་སེམས་ཀྱིས་ཆོས་ཀྱིས་སྣང་བ་ཐམས་ཅད་སྟོན་པར་གྱུར་ཅིག །<line/>
</page>
<page index="684" id="342A">༄༅། །བྱང་ཆུབ་ཏུ་སེམས་བསྐྱེད་པའི་སྣང་བ་རབ་ཏུ་འཐོབ་པའི་ཕྱིར་ཡེ་ཤེས་ཀྱི་འབྱུང་གནས་དང་མངོན་པར་ཤེས་པ་ཐམས་ཅད་རྣམ་པར་དག་པར་གྱུར་ཅིག །<line/>
སངས་རྒྱས་རྗེས་སུ་དྲན་པ་རབ་ཏུ་འཐོབ་པའི་ཕྱིར་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་རྗེས་སུ་དྲན་པ་རྣམ་པར་དག་པར་གྱུར་ཅིག །ལྟོས་པ་<line/>
མེད་པར་ཡོངས་སུ་འབྱུང་བའི་ཕྱིར་འཁོན་མེད་པར་གནས་པའི་ལྷག་པའི་བསམ་པ་ཡོངས་སུ་རྫོགས་པར་གྱུར་ཅིག །སྟོབས་བཅུའི་ཡེ་ཤེས་ལ་རབ་ཏུ་དགོད་པའི་ཕྱིར་འགྲོ་<line/>
བ་ཐམས་ཅད་ཉེ་བར་བླངས་པས་ཁྱབ་པར་བྱ་བ་རྒྱུན་ཆད་པ་མེད་པར་གྱུར་ཅིག །གོས་པ་མེད་པར་འཇིག་རྟེན་གྱི་ཁམས་སུ་གནས་པར་བྱ་བའི་ཕྱིར་འཇིག་རྟེན་གྱི་ཁམས་ཐམས་<line/>
ཅད་དུ་རྒྱུ་བའི་ཏིང་ངེ་འཛིན་རབ་ཏུ་ཐོབ་པར་གྱུར་ཅིག །སེམས་ཅན་མཐའ་ཡས་པ་གདུལ་བ་རྒྱུན་ཆད་པ་མེད་པར་བྱ་བའི་ཕྱིར་འཇིག་རྟེན་གྱི་ཁམས་ཐམས་ཅད་དུ་གནས་པར་བྱ་<line/>
བས་མི་སྐྱོ་བར་གྱུར་ཅིག །བྱང་ཆུབ་སེམས་དཔའ་བསམ་གྱིས་མི་ཁྱབ་པ་རབ་ཏུ་བསྒྲུབ་པའི་ཕྱིར་བསམ་པའི་རང་བཞིན་མཐའ་དང་དབུས་མེད་པ་མངོན་པར་སྒྲུབ་པ་ལ་མཁས་པར་<line/>
གྱུར་ཅིག །རྣམ་པ་ཐ་དད་པའི་ཕྱོགས་སུ་ཡེ་ཤེས་ཀྱིས་འཇུག་པ་ཡོངས་སུ་རྫོགས་པར་བྱ་བའི་ཕྱིར་འཇིག་རྟེན་གྱི་ཁམས་ཐམས་ཅད་ལ་རྨོངས་པ་མེད་པའི་ཡེ་ཤེས་དང་ལྡན་པར་<line/>
</page>
<page index="685" id="342B">གྱུར་ཅིག །ཡེ་ཤེས་དང་མངོན་པར་ཤེས་པ་ལ་དབང་བསྒྱུར་བར་བྱ་བའི་ཕྱིར་སེམས་སྐད་ཅིག་གིས་འབྱུང་བས་འཇིག་རྟེན་གྱི་ཁམས་རྣམ་པར་དག་པ་ཐམས་ཅད་ཡོངས་སུ་རྒྱས་པར་<line/>
གྱུར་ཅིག །འཇིག་རྟེན་ཐམས་ཅད་མཐོང་བ་རྣམ་པར་དག་པ་རབ་ཏུ་འཐོབ་པར་བྱ་བའི་ཕྱིར་ཆོས་ཐམས་ཅད་ལ་འཇུག་པའི་རང་བཞིན་ཡོངས་སུ་རྫོགས་པར་གྱུར་ཅིག །ཐ་དད་པ་མེད་<line/>
པའི་ཡེ་ཤེས་དམ་པ་འཐོབ་པའི་ཕྱིར་ཞིང་གཅིག་ཞིང་ཐམས་ཅད་དུ་རྗེས་སུ་རྟོགས་པའི་ཡེ་ཤེས་དང་ལྡན་པར་གྱུར་ཅིག །སེམས་ཅན་བརྗོད་དུ་མེད་པ་གདུལ་ཞིང་བྱིན་གྱིས་བརླབ་པའི་<line/>
ཕྱིར་ཞིང་ཐམས་ཅད་བྱིན་གྱིས་རློབ་པའི་བྱང་ཆུབ་སེམས་དཔའི་བྱིན་གྱི་རླབས་མཐོང་བ་ཡོངས་སུ་རྫོགས་པར་གྱུར་ཅིག །སངས་རྒྱས་ཀྱི་ཞིང་ཐམས་ཅད་ཚད་མེད་པར་བྱ་བའི་ཕྱིར་ཆོས་<line/>
ཀྱི་དབྱིངས་ཚད་མེད་པ་སངས་རྒྱས་ཀྱི་ཞིང་གཅིག་ཏུ་མངོན་པར་མོས་པར་གྱུར་ཅིག །སངས་རྒྱས་ཀྱི་ཞིང་ཐམས་ཅད་ཡེ་ཤེས་ཀྱི་མཐོང་བ་དམ་པ་འཐོབ་པར་བྱ་བའི་ཕྱིར་སངས་རྒྱས་<line/>
ཀྱི་ཞིང་ཐམས་ཅད་དུ་འགྲོ་བའི་ཡེ་ཤེས་ཀྱི་བྱིན་གྱི་རླབས་རབ་ཏུ་ཐོབ་པར་གྱུར་ཅིག །ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་དེ་དག་ཞིང་གི་རྣམ་པའི་<line/>
ཕྱིར་ཡོངས་སུ་བསྔོའོ། །འགྲོ་བ་ཐམས་ཅད་རྒྱས་པར་དགང་བའི་ཕྱིར་ཡོངས་སུ་བསྔོའོ། །ཡེ་ཤེས་ཀྱིས་རྣམ་པར་སྤྱད་ཅིང་བྱིན་གྱིས་བརླབ་པའི་ཕྱིར་ཡོངས་སུ་བསྔོའོ། །ཇི་ལྟར་བདག་<line/>
</page>
<page index="686" id="343A">༄༅། །གི་ཕྱིར་ཡོངས་སུ་བསྔོ་བ་དེ་ལྟར་སེམས་ཅན་ཐམས་ཅད་ཀྱི་ཕྱིར་ཡང་ཡོངས་སུ་བསྔོ་སྟེ། འདི་ལྟར་སེམས་ཅན་དམྱལ་བའི་ངན་སོང་དགག་པའི་<line/>
ཕྱིར་ཡོངས་སུ་བསྔོའོ། །བྱོལ་སོང་གི་སྐྱེ་གནས་ཀྱི་ངན་སོང་མེད་པར་བྱ་བའི་ཕྱིར་ཡོངས་སུ་བསྔོའོ། །གཤིན་རྗེའི་འཇིག་རྟེན་གྱི་ངན་སོང་རྒྱུན་གཅད་པའི་ཕྱིར་ཡོངས་སུ་བསྔོའོ།།<line/>
སེམས་ཅན་ཐམས་ཅད་ཀྱི་སྒྲིབ་པའི་ལས་རྒྱུན་གཅད་པའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་སེམས་མཉམ་པའི་ཡེ་ཤེས་ཐོབ་པར་བྱ་བའི་ཕྱིར་ཡོངས་སུ་བསྔོའོ། །<line/>
དགྲ་ཐམས་ཅད་དང་མཛའ་བ་ཐམས་ཅད་བདེ་བ་ཐམས་ཅད་ལ་གཟུད་པའི་ཡེ་ཤེས་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་མངོན་དུ་གྱུར་པའི་<line/>
ཡེ་ཤེས་ཀྱི་སྣང་བ་ཡང་དག་པར་བསྟན་པ་རྣམ་པར་དགེ་བར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་གྱི་དོན་བསམ་གྱིས་མི་ཁྱབ་པའི་ཡེ་ཤེས་རྟོགས་པ་ཡོངས་སུ་རྫོགས་<line/>
པར་བྱ་བའི་ཕྱིར་ཡོངས་སུ་བསྔོའོ། །ལྷག་པའི་བསམ་པ་རྡུལ་མེད་པའི་བྱང་ཆུབ་ཀྱི་སེམས་དང་ཡེ་ཤེས་ཚད་མེད་པ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །སེམས་<line/>
ཅན་ཐམས་ཅད་བདེ་བའི་ལམ་བསྟན་པར་མཉམ་དུ་ཡོངས་སུ་བསྔོ་བའི་ཕྱིར་ཡོངས་སུ་བསྔོའོ། །ཡང་དག་པའི་སེམས་ལ་བརྩོན་པའི་བྱང་ཆུབ་སེམས་དཔའ་སེམས་དཔའ་ཆེན་<line/>
</page>
<page index="687" id="343B">པོ་དེ་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་ལ་རྣམ་པར་བྱང་བའི་སྤྲིན་གྱི་ཆར་དབབ་པའི་ཚུལ་དང༌། སེམས་ཅན་ཐམས་ཅད་ལ་བསོད་ནམས་ཀྱི་ཞིང་དུ་དམིགས་<line/>
པའི་ཚུལ་དང༌། སེམས་ཅན་ཐམས་ཅད་བྱང་ཆུབ་ཀྱི་སེམས་ཀྱི་ཁོངས་སུ་གཏོགས་པའི་ཡོངས་སུ་བསྔོ་བས་སྲུང་བའི་བྱིན་གྱི་རླབས་ཀྱིས་བསྒྲིབས་པ་ཐམས་ཅད་དང་མི་འགྲོགས་<line/>
བར་བྱ་བའི་ཕྱིར་ཡོངས་སུ་བསྔོའོ། །བསྒྲིབས་པ་མེད་པའི་དབྱིངས་ལ་གནས་པར་ཡོངས་སུ་བསྔོའོ། །ཡེ་ཤེས་དང་མངོན་པར་ཤེས་པ་ཆགས་པ་མེད་པས་སེམས་ཅན་ཐམས་ཅད་ཀྱིས་<line/>
ཡེ་ཤེས་མཐོང་བ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །སེམས་ཅན་ཐམས་ཅད་ཀྱིས་ལུས་ཀྱི་རྗེས་སུ་འགྲོ་བའི་རྣམ་པར་འཕྲུལ་པ་ཡོངས་སུ་རྫོགས་པར་བྱ་བའི་ཕྱིར་<line/>
ཡོངས་སུ་བསྔོའོ། །སེམས་ཅན་ཐམས་ཅད་དོན་ཡོད་པའི་དགེ་བའི་རྩ་བ་རྣམ་པའི་མཆོག་ཐམས་ཅད་དང་ལྡན་པའི་ཡེ་ཤེས་ཀྱིས་ཕན་འདོགས་པར་བྱ་བའི་ཕྱིར་ཡོངས་སུ་བསྔོའོ། །འགྲོ་<line/>
བ་ཐམས་ཅད་ཡོངས་སུ་སྡུད་པས་འགྲོ་བ་ཐམས་ཅད་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །ཐམས་ཅད་མཁྱེན་པ་ཉིད་ཀྱི་མཐར་ཐུག་སྟེ་སེམས་ཅན་ཐམས་ཅད་ཀྱིས་<line/>
སེམས་སྒྲིབ་པ་མེད་ཅིང་མི་སྒུལ་བ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་བསྔོའོ། །གང་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་ཡུལ་དགའ་དགའ་ལྟར་འདུག་པ་མཐོང་བའམ།<line/>
</page>
<page index="688" id="344A">༄༅། །བཟའ་ཤིང་གི་ར་བ་དགའ་དགའ་ལྟར་འདུག་པ་དང༌། ལྗང་བ་དགའ་དགའ་ལྟར་འདུག་པ་དང༌། མེ་ཏོག་དགའ་དགའ་ལྟར་འདུག་པ་དང༌།<line/>
སྤོས་ཡིད་དུ་འོང་བ་དང༌། ཤིང་ཏོག་དགའ་དགའ་ལྟར་འདུག་པ་དང༌། གོས་ཡིད་དུ་འོང་བ་དང༌། རིན་པོ་ཆེ་དགའ་དགའ་ལྟར་འདུག་པ་དང༌། རྒྱན་དགའ་དགའ་ལྟར་<line/>
འདུག་པ་དང༌། ལྡུམ་ར་དགའ་དགའ་ལྟར་འདུག་པ་དང༌། གྲོང་ཁྱེར་དགའ་དགའ་ལྟར་འདུག་པ་དང༌། ལྗོངས་དགའ་དགའ་ལྟར་འདུག་པ་དང༌། རྒྱལ་པོའི་གནས་<line/>
དགའ་དགའ་ལྟར་འདུག་པ་དང༌། ཁམས་དགའ་དགའ་ལྟར་འདུག་པ་དང༌། ཡུལ་དགའ་དགའ་ལྟར་འདུག་པ་དང༌། རྒྱལ་པོའི་སྲིད་དགའ་དགའ་ལྟར་འདུག་པ་དང༌།<line/>
དབང་དགའ་དགའ་ལྟར་བསྒྱུར་བ་དང༌། ཕྱོགས་དགའ་དགའ་ལྟར་འདུག་པ་དང༌། འཁོར་དགའ་དགའ་ལྟར་འདུག་པ་དང༌། འབྲོག་དགའ་དགའ་ལྟར་འདུག་པ་དག་<line/>
མཐོང་ན། བྱང་ཆུབ་སེམས་དཔའ་ཐབས་དང་ཡེ་ཤེས་ལ་བརྩོན་པ། བསོད་ནམས་དམ་པས་བྱུང་བ། དགེ་བའི་རྩ་བ་དོན་དུ་གཉེར་བ། འགྲོ་བ་ཀུན་ཏུ་བག་ཡོད་པར་<line/>
སྤྱོད་པ། ལེགས་པར་བསྟན་པའི་དགེ་བའི་རྩ་བ་ལ་བརྩོན་པ། རྒྱ་མཚོ་ལྟ་བུ་ཤིན་ཏུ་དབེན་པ། དགེ་བའི་རྩ་བ་ཟད་མི་ཤེས་པ་ཐམས་ཅད་དང་ལྡན་པ། བསོད་ནམས་ཀྱི་<line/>
</page>
<page index="689" id="344B">འབྱུང་གནས་དང་ལྡན་པ། དགེ་བའི་རྩ་བ་ཐམས་ཅད་མི་དད་པ་ལ་མཁས་པས་ཡོངས་སུ་བསྔོ་བ། རྣམ་པ་མཐའ་ཡས་པའི་དགེ་བའི་རྩ་བ་ཐམས་ཅད་བསྔོ་བ་མཐོང་བ་དང༌། རྣམ་<line/>
པར་སྤྱོད་པའི་ཡེ་ཤེས་དང་ལྡན་པ། སེམས་ཅན་ཐམས་ཅད་ལ་སེམས་པས་དམིགས་པ། ཆུད་མི་ཟ་བའི་དགེ་བའི་རྩ་བ་དང་ལྡན་པ། སེམས་ཅན་ཐམས་ཅད་ཀྱི་ཚད་ཀྱིས་ཀླས་པར་རྒྱུན་<line/>
མི་ཆད་ཅིང༌། དེ་བཞིན་ཉིད་དང་མཉམ་པའི་དགེ་བའི་རྩ་བ་དང་ལྡན་པ། དགེ་བའི་རྩ་བ་དེ་དག་འདི་ལྟར་ཡོངས་སུ་བསྔོ་སྟེ། སེམས་ཅན་ཐམས་ཅད་ཆོས་ཉིད་ཇི་ལྟ་བ་བཞིན་དུ་<line/>
ཡོངས་སུ་འཛིན་པའི་ཆོས་ཉིད་ཀྱི་ངང་ཚུལ་ཅན་དུ་གྱུར་ཏེ་སངས་རྒྱས་མཐོང་བའི་དགའ་བ་རབ་ཏུ་ཐོབ་ཅིང་སེམས་ཅན་གྲངས་མེད་པ་ཐམས་ཅད་དེ་བཞིན་ཉིད་དང་མཉམ་པར་རྣམ་<line/>
པར་དག་པར་གྱུར་ཅིག །ཅེས་དེ་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་དགའ་དགའ་ལྟར་འདུག་པ་མཐོང་བ་དེ་དག་ཐམས་ཅད་སེམས་ཅན་ཐམས་ཅད་ལ་ཡོངས་<line/>
སུ་བསྔོས་ནས་སངས་རྒྱས་ཀྱི་ཞིང་ཐམས་ཅད་སངས་རྒྱས་ཐམས་ཅད་བསྙེན་བཀུར་བ་ཡོངས་སུ་རྫོགས་པས་མདངས་དགའ་བ་དང༌། ཞིང་ཐམས་ཅད་ཉེ་བའི་ཉོན་མོངས་པ་མེད་ཅིང་<line/>
རྣམ་པར་དག་པས་མདངས་དགའ་བ་དང༌། སེམས་ཅན་ཐམས་ཅད་ལ་སངས་རྒྱས་ཀྱི་ཆོས་ཐམས་ཅད་ཡང་དག་པར་བསྟན་པས་མདངས་དགའ་བ་དང༌། བྱང་ཆུབ་སེམས་དཔའི་སྤྱོད་<line/>
</page>
<page index="690" id="345A">༄༅། །པ་ཐམས་ཅད་ཡོངས་སུ་གཟུང་བ་རབ་ཏུ་ཐོབ་པས་མདངས་དགའ་བ་དང༌། དགེ་བའི་བཤེས་གཉེན་ཐམས་ཅད་ལ་ཞེ་སྡང་མེད་པའི་མིག་གིས་བལྟ་བས་<line/>
མདངས་དགའ་བ་དང༌། དངོས་པོ་ཐམས་ཅད་ཡིད་དུ་འཐད་པ་མཐོང་བས་མདངས་དགའ་བ་དང༌། སེམས་ཅན་ཐམས་ཅད་ཡང་དག་པར་གཟུང་བ་རབ་ཏུ་ཐོབ་པས་མདངས་<line/>
དགའ་བ་དང༌། སངས་རྒྱས་ཀྱི་ཆོས་ཐམས་ཅད་ལ་ཆོས་ཀྱི་སྣང་བ་ཐམས་ཅད་རབ་ཏུ་ཐོབ་པས་མདངས་དགའ་བ་དང༌། སེམས་ཅན་ཐམས་ཅད་ལ་གཏོང་བའི་སེམས་ཀྱིས་<line/>
སྦྱིན་པ་བྱེད་པས་མདངས་དགའ་བ་དང༌། ཆོས་ཐམས་ཅད་འཇིགས་པ་མེད་པར་སེམས་ཅན་ཐམས་ཅད་ལ་རབ་ཏུ་སྟོན་པས་མདངས་དགའ་བ་དང༌། བྱང་ཆུབ་སེམས་<line/>
དཔའི་ཏིང་ངེ་འཛིན་ཐམས་ཅད་རབ་ཏུ་ཐོབ་པས་མདངས་དགའ་བ་དང༌། བྱང་ཆུབ་སེམས་དཔའ་ཐམས་ཅད་ཀྱི་གཟུངས་འཛིན་པས་མདངས་དགའ་བ་དང༌། བྱང་ཆུབ་<line/>
སེམས་དཔའ་ཐམས་ཅད་ཀྱི་ཡེ་ཤེས་མཐའ་ཡས་པས་རྣམ་པར་སྤྱད་པས་མདངས་དགའ་བ་དང༌། བྱང་ཆུབ་སེམས་དཔའ་ཐམས་ཅད་ཀྱི་རྣམ་པར་འཕྲུལ་བ་ཡང་དག་<line/>
པར་སྟོན་པས་མདངས་དགའ་བ་དང༌། དེ་བཞིན་གཤེགས་པའི་དཀྱིལ་འཁོར་ཐམས་ཅད་ཀྱིས་ཤིན་ཏུ་བསྟན་པ་ཡང་དག་པར་སྟོན་པས་མདངས་དགའ་བ་དང༌། ཚིག་<line/>
</page>
<page index="691" id="345B">གི་རབ་ཏུ་ཕྱེ་བ་ཐམས་ཅད་ལ་མཁས་པས་བསྟན་པ་ཡང་དག་པར་སྟོན་པས་མདངས་དགའ་བ་དང༌། སྙིང་རྗེ་ཆེན་པོ་རབ་ཏུ་ཐོབ་པས་མདངས་དགའ་བ་དང༌། བྱང་ཆུབ་ཏུ་<line/>
སེམས་སྐྱེ་བ་གསར་པ་གསར་པས་དབང་པོ་དགའ་བར་གྱུར་ཏེ་མདངས་དགའ་བ་དང༌། སངས་རྒྱས་ཐམས་ཅད་ཀྱི་རིགས་སུ་ཆུད་པས་མདངས་དགའ་བ་དང༌། སེམས་ཅན་<line/>
གྱི་ཁམས་ཐམས་ཅད་འདུལ་བ་རྒྱུན་མི་ཆད་པས་མདངས་དགའ་བ་དང༌། བྱང་ཆུབ་སེམས་དཔའ་ཐམས་ཅད་ཀྱི་སྤོབས་པ་མི་ཟད་པས་ཆོས་ཐམས་ཅད་རབ་ཏུ་སྟོན་པས་མདངས་<line/>
དགའ་བ་དང༌། འཇིག་རྟེན་གྱི་ཁམས་རེ་རེ་ཡང་བརྗོད་དུ་མེད་པའི་བསྐལ་པར་གནས་པས་ཡོངས་སུ་མི་སྐྱོ་ཞིང་མདངས་དགའ་བ་དང༌། སངས་རྒྱས་ཀྱི་ཆོས་མཐའ་ཡས་པའི་ཚུལ་ལ་<line/>
སྒོ་མཉམ་པས་འཇུག་པས་མདངས་དགའ་བ་དང༌། རྩ་བ་མེད་པའི་ཆོས་ཐམས་ཅད་ཆགས་པ་མེད་པའི་ཚུལ་ལ་རབ་ཏུ་འཇུག་པས་མདངས་དགའ་བ་དང༌། འདོད་ཆགས་མེད་པ་དང་<line/>
མཉམ་པའི་ཆོས་ཐམས་ཅད་ཀྱི་སྒྲིབ་པ་ཡོངས་སུ་སྤང་བའི་ཕྱིར་མི་གཉིས་པའི་དབྱིངས་ཁོང་དུ་ཆུད་པས་མདངས་དགའ་བ་དང༌། འདོད་ཆགས་དང་བྲལ་བའི་མཐའ་དང་མཉམ་པའི་<line/>
ཆོས་ཐམས་ཅད་ལ་བདེན་པའི་མཐའ་ཇི་ལྟ་བ་བཞིན་དུ་རབ་ཏུ་འཇུག་པས་མདངས་དགའ་བ་དང༌། བྱང་ཆུབ་སེམས་དཔའ་ཐམས་ཅད་ཀྱི་རྩོད་པ་མེད་པ་ཡོངས་སུ་རྫོགས་པས་མདངས་<line/>
</page>
<page index="692" id="346A">༄༅། །དགའ་བ་དང༌། བསམ་པ་རྡོ་རྗེའི་སྙིང་པོ་ལྟ་བུས་ཐམས་ཅད་མཁྱེན་པའི་བརྩོན་འགྲུས་རྣམ་པར་དག་པ་ཡོངས་སུ་རྫོགས་པས་མདངས་དགའ་བ་དང༌། དགེ་<line/>
བའི་རྩ་བ་ཐམས་ཅད་ལ་བར་དུ་གཅོད་པའི་དགྲ་རབ་ཏུ་གདུལ་བ་ཡོངས་སུ་རྫོགས་པས་མདངས་དགའ་བ་དང༌། འགྲོ་བ་ཐམས་ཅད་དུ་ཁྱབ་པའི་ཐམས་ཅད་མཁྱེན་པའི་ཚུལ་གྱི་སྒོ་<line/>
མངོན་པར་འཚང་རྒྱ་བ་ཡང་དག་པར་བསྟན་པ་ཡོངས་སུ་རྫོགས་པས་མདངས་དགའ་བར་བྱ་བའི་ཕྱིར་ཡོངས་སུ་བསྔོ་སྟེ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཡེ་ཤེས་<line/>
ཀྱི་སྣང་བ་རབ་ཏུ་ཐོབ་པ། དགེ་བའི་བཤེས་གཉེན་གྱིས་ཡོངས་སུ་བཟུང་བ། དེ་བཞིན་གཤེགས་པའི་ཉི་མས་སེམས་ཤིན་ཏུ་སྣང་བར་བྱས་པ། རྨོངས་པ་མེད་པའི་ཆོས་ལ་རབ་ཏུ་<line/>
བརྩོན་པ། ཡེ་ཤེས་ཀྱི་ལས་ལ་ཞུགས་པ། ཡེ་ཤེས་ཀྱི་ས་ལ་ཤིན་ཏུ་བསླབ་པ། ཆོས་ཀྱི་དབྱིངས་ཐམས་ཅད་དུ་དགེ་བའི་རྩ་བ་རྣམ་པར་བཀྲམ་པ། ཡོངས་སུ་བསྔོ་བའི་ཡེ་ཤེས་དང་<line/>
ལྡན་པ། བྱང་ཆུབ་སེམས་དཔའི་དགེ་བའི་རྩ་བ་རྒྱ་མཚོ་ཐམས་ཅད་ཀྱི་གཏིང་རྙེད་པ། ཡེ་ཤེས་ཀྱི་རིགས་པ་དམ་པ་ལ་ཞུགས་པ། དགེ་བའི་རྩ་བ་རྣམ་པ་ཐ་དད་པ་འབྱམས་ཀླས་པ་ཐམས་<line/>
ཅད་ཀྱི་ཡེ་ཤེས་ལ་འཇུག་པ་དང་ལྡན་པ་དེ་འཇིག་རྟེན་ཐམས་ཅད་དུ་གནས་མེད་པར་འགྲོ་བའི་སེམས་དང༌། སེམས་ཅན་གྱི་ཁམས་ཐམས་ཅད་ལ་མངོན་པར་ཆགས་པས་མི་གནས་<line/>
</page>
<page index="693" id="346B">པའི་བསམ་པ་དང༌། ཆོས་ཐམས་ཅད་ལ་རློམ་སེམས་མེད་པའི་ཡིད་ལ་བྱེད་པ་དང༌། སངས་རྒྱས་ཐམས་ཅད་ལ་ཉམས་པ་མེད་པའི་ཡེ་ཤེས་དང༌། མངོན་པར་ཤེས་པ་དང༌། འདས་པ་དང༌། མ་<line/>
བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་དང་མི་འགལ་བའི་ཡོངས་སུ་བསྔོ་བའི་སྒོས་དགེ་བའི་རྩ་བ་ཉེ་བར་བསགས་པ་དེ་དག་ཐམས་ཅད་ཆོས་ཐམས་ཅད་ཀྱི་མཉམ་པ་ཉིད་<line/>
དང་འགལ་བ་མེད་ཅིང༌། དེ་བཞིན་གཤེགས་པའི་མཚན་ཉིད་འཁྲུག་པར་མི་འགྱུར་བ་དང༌། དུས་མཉམ་པ་ཉིད་ལ་རྣམ་པར་དཔྱད་པ་དང༌། སེམས་ཅན་མེད་པར་རྟོགས་པར་<line/>
བྱ་བ་དང༌། དེ་བཞིན་གཤེགས་པའི་བྱང་ཆུབ་ཀྱི་རྗེས་སུ་འབྲང་བ་དང༌། ཆོས་རྣམ་པར་དགོད་པ་ཡང་དག་པར་བརྗོད་པ་དང༌། དོན་ཤེས་པ་ཁོང་དུ་ཆུད་པར་བྱ་བ་དང༌། ཟིལ་གྱིས་<line/>
གནོན་པའི་ས་ཐམས་ཅད་ཀྱི་རྗེས་སུ་འབྲང་བ་དང༌། ཆོས་ཉིད་ཇི་ལྟ་བ་བཞིན་དུ་རྣམ་པར་དཔྱད་པ་དང༌། ཡེ་ཤེས་ཀྱི་དཀྱིལ་འཁོར་ལ་ཡང་དག་པར་སེམས་པ་དང༌། བསམ་པ་ཤིན་ཏུ་<line/>
བརྟན་པ་ཡང་དག་པར་རྫོགས་པར་བྱ་བ་དང༌། ལས་ཐམས་ཅད་ཡང་དག་པར་བསགས་པ་ལ་འཇུག་པ་དང༌། ཆོས་རྣམས་ཀྱི་བདེན་པ་ཉིད་ཡང་དག་པར་བལྟ་བ་དང༌། ཆོས་ཐམས་<line/>
ཅད་ཀྱི་སྐྱོན་མེད་པ་ཉིད་དང༌། ཆོས་ཇི་ལྟ་བ་བཞིན་དུ་སྤྲུལ་པའི་རྒྱུད་པ་ལྡན་པ་ལ་རབ་ཏུ་འཇུག་པར་བྱ་བའི་ཕྱིར་ཆོས་ཐམས་ཅད་ཀྱི་རང་བཞིན་དངོས་པོ་མེད་པར་ཁོང་དུ་ཆུད་པར་བྱ་བ་<line/>
</page>
<page index="694" id="347A">༄༅། །དང༑ དོན་ཐམས་ཅད་རྣམ་པ་སྣ་ཚོགས་སུ་འབྱུང་བ་ལ་རྣམ་པར་དཔྱོད་པ་དང༌། བརྗོད་པ་ཐམས་ཅད་ལ་གནས་མེད་པར་ཤིན་ཏུ་བསྒྲུབས་པ་དང༌།<line/>
གནས་ཐམས་ཅད་རྐྱེན་སྣ་ཚོགས་ཀྱིས་བྱུང་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པར་བྱ་བ་དང༌། ཡོངས་སུ་བསྔོ་བ་རྣམ་པར་དབེན་པ་ལ་རབ་ཏུ་དཔྱོད་པ་<line/>
དང༑ ཆོས་ཐམས་ཅད་ཚུལ་གཅིག་ཏུ་ཡང་དག་པར་བལྟ་བ་དང༌། ཚུལ་མཐའ་ཡས་པའི་ཆོས་ཐམས་ཅད་དང་འགལ་བ་མེད་པར་བྱ་བ་དང༌། ཡོངས་སུ་བསྔོ་བ་ལ་<line/>
མཁས་པའི་བྱང་ཆུབ་སེམས་དཔའ་ཐམས་ཅད་ལ་འགྲོགས་པས་བསྙེན་པ་དང༌། དགེ་བའི་རྩ་བ་ཐམས་ཅད་ཡོངས་སུ་བསྔོ་བས་འགྲོ་བ་ཐམས་ཅད་ཡང་དག་པར་<line/>
གཟུང་བ་དང༌། འདས་པ་དང༌། མ་འོངས་པ་དང༌། ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་ཀྱི་ཡོངས་སུ་བསྔོ་བ་ཁོང་དུ་ཆུད་པར་བྱེད་ཅིང་ཡོངས་སུ་བསྔོ་<line/>
སྟེ༑ དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་འཇིགས་པ་མེད་པའི་སེམས་ཀྱིས་སངས་རྒྱས་ཀྱི་ཆོས་ཐམས་ཅད་ལ་ཡོངས་སུ་བསྔོའོ། །ཚད་མེད་པའི་<line/>
སེམས་ཀྱིས་སེམས་ཅན་ཐམས་ཅད་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །བདག་གིར་བྱ་བ་མེད་པའི་སེམས་ཀྱིས་ཕྱོགས་ཐམས་ཅད་ལ་ཡོངས་སུ་<line/>
</page>
<page index="695" id="347B">བསྔོའོ༑ ༑ཁྱད་པར་མེད་པའི་སེམས་ཀྱིས་འཇིག་རྟེན་ཐམས་ཅད་ལ་ཡོངས་སུ་བསྔོ་སྟེ། དགེ་བའི་རྩ་བ་དེ་ཡུལ་དང༌། སྤྱོད་ཡུལ་ཐམས་ཅད་དང༌། འཇིག་རྟེན་ཐམས་ཅད་ཀྱིས་<line/>
གོས་པ་མེད་པའི་ཕྱིར་ཡོངས་སུ་བསྔོའོ། །དགེ་བའི་རྩ་བ་དེ་འཇིག་རྟེན་ལས་འདས་པའི་ཆོས་ལ་ཡང་དག་པར་སྤྱོད་པས་ཡོངས་སུ་བསྔོའོ། །དགེ་བའི་རྩ་བ་དེ་འགྲོ་བ་ཐམས་<line/>
ཅད་མི་དམིགས་ཤིང་མི་གནས་པས་ཡོངས་སུ་བསྔོའོ། །དགེ་བའི་རྩ་བ་དེ་ཐམས་ཅད་ཟིལ་གྱིས་གནོན་པའི་ནན་ཏན་བསྟན་པས་ཡང་དག་པར་བསྐྱེད་པས་ཡོངས་སུ་བསྔོའོ།།<line/>
དགེ་བའི་རྩ་བ་དེ་ཆོས་ཀྱི་འབྱུང་གནས་རྣམ་པར་བརྟགས་པ་མེད་པ་མངོན་པར་བསྒྲུབས་པས་ཡོངས་སུ་བསྔོའོ། །དགེ་བའི་རྩ་བ་དེ་དེ་བཞིན་ཉིད་ཀྱི་སྒོ་ཐམས་ཅད་དུ་འགྲོ་<line/>
ཞིང༑ མཐའ་དང་དབུས་མེད་པར་འགྲོ་བས་ཡོངས་སུ་བསྔོའོ། །དེ་བཞིན་ཉིད་ཇི་ལྟ་བ་དེ་བཞིན་དུ་དགེ་བའི་རྩ་བ་དེ་དག་ཆོས་ཐམས་ཅད་ཀྱི་དེ་ཁོ་ན་རབ་ཏུ་རྟོགས་པར་བྱ་བའི་<line/>
ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱི་ངང་ཚུལ་གང་ཡིན་པ་དེའི་ངང་ཚུལ་དུ་གྱུར་པར་དགེ་བའི་རྩ་བ་དེ་དག་ཡོངས་སུ་བསྔོའོ། །དེ་བཞིན་ཉིད་ཀྱི་རང་བཞིན་གང་ཡིན་<line/>
པ་དེ་བཞིན་དུ་དགེ་བའི་རྩ་བ་དེ་དག་ཆོས་ཐམས་ཅད་ཀྱི་རང་བཞིན་རང་བཞིན་མེད་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱི་མཚན་ཉིད་གང་ཡིན་པ་དེ་བཞིན་དུ་དགེ་<line/>
</page>
<page index="696" id="348A">༄༅། །བའི་རྩ་བ་དེ་དག་མཚན་ཉིད་མེད་པའི་ཆོས་ཐམས་ཅད་མཚན་ཉིད་ཀྱིས་ཡང་དག་པར་དམིགས་པའི་ཕྱིར་ཡོངས་སུ་བསྔོའོ། །ཆོས་ཉིད་གང་<line/>
གིས་དེ་བཞིན་ཉིད་རྟོགས་པར་འགྱུར་བ་དེ་བཞིན་དུ་དགེ་བའི་རྩ་བ་དེ་དག་སངས་རྒྱས་ཀྱི་ཆོས་ལས་ཕྱིར་མི་ལྡོག་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱི་སྤྱོད་ཡུལ་<line/>
གང་ཡིན་པ་དེ་བཞིན་དུ་དགེ་བའི་རྩ་བ་དེ་དག་དེ་བཞིན་གཤེགས་པའི་སྤྱོད་ཡུལ་ཁོང་དུ་ཆུད་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱི་ཡུལ་གང་ཡིན་པ་དེ་<line/>
བཞིན་དུ་དགེ་བའི་རྩ་བ་དེ་དག་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་ཀྱི་ཡུལ་ཡུལ་མེད་པའི་རང་བཞིན་དུ་ཁོང་དུ་ཆུད་པ་ཡོངས་སུ་<line/>
རྫོགས་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་གང་ལ་གཞོག་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་ཀྱི་གནས་སུ་འགྱུར་བའི་ཕྱིར་<line/>
ཡོངས་སུ་བསྔོའོ། །དེ་བཞིན་ཉིད་ཇི་ལྟར་རྗེས་སུ་སོང་བ་དེ་བཞིན་དུ་དགེ་བའི་རྩ་བ་དེ་དག་ཕྱི་མའི་མཐར་གྱུར་པའི་བསྐལ་པའི་རྗེས་སུ་འབྲང་ཞིང་རྒྱུན་འཆད་པ་མེད་<line/>
པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཚད་མེད་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་ཀྱི་སེམས་ནམ་མཁའི་དབྱིངས་ལྟར་ཚད་མེད་པར་<line/>
</page>
<page index="697" id="348B">བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱིས་གང་དུ་ཁྱབ་པ་དེ་བཞིན་དུ་དགེ་བའི་རྩ་བ་དེ་དག་འཇིག་རྟེན་གྱི་ཁམས་ཐམས་ཅད་སེམས་གཅིག་གིས་རྒྱས་པར་དགང་<line/>
བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་སྲིད་དུ་རིང་བར་གནས་པ་དེ་བཞིན་དུ་དགེ་བའི་རྩ་བ་དེ་དག་འཇིག་རྟེན་ཐམས་ཅད་དགའ་བ་ཟད་མི་ཤེས་པར་གནས་པར་བྱ་<line/>
བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་རྗེས་སུ་འགྲོ་བ་དེ་བཞིན་དུ་དགེ་བའི་རྩ་བ་དེ་དག་སངས་རྒྱས་ཀྱི་ཆོས་དཔེ་མེད་པ་ཐམས་ཅད་ཡོངས་སུ་རྫོགས་པར་བྱ་བའི་<line/>
ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱི་སྙིང་པོ་གང་ཡིན་པ་དེ་བཞིན་དུ་དགེ་བའི་རྩ་བ་དེ་དག་ཉེ་བའི་ཉོན་མོངས་པ་ཐམས་ཅད་བསལ་བའི་སྙིང་པོ་དང་ལྡན་པར་ཡོངས་སུ་<line/>
བསྔོའོ༑ ༑དེ་བཞིན་ཉིད་ཇི་ལྟར་མི་ཤིགས་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་མི་མཐུན་པ་མེད་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཀྱི་སྣང་<line/>
བ་གང་ཡིན་པ་དེ་བཞིན་དུ་དགེ་བའི་རྩ་བ་དེ་དག་ཐམས་ཅད་དུ་སྣང་བར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཐམས་ཅད་ན་ཡོད་པ་དེ་བཞིན་དུ་དགེ་བའི་རྩ་བ་དེ་དག་<line/>
ཐམས་ཅད་དུ་འགྲོ་བར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་དུས་ཐམས་ཅད་ན་ཡོད་པ་དེ་བཞིན་དུ་དགེ་བའི་རྩ་བ་དེ་དག་དུས་ཐམས་ཅད་ཀྱི་རྗེས་སུ་འབྲང་བར་ཡོངས་<line/>
</page>
<page index="698" id="349A">༄༅། །སུ་བསྔོའོ། །དེ་བཞིན་ཉིད་ཇི་ལྟར་རྣམ་པ་ཐམས་ཅད་ལ་ཡོད་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་ཀྱི་རྗེས་སུ་འགྲོ་ཞིང་རྣམ་པར་དག་པར་ཡོངས་<line/>
སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་ལ་ཐོགས་པ་མེད་པ་དེ་བཞིན་དུ་དགེ་བའི་རྩ་བ་དེ་དག་སྤྱོད་པ་ཐམས་ཅད་ལ་ཐོགས་པ་མེད་པར་ཡོངས་སུ་བསྔོའོ། །དེ་བཞིན་<line/>
ཉིད་ཇི་ལྟར་ཆོས་ཐམས་ཅད་ལ་མིག་ཏུ་གྱུར་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་ཀྱི་མིག་ཏུ་གྱུར་པར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་དུབ་པར་<line/>
འགྱུར་བ་མེད་པ་དེ་བཞིན་དུ་དགེ་བའི་རྩ་བ་དེ་དག་བྱང་ཆུབ་སེམས་དཔའི་སྤྱོད་པ་ཐམས་ཅད་ལ་དུབ་པ་མེད་པར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཟབ་པ་དེ་བཞིན་དུ་དགེ་<line/>
བའི་རྩ་བ་དེ་དག་ཡོངས་སུ་བསྔོ་བ་ཟབ་མོ་ཉིད་དུ་ཡོངས་སུ་བསྔོའོ། །དེ་བཞིན་ཉིད་ཇི་ལྟར་དངོས་པོ་མེད་པ་དེ་བཞིན་དུ་དགེ་བའི་རྩ་བ་དེ་དག་དངོས་པོ་མེད་པ་ཁོང་དུ་ཆུད་པར་བྱ་བའི་ཕྱིར་<line/>
ཡོངས་སུ་བསྔོའོ། །དེ་བཞིན་ཉིད་ཇི་ལྟར་འབྱུང་བ་མེད་པ་དེ་བཞིན་དུ་དགེ་བའི་རྩ་བ་དེ་དག་བསྟན་དུ་མེད་པའི་ཚུལ་གྱིས་ཡོངས་སུ་བསྔོའོ། །དེ་བཞིན་ཉིད་ཇི་ལྟར་རབ་རིབ་མེད་པ་དེ་བཞིན་<line/>
དུ་དགེ་བའི་རྩ་བ་དེ་དག་རབ་རིབ་མེད་པའི་མིག་ཐོབ་པར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་འདྲ་བ་མེད་པ་དེ་བཞིན་དུ་དགེ་བའི་རྩ་བ་དེ་དག་བྱང་ཆུབ་སེམས་དཔའི་སྤྱོད་པ་འདྲ་བ་མེད་<line/>
</page>
<page index="699" id="349B">པ་བསྒྲུབ་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཞི་བ་དེ་བཞིན་དུ་དགེ་བའི་རྩ་བ་དེ་དག་རབ་ཏུ་ཞི་བ་ལ་གཞོལ་བར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་རྩ་བ་མེད་པ་དེ་<line/>
བཞིན་དུ་དགེ་བའི་རྩ་བ་དེ་དག་རྩ་བ་མེད་པའི་ཆོས་དམ་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་མཐའ་དང་དབུས་མེད་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་མཐའ་དང་དབུས་<line/>
མེད་པ་ཐམས་ཅད་རྣམ་པར་དག་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆགས་པ་མེད་པ་དེ་བཞིན་དུ་དགེ་བའི་རྩ་བ་དེ་དག་ཆགས་པ་མེད་པའི་མཐའ་དང་མུར་ཐུག་པར་ཡོངས་<line/>
སུ་བསྔོའོ། །དེ་བཞིན་ཉིད་ཇི་ལྟར་བསྒྲིབས་པ་མེད་པ་དེ་བཞིན་དུ་དགེ་བའི་རྩ་བ་དེ་དག་སྒྲིབ་པ་ཐམས་ཅད་རབ་ཏུ་བསལ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་འཇིག་རྟེན་ན་རྒྱུ་བ་མེད་པ་དེ་བཞིན་དུ་<line/>
དགེ་བའི་རྩ་བ་དེ་དག་འཇིག་རྟེན་གྱི་ཆོས་ཐམས་ཅད་རྒྱུ་བ་མེད་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་འཇིག་རྟེན་དུ་མ་གཏོགས་པ་དེ་བཞིན་དུ་དགེ་བའི་རྩ་བ་དེ་དགའ་འཁོར་བ་ཐམས་ཅད་དུ་མ་<line/>
གཏོགས་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་མངོན་པར་འདུ་བྱ་བ་མེད་པ་དེ་བཞིན་དུ་དགེ་བའི་རྩ་བ་དེ་དག་མངོན་པར་འདུ་བྱ་བ་ཐམས་ཅད་ལས་གྱེན་དུ་འཕགས་པར་ཡོངས་སུ་བསྔོའོ། །དེ་<line/>
བཞིན་ཉིད་ཇི་ལྟར་གནས་པ་དེ་བཞིན་དུ་དགེ་བའི་རྩ་བ་དེ་དག་དེ་བཞིན་ཉིད་དུ་གནས་པར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་དང་འབྱོར་པ་དེ་བཞིན་དུ་དགེ་བའི་རྩ་བ་དེ་དག་སེམས་ཅན་ཐམས་<line/>
</page>
<page index="700" id="350A">༄༅། །ཅད་སྤྱོད་པ་ཐོས་པ་ལ་བརྩོན་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་ལ་ཡོད་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་<line/>
ཅད་དང་མཉམ་པའི་སྤྱོད་པ་ཡོངས་སུ་འགྲུབ་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་དང་བྲལ་བ་མེད་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་<line/>
ཐམས་ཅད་དང༌། ཕྱི་མའི་མཐའི་མུར་ཐུག་པར་མི་འབྲལ་བར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་ལ་ཟད་པ་མེད་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་<line/>
ཐམས་ཅད་ལ་ཡོངས་སུ་བསྔོ་བ་མི་ཟད་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་དང་འགལ་བ་མེད་པ་དེ་བཞིན་དུ་དགེ་བའི་རྩ་བ་དེ་དག་འདས་པ་དང༌། མ་<line/>
བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་དང་འགལ་བ་མེད་པར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་ཀྱི་མདོ་ཡིན་པ་དེ་བཞིན་དུ་དགེ་བའི་རྩ་བ་<line/>
དེ་དག་འགྲོ་བ་ཐམས་ཅད་མ་ལུས་པའི་དགེ་བའི་རྩ་བ་ཡང་དག་པར་བསྡུ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་ཅད་ལ་རྒྱུད་ཀྱི་ཚུལ་གཅིག་ཏུ་གྱུར་པ་དེ་བཞིན་<line/>
དུ་དགེ་བའི་རྩ་བ་དེ་དག་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་དང་རྒྱུད་ཀྱི་ཚུལ་གཅིག་ཏུ་འགྱུར་བར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་ཐམས་<line/>
</page>
<page index="701" id="350B">ཅད་ལས་མ་འདས་པ་དེ་བཞིན་དུ་དགེ་བའི་རྩ་བ་དེ་དག་འཇིག་རྟེན་པ་དང༌། འཇིག་རྟེན་ལས་འདས་པ་ཡང་དག་པར་བསྡུ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཟིལ་གྱིས་མི་ནོན་པ་དེ་<line/>
བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་ཟིལ་གྱིས་མི་ནོན་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་མི་སྒུལ་བ་དེ་བཞིན་དུ་དགེ་བའི་རྩ་བ་དེ་དག་བདུད་ཐམས་ཅད་ཀྱི་ལས་ཀྱིས་མི་<line/>
སྒུལ་བའི་སེམས་དང་ལྡན་པར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་མ་འཁྲུགས་པ་དེ་བཞིན་དུ་དགེ་བའི་རྩ་བ་དེ་དག་བྱང་ཆུབ་སེམས་དཔའི་སྤྱོད་པ་ཐམས་ཅད་མ་འཁྲུགས་པར་སྤྱད་པའི་ཕྱིར་<line/>
ཡོངས་སུ་བསྔོའོ། །དེ་བཞིན་ཉིད་ཇི་ལྟར་གཡོ་བ་མེད་པ་དེ་བཞིན་དུ་དགེ་བའི་རྩ་བ་དེ་དག་སེམས་ཅན་ཐམས་ཅད་གཡོ་བ་མེད་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཟད་པ་མེད་པ་དེ་<line/>
བཞིན་དུ་དགེ་བའི་རྩ་བ་དེ་དག་འཇིག་རྟེན་གྱི་ཆོས་ཐམས་ཅད་ཀྱིས་མི་ཟད་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་བྱང་ཆུབ་ཡིན་པ་དེ་བཞིན་དུ་དགེ་བའི་རྩ་བ་དེ་དག་ཆོས་ཐམས་<line/>
ཅད་རྣམ་པར་འཚང་རྒྱ་བ་མཐོང་བར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཞིག་པ་མེད་པ་དེ་བཞིན་དུ་དགེ་བའི་རྩ་བ་དེ་དག་སེམས་ཅན་ཐམས་ཅད་ཀྱི་ལྷག་པའི་བསམ་པ་འཇིག་པ་མེད་<line/>
པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་སྣང་བ་ཡིན་པ་དེ་བཞིན་དུ་དགེ་བའི་རྩ་བ་དེ་དག་འགྲོ་བ་ཐམས་ཅད་ཀྱིས་ཡེ་ཤེས་ཀྱི་སྣང་བ་ཆེན་པོ་རབ་ཏུ་ཐོབ་པར་བྱ་བའི་ཕྱིར་ཡོངས་སུ་<line/>
</page>
<page index="702" id="351A">༄༅། །བསྔོའོ༑ ༑དེ་བཞིན་ཉིད་ཇི་ལྟར་བརྗོད་དུ་མེད་པ་དེ་བཞིན་དུ་དགེ་བའི་རྩ་བ་དེ་དག་བརྗོད་པ་ཐམས་ཅད་བརྗོད་དུ་མེད་པར་ཤེས་པར་བྱ་བའི་ཕྱིར་ཡོངས་སུ་བསྔོའོ། །<line/>
དེ་བཞིན་ཉིད་ཀྱིས་ཇི་ལྟར་འགྲོ་བ་ཐམས་ཅད་ཡང་དག་པར་གཟུང་བ་དེ་བཞིན་དུ་དགེ་བའི་རྩ་བ་དེ་དག་བྱང་ཆུབ་སེམས་དཔའི་སྤྱོད་པ་ཐམས་ཅད་ཡང་དག་པར་གཟུང་བ་རབ་ཏུ་ཐོབ་པར་<line/>
བྱ་བའི་ཕྱིར་ཡོངས་སུ་བསྔོའོ། །ཇི་ལྟར་དེ་བཞིན་ཉིད་སྤྱོད་པ་ཐམས་ཅད་ཀྱི་རྗེས་སུ་སོང་བ་དེ་བཞིན་དུ་དགེ་བའི་རྩ་བ་དེ་དག་བརྗོད་པ་དང་སྤྱོད་པ་ཐམས་ཅད་མ་ལུས་པར་ཡོངས་སུ་<line/>
ཤེས་པའི་ཡེ་ཤེས་ཀྱི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་ཆོས་རྣམ་པ་ཐ་དད་པ་ཐམས་ཅད་མ་ལུས་པ་ལ་འགྲོ་བ་དེ་བཞིན་དུ་དགེ་བའི་རྩ་བ་དེ་དག་སངས་རྒྱས་ཀྱི་ཞིང་<line/>
ཐམས་ཅད་དུ་མངོན་པར་འཚང་རྒྱ་བས་མངོན་པར་སངས་རྒྱས་ཤིང་རྣམ་པར་འཕྲུལ་བ་ཡང་དག་པར་བསྟན་པ་ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་<line/>
ལྟར་རྣམ་པར་རྟོག་པ་མེད་པ་དེ་བཞིན་དུ་དགེ་བའི་རྩ་བ་དེ་དག་འཇིག་རྟེན་ཐམས་ཅད་ཀྱིས་ཡོངས་སུ་རྟོག་པ་རྣམ་པར་རྟོག་པ་མེད་པར་བྱ་བའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་<line/>
ལྟར་ལུས་ཐམས་ཅད་ལ་ཡོད་པ་དེ་བཞིན་དུ་དགེ་བའི་རྩ་བ་དེ་དག་ཚད་མེད་པའི་ལུས་ཀྱིས་སངས་རྒྱས་ཀྱི་ཞིང་ཐམས་ཅད་རྒྱས་པར་དགང་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་<line/>
</page>
<page index="703" id="351B">ལྟར་སྐྱེ་བ་མེད་པ་དེ་བཞིན་དུ་དགེ་བའི་རྩ་བ་དེ་དག་སྐྱེ་བ་མེད་པས་སྐྱེ་བ་མངོན་པར་སྒྲུབ་པ་ལ་མཁས་པ་བསྟན་པའི་ཕྱིར་ཡོངས་སུ་བསྔོའོ། །དེ་བཞིན་ཉིད་ཇི་ལྟར་གང་ན་ཡང་མེད་པ་མ་ཡིན་<line/>
པ་དེ་བཞིན་དུ་དགེ་བའི་རྩ་བ་དེ་དག་དུས་གསུམ་དུ་གཏོགས་པའི་ལུས་ཐམས་ཅད་ཀྱིས་ཐམས་ཅད་དུ་རྣམ་པར་འཕྲུལ་ཞིང་སངས་རྒྱས་ཀྱི་ཞིང་བྱིན་གྱིས་བརླབས་པ་ཡང་དག་པར་བསྟན་པ་<line/>
ཡོངས་སུ་རྫོགས་པར་བྱ་བའི་ཕྱིར་ཡོངས་སུ་བསྔོའོ། །ཇི་ལྟར་དེ་བཞིན་ཉིད་མཚན་མོ་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་དུས་ཐམས་ཅད་དུ་བླ་ན་མེད་པའི་སྣང་བ་ཐོབ་ཅིང་<line/>
སངས་རྒྱས་ཀྱི་མཛད་པ་ཡོངས་སུ་རྫོགས་པར་གྱུར་ཅིག །ཇི་ལྟར་དེ་བཞིན་ཉིད་ཉིན་མོ་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་འགྲོ་བ་ཀུན་གྱི་ཉིན་མོར་བགྲང་བ་ཐམས་<line/>
ཅད་དུ་སངས་རྒྱས་ཀྱི་རྣམ་པར་འཕྲུལ་བ་ཡོངས་སུ་སྟོན་པ། ཕྱིར་མི་ལྡོག་པའི་ཆོས་ཀྱི་འཁོར་ལོ་རབ་ཏུ་དགོད་ཅིང་འགྲོ་བ་ཐམས་ཅད་ཀྱིས་བལྟ་ན་དོན་ཡོད་པ་རྣམ་པར་དག་<line/>
པར་གྱུར་ཅིག །ཇི་ལྟར་ཟླ་བ་དང་ཡུད་ཙམ་ལ་དེ་བཞིན་ཉིད་ཡོད་པ་དེ་བཞིན་དུ་དགེ་བའི་རྩ་བ་འདིས་འགྲོ་བ་ཐམས་ཅད་ཀྱིས་དུས་ཐམས་ཅད་སྐད་ཅིག་གཅིག་ཏུ་ཁོང་དུ་ཆུད་<line/>
པར་བྱ་བའི་ཕྱིར་དུས་ལ་འཇུག་པར་མཁས་པ་ལ་རབ་ཏུ་གནས་པར་གྱུར་ཅིག །ཇི་ལྟར་དེ་བཞིན་ཉིད་དབྱར་གྱི་དུས་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་དབང་པོ་<line/>
</page>
<page index="704" id="352A">༄༅། །རྣམ་པ་ཐ་དད་པ་རབ་ཏུ་ཤེས་པར་བྱ་བའི་ཕྱིར་བསྐལ་པའི་གནས་སྣ་ཚོགས་སུ་དབང་པོ་རྣམ་པར་དག་པ་ཡོངས་སུ་རྫོགས་པར་གྱུར་<line/>
ཅིག །ཇི་ལྟར་དེ་བཞིན་ཉིད་འདུ་བ་དང་འཇིག་པའི་བསྐལ་པ་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་འགྲོ་བ་ཐམས་ཅད་རྣམ་པར་དག་པར་གདུལ་བའི་ཕྱིར་<line/>
བསྐལ་པ་ཐམས་ཅད་དུ་རྣམ་པར་དག་པ་རྣམ་པར་བཀོད་པས་སྐྱེ་བ་མེད་ཅིང་གོས་པ་མེད་པར་གནས་པར་གྱུར་ཅིག །ཇི་ལྟར་དེ་བཞིན་ཉིད་ཕྱི་མའི་མཐའ་ལ་ཡོད་<line/>
པ་དེ་བཞིན་དུ་དགེ་བའི་རྩ་བ་འདིས་སྨོན་ལམ་ཆེན་པོ་ལས་ཕྱིར་མི་ལྡོག་པའི་ཕྱིར་ཕྱི་མའི་བསྐལ་པའི་མུར་ཐུག་པ་ཐམས་ཅད་དུ་བྱང་ཆུབ་སེམས་དཔའི་སྤྱོད་པ་<line/>
ལ་གནས་པ་རྣམ་པར་དག་པར་གྱུར་ཅིག །ཇི་ལྟར་དེ་བཞིན་ཉིད་འགྲོ་བའི་དུས་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་སེམས་ཀྱི་སྐད་ཅིག་གཅིག་ཏུ་ཡང་འབྲལ་<line/>
བ་མེད་པར་བྱ་བའི་ཕྱིར་སེམས་ཅན་ཐམས་ཅད་ཀྱི་སེམས་སྐད་ཅིག་གཅིག་གིས་སངས་རྒྱས་ཐམས་ཅད་མཐོང་བ་ཡོངས་སུ་རྫོགས་པར་གྱུར་ཅིག །ཇི་ལྟར་དེ་བཞིན་<line/>
ཉིད་ཐམས་ཅད་དུ་འགྲོ་བ་དེ་བཞིན་དུ་དགེ་བའི་རྩ་བ་འདིས་ཁམས་གསུམ་ཐམས་ཅད་རྣམ་པར་དག་པར་འགྱུར་པའི་ཕྱིར་ཐམས་ཅད་ཟིལ་གྱིས་གནོན་པ་ཐོབ་པར་<line/>
</page>
<page index="705" id="352B">གྱུར་ཅིག །ཇི་ལྟར་དེ་བཞིན་ཉིད་དངོས་པོ་དང་དངོས་པོ་མེད་པ་ཐམས་ཅད་ཀྱི་རྗེས་སུ་སོང་བ་དེ་བཞིན་དུ་དགེ་བའི་རྩ་བ་འདིས་དངོས་པོ་མེད་པ་ཡོངས་སུ་ཤེས་པའི་ཕྱིར་<line/>
དངོས་པོ་ཐམས་ཅད་རྣམ་པར་དག་པར་གྱུར་ཅིག །ཇི་ལྟར་དེ་བཞིན་ཉིད་དག་པ་དེ་བཞིན་དུ་དགེ་བའི་རྩ་བ་འདིས་ཚོགས་ཆེན་པོ་རྒྱུ་ཆེན་པོས་འབྱུང་བའི་ཕྱིར་བྱང་ཆུབ་<line/>
སེམས་དཔའ་ཐམས་ཅད་ཀྱི་སྤྱོད་པ་ཡོངས་སུ་དག་པར་གྱུར་ཅིག །དེ་བཞིན་ཉིད་ཇི་ལྟར་འོད་དང་པ་དེ་བཞིན་དུ་དགེ་བའི་རྩ་བ་འདིས་སེམས་ཀྱི་འོད་དང་བའི་ཕྱིར་བྱང་<line/>
ཆུབ་སེམས་དཔའི་ཏིང་ངེ་འཛིན་ཐམས་ཅད་རབ་ཏུ་ཐོབ་པར་གྱུར་ཅིག །དེ་བཞིན་ཉིད་ཇི་ལྟར་དྲི་མ་མེད་པ་དེ་བཞིན་དུ་དགེ་བའི་རྩ་བ་འདིས་དྲི་མ་མེད་པའི་སེམས་ཡོངས་སུ་<line/>
རྫོགས་ཤིང་དྲི་མ་ཐམས་ཅད་བྱང་བར་གྱུར་ཅིག །ཇི་ལྟར་དེ་བཞིན་ཉིད་བདག་གི་མེད་པ་དེ་བཞིན་དུ་དགེ་བའི་རྩ་བ་འདིས་སངས་རྒྱས་ཀྱི་ཞིང་ཐམས་ཅད་རྒྱས་པར་<line/>
འགེངས་པའི་ཕྱིར་ཚད་མེད་པ་ཡོངས་སུ་གཟུང་བར་སེམས་བསྐྱེད་པ་རྣམ་པར་དག་པར་གྱུར་ཅིག །དེ་བཞིན་ཉིད་ཇི་ལྟར་མཉམ་པ་ཉིད་ཡིན་པ་དེ་བཞིན་དུ་དགེ་བའི་<line/>
རྩ་བ་འདིས་ཆོས་ཐམས་ཅད་སྣང་ཞིང་རབ་རིབ་མེད་པས་མཉམ་པར་ཡེ་ཤེས་ཀྱི་འབྱུང་གནས་ཐམས་ཅད་རབ་ཏུ་ཐོབ་པར་གྱུར་ཅིག །ཇི་ལྟར་དེ་བཞིན་ཉིད་བགྲང་<line/>
</page>
<page index="706" id="353A">༄༅། །དུ་མེད་པ་དེ་བཞིན་དུ་དགེ་བའི་རྩ་བ་འདིས་འཇིག་རྟེན་གྱི་ཁམས་ཐམས་ཅད་དུ་ཆོས་ཀྱི་སྤྲིན་གྱིས་རྒྱས་པར་དགང་བའི་ཕྱིར་ཐམས་ཅད་<line/>
མཁྱེན་པའི་ཐེག་པ་དང༌། སྟོབས་ཀྱི་མཛོད་གྲངས་མེད་པ་ལ་གནས་པར་གྱུར་ཅིག །ཇི་ལྟར་དེ་བཞིན་ཉིད་མཉམ་པ་ཉིད་ཀྱི་གནས་སུ་གྱུར་པ་དེ་བཞིན་དུ་དགེ་བའི་<line/>
རྩ་བ་འདིས་བྱང་ཆུབ་སེམས་དཔའི་སྤྱོད་པ་ཐམས་ཅད་ཉེ་བར་བླངས་པ་རབ་ཏུ་ཐོབ་པར་བྱ་བའི་ཕྱིར་ཐམས་ཅད་མཁྱེན་པ་ལ་རབ་ཏུ་འགོད་པར་གྱུར་ཅིག །དེ་བཞིན་<line/>
ཉིད་ཇི་ལྟར་སེམས་ཅན་གྱི་ཁམས་རྣམ་པར་ཕྱེ་བ་ཐམས་ཅད་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་ཐོགས་པ་མེད་པའི་ཡེ་ཤེས་ཡོངས་སུ་རྫོགས་པས་<line/>
སེམས་ཅན་ཐམས་ཅད་མངོན་དུ་རེད་པར་གྱུར་ཅིག །ཇི་ལྟར་དེ་བཞིན་ཉིད་ཤེས་པ་དང༌། བརྗོད་པ་དང༌། རྣམ་པར་བརྗོད་པ་དང༌། བརྡ་དང༌། གང་ཟག་ཐམས་<line/>
ཅད་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་སྒྲ་གྲགས་པ་ཐམས་ཅད་ཤེས་པས་སེམས་ཅན་གྱི་ཁམས་ཐམས་ཅད་ཤེས་པར་བྱ་བའི་ཕྱིར་སེམས་ཅན་ཐམས་<line/>
ཅད་ཀྱི་སྒྲ་སྐད་ཤེས་པའི་མངོན་པར་ཤེས་པ་ཡང་དག་པར་འཛིན་པ་ལ་མཁས་པར་གྱུར་ཅིག །ཇི་ལྟར་དེ་བཞིན་ཉིད་འགྲོ་བ་ཐམས་ཅད་ལས་རྣམ་པར་འདས་<line/>
</page>
<page index="707" id="353B">ཤིང༌། འགྲོ་བ་ཐམས་ཅད་ཡོངས་སུ་བསྡུ་བའི་མཐར་ཐུག་པ་དེ་བཞིན་དུ་དགེ་བའི་རྩ་བ་འདིས་སེམས་ཅན་ཐམས་ཅད་དགེ་བའི་རྩ་བ་ལ་རབ་ཏུ་བརྟེན་པར་བྱ་བའི་<line/>
ཕྱིར་འགྲོ་བ་ཐམས་ཅད་ལས་འདས་པར་གྱུར་ཅིག །ཇི་ལྟར་དེ་བཞིན་ཉིད་ཡངས་པ་དེ་བཞིན་དུ་དགེ་བའི་རྩ་བ་འདིས་འཁྲུལ་པ་མེད་པར་བྱང་ཆུབ་སེམས་དཔའི་<line/>
སྤྱོད་པ་ཐམས་ཅད་ལ་ཤིན་ཏུ་བརྩོན་པས་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་ཐམས་ཅད་ཀྱི་ཆོས་བསྟན་པ་ཡང་དག་པར་འཛིན་པར་<line/>
གྱུར་ཅིག །ཇི་ལྟར་དེ་བཞིན་ཉིད་ནམ་ཡང་ཡལ་བ་མེད་པ་དེ་བཞིན་དུ་དགེ་བའི་རྩ་བ་འདིས་ཡེ་ཤེས་ཆེན་པོ་ལ་སེམས་ཅན་ཐམས་ཅད་རབ་ཏུ་དགོད་པའི་ཕྱིར་བསྐལ་<line/>
པ་ཐམས་ཅད་དུ་བྱང་ཆུབ་སེམས་དཔའི་སྤྱོད་པ་ལ་རབ་ཏུ་བརྩོན་པར་གྱུར་ཅིག །ཇི་ལྟར་དེ་བཞིན་ཉིད་ཆོས་འབྱམས་ཀླས་པ་ཐམས་ཅད་ལ་ཡོད་པ་དེ་<line/>
བཞིན་དུ་དགེ་བའི་རྩ་བ་འདིས་ཆགས་པ་མེད་པའི་དྲན་པ་རྣམ་པར་དག་པས་བསོད་ནམས་ཀྱི་རྒྱུད་འབྱམས་ཀླས་པ་གཟུང་བར་གྱུར་ཅིག །ཇི་ལྟར་དེ་བཞིན་<line/>
ཉིད་བསྔགས་པ་མཐའ་ཡས་པ་དེ་བཞིན་དུ་དགེ་བའི་རྩ་བ་འདིས་བྱང་ཆུབ་སེམས་དཔའི་སྤྱོད་པ་ཐོབ་པའི་ཕྱིར་ཡེ་ཤེས་བསྔགས་པ་མཐའ་ཡས་པ་ཁོང་<line/>
</page>
<page index="708" id="354A">༄༅། །དུ་ཆུད་པར་གྱུར་ཅིག །ཇི་ལྟར་དེ་བཞིན་ཉིད་ཉེ་བར་ལེན་པ་མེད་པ་དེ་བཞིན་དུ་དགེ་བའི་རྩ་བ་འདིས་འགྲོ་བ་ཐམས་ཅད་ཉེ་བར་བཟུང་པ་<line/>
རྣམ་པར་དག་ཅིང་ཆོས་ཐམས་ཅད་ལ་ལེན་པ་མེད་པར་གྱུར་ཅིག །ཇི་ལྟར་དེ་བཞིན་ཉིད་གཡོ་བ་མེད་པ་དེ་བཞིན་དུ་དགེ་བའི་རྩ་བ་འདིས་བྱང་ཆུབ་སེམས་དཔའ་ཀུན་ཏུ་བཟང་<line/>
པོའི་སྤྱོད་པ་དང༌། སྨོན་ལམ་ཡོངས་སུ་རྫོགས་པས་མི་གཡོ་ཞིང་བརྟན་པ་དང༌། ཤིན་ཏུ་གནས་པར་གྱུར་ཅིག །ཇི་ལྟར་དེ་བཞིན་ཉིད་སངས་རྒྱས་ཀྱི་ཡུལ་དུ་གྱུར་པ་དེ་བཞིན་དུ་དགེ་<line/>
བའི་རྩ་བ་འདིས་ཉོན་མོངས་པ་ཐམས་ཅད་ཀྱི་ཡུལ་ཞི་བར་བྱ་བའི་ཕྱིར་འགྲོ་བ་ཐམས་ཅད་ཀྱིས་ཡེ་ཤེས་ཀྱི་ཡུལ་ཡོངས་སུ་རྫོགས་པར་གྱུར་ཅིག །ཇི་ལྟར་དེ་བཞིན་ཉིད་མི་འཕྲོག་<line/>
པ་དེ་བཞིན་དུ་དགེ་བའི་རྩ་བ་འདིས་མུ་སྟེགས་ཅན་གཞན་དང༌། ཕས་ཀྱི་རྒོལ་བ་ཐམས་ཅད་ཚར་གཅད་པའི་ཕྱིར་བདུད་ཀྱི་ལས་ཐམས་ཅད་ཀྱིས་མི་འཕྲོག་པར་གྱུར་ཅིག །ཇི་<line/>
ལྟར་དེ་བཞིན་ཉིད་བསྒོམ་པ་ཡང་མ་ཡིན། མི་བསྒོམ་པ་ཡང་མ་ཡིན་པ་དེ་བཞིན་དུ་དགེ་བའི་རྩ་བ་འདིས་རྣམ་པར་རྟོག་པ་ཐམས་ཅད་རབ་ཏུ་སྤང་བའི་ཕྱིར་དངོས་པོ་དང་དངོས་<line/>
པོ་མེད་པ་ཐམས་ཅད་ལ་རྣམ་པར་མི་རྟོག་པར་གྱུར་ཅིག །ཇི་ལྟར་དེ་བཞིན་ཉིད་བྱ་བ་མེད་པ་དེ་བཞིན་དུ་དགེ་བའི་རྩ་བ་འདིས་བྱང་ཆུབ་ཀྱི་སེམས་ཀྱི་རྒྱན་ཐམས་ཅད་འཐོབ་<line/>
</page>
<page index="709" id="354B">པར་བརྩོན་པའི་ཕྱིར་སངས་རྒྱས་ཐམས་ཅད་མཐོང་བས་དམའ་བ་མེད་པར་གྱུར་ཅིག །ཇི་ལྟར་དེ་བཞིན་ཉིད་འགྲོ་བའི་སྨྲ་བ་ལ་ཡོད་པ་དེ་བཞིན་དུ་དགེ་བའི་རྩ་བ་འདིས་སྐད་ལ་མཁས་<line/>
པའི་རྒྱུད་ཀྱིས་ཤིན་ཏུ་འཕགས་པར་འགྱུར་བའི་ཕྱིར་སྐད་རྣམ་པར་ཕྱེ་བ་ཤེས་པ་མངོན་པར་ཤེས་པར་གྱུར་ཅིག །ཇི་ལྟར་དེ་བཞིན་ཉིད་ཆོས་ཐམས་ཅད་ལ་ལྟོས་པ་མེད་པ་དེ་བཞིན་དུ་<line/>
དགེ་བའི་རྩ་བ་འདིས་སེམས་ཅན་ཐམས་ཅད་ཀུན་ཏུ་བཟང་པོའི་སྤྱོད་པས་བྱུང་བའི་ཕྱིར་སེམས་ཅན་ཐམས་ཅད་ལྟོས་པ་མེད་པར་གྱུར་ཅིག །ཇི་ལྟར་དེ་བཞིན་ཉིད་ས་ནས་སར་འགྲོ་<line/>
བ་དེ་བཞིན་དུ་དགེ་བའི་རྩ་བ་འདིས་ཀུན་ཏུ་བཟང་པོའི་རྒྱན་ཐོབ་པའི་ཕྱིར་སེམས་ཅན་ཐམས་ཅད་ཀྱི་གནས་ཡེ་ཤེས་ཀྱིས་ཐོབ་པར་གྱུར་ཅིག །ཇི་ལྟར་དེ་བཞིན་ཉིད་གཅད་དུ་མེད་པ་<line/>
དེ་བཞིན་དུ་དགེ་བའི་རྩ་བ་འདིས་སྤྱོད་པའི་དཀྱིལ་འཁོར་ཐམས་ཅད་ཡང་དག་པར་བསྟན་པའི་ཕྱིར་སེམས་ཅན་ཐམས་ཅད་ཀྱིས་མི་འཇིགས་པ་གཅད་དུ་མེད་པ་རབ་ཏུ་ཐོབ་པར་གྱུར་<line/>
ཅིག །ཇི་ལྟར་དེ་བཞིན་ཉིད་ཟག་པ་མེད་པ་དེ་བཞིན་དུ་དགེ་བའི་རྩ་བ་འདིས་ཆོས་ཤེས་པའི་ཚུལ་གྱིས་རྣམ་པར་ཤེས་པའི་ཕྱིར་ཟག་པ་མེད་པའི་དགེ་བའི་རྩ་བ་བྱང་ཆུབ་ཀྱི་སེམས་<line/>
ཡོངས་སུ་རྫོགས་པར་གྱུར་ཅིག །ཇི་ལྟར་དེ་བཞིན་ཉིད་ཀྱི་ཆོས་གང་ཡང་འགག་པ་མེད་ཅིང༌། ཆོས་གང་ཡང་མངོན་པར་སངས་རྒྱས་པ་མེད་པ་དེ་བཞིན་དུ་དགེ་བའི་རྩ་བ་འདིས་ཆོས་<line/>
</page>
<page index="710" id="355A">༄༅། །ཀྱི་དབྱིངས་མཐའ་ཡས་པ་སེམས་བསྐྱེད་པས་རྒྱས་པར་དགང་བའི་ཕྱིར་ཆོས་ཐམས་ཅད་མངོན་པར་འཚང་རྒྱ་བར་གྱུར་ཅིག །ཇི་ལྟར་དེ་བཞིན་ཉིད་སྔོན་<line/>
གྱི་མཐས་ཟད་པར་མ་གྱུར་པ་དང༌། ཕྱི་མའི་མཐས་རྒྱས་པར་འགྱུར་བ་མེད་ཅིང༌། ད་ལྟར་བྱུང་བས་རྣམ་པ་ཐ་དད་པར་མ་གྱུར་པ་དེ་བཞིན་དུ་དགེ་བའི་རྩ་བ་འདིས་འཁོར་བ་<line/>
ཐམས་ཅད་ལས་རྣམ་པར་འདའ་བའི་ཕྱིར་བྱང་ཆུབ་ཀྱི་སེམས་གསར་པ་གསར་བའི་སྨོན་ལམ་གྱིས་འགྲོ་བ་ཐམས་ཅད་རྣམ་པར་དག་པ་དང་ལྡན་པར་གྱུར་ཅིག །ཇི་ལྟར་དེ་<line/>
བཞིན་ཉིད་དུས་གསུམ་དུ་རྣམ་པར་རྟོག་པ་མེད་པ་དེ་བཞིན་དུ་དགེ་བའི་རྩ་བ་འདིས་ད་ལྟར་བྱུང་བའི་དུས་ལ་སྐད་ཅིག་རྣམ་པར་དག་པའི་ཕྱིར་སྔོན་གྱི་མཐའ་དང་ཕྱི་མའི་མཐའ་<line/>
རྣམ་པར་དག་པར་གྱུར་ཅིག །ཇི་ལྟར་དེ་བཞིན་ཉིད་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཡོངས་སུ་འགྲུབ་པའི་རྒྱུ་ཡིན་པ་དེ་བཞིན་དུ་དགེ་བའི་རྩ་བ་འདིས་ཤིན་ཏུ་<line/>
བརྩོན་པའི་བརྩོན་འགྲུས་ཐོབ་པའི་ཕྱིར་སེམས་ཅན་ཐམས་ཅད་ཀྱིས་སངས་རྒྱས་ཀྱི་ཡེ་ཤེས་རབ་ཏུ་གྲུབ་པར་གྱུར་ཅིག །ཇི་ལྟར་དེ་བཞིན་ཉིད་ནམ་ཡང་ཀུན་ནས་ཉོན་མོངས་པར་<line/>
མི་འགྱུར་ཞིང་ཤིན་ཏུ་རྣམ་པར་དག་པ་དེ་བཞིན་དུ་དགེ་བའི་རྩ་བ་འདིས་ཐམས་ཅད་མཁྱེན་པ་ཉིད་རྣམ་པར་དག་པ་ཡོངས་སུ་རྫོགས་པར་འགྱུར་བའི་ཕྱིར་འགྲོ་བ་ཐམས་ཅད་ཀྱི་<line/>
</page>
<page index="711" id="355B">ཀུན་ནས་ཉོན་མོངས་པ་ཤིན་ཏུ་སྤངས་པར་གྱུར་ཅིག །ཅེས་དེ་ལྟར་ཡོངས་སུ་བསྔོ་བའི་བྱང་ཆུབ་སེམས་དཔའ་ནི། འཇིག་རྟེན་ཐམས་ཅད་ཡོངས་སུ་དག་པར་བྱ་བའི་ཕྱིར་ཞིང་<line/>
ཐམས་ཅད་མཉམ་པ་ཉིད་འཐོབ་བོ། །ཆོས་ཀྱི་འཁོར་ལོ་ཐོགས་པ་མེད་ཅིང་ཕྱིར་མི་ལྡོག་པའི་ཕྱིར་འཇིག་རྟེན་ཐམས་ཅད་མཉམ་པ་ཉིད་འཐོབ་བོ། །ཐམས་ཅད་མཁྱེན་པར་སྨོན་པས་ཤིན་ཏུ་<line/>
འབྱུང་བའི་ཕྱིར་བྱང་ཆུབ་སེམས་དཔའ་ཐམས་ཅད་དང་མཉམ་པ་ཉིད་འཐོབ་བོ། །དུས་གསུམ་གྱི་སངས་རྒྱས་ཐམས་ཅད་དང་མཉམ་པ་ཉིད་ཀྱི་ཕྱིར་སངས་རྒྱས་ཐམས་ཅད་དང་མཉམ་<line/>
པ་ཉིད་འཐོབ་བོ༑ །རང་བཞིན་འཁྲུགས་པ་མེད་པའི་ཕྱིར་ཆོས་ཐམས་ཅད་མཉམ་པ་ཉིད་འཐོབ་བོ། །ཚིག་གི་ཚུལ་ཐམས་ཅད་ལ་མཁས་པའི་རྒྱུས་ཡོངས་སུ་ཤེས་པའི་ཕྱིར་དུས་<line/>
ཐམས་ཅད་མཉམ་པ་ཉིད་འཐོབ་བོ། །ཇི་ལྟར་བསྐྱེད་པའི་དགེ་བའི་རྩ་བ་ཡོངས་སུ་བསྔོ་བའི་ཕྱིར་བྱང་ཆུབ་སེམས་དཔའི་སྤྱོད་པ་ཐམས་ཅད་མཉམ་པ་ཉིད་འཐོབ་བོ། །དུས་<line/>
ཇི་ལྟ་བ་བཞིན་དུ་སྦྱོར་བའི་སངས་རྒྱས་ཀྱི་འཕྲིན་ལས་རྒྱུན་མི་གཅོད་པའི་ཕྱིར་དུས་ཐམས་ཅད་མཉམ་པ་ཉིད་འཐོབ་བོ། །འཇིག་རྟེན་པ་དང་འཇིག་རྟེན་ལས་འདས་པའི་དགེ་བའི་རྩ་<line/>
བ་གོས་པ་མེད་པའི་མཐར་ཐུག་པའི་ཕྱིར་ལས་ཀྱི་རྣམ་པར་སྨིན་པ་ཐམས་ཅད་མཉམ་པ་ཉིད་འཐོབ་བོ། །འཇིག་རྟེན་ཐམས་ཅད་དང་མི་འགལ་བར་སངས་རྒྱས་ཀྱི་མཛད་པ་ཡང་<line/>
</page>
<page index="712" id="356A">༄༅། །དག་པར་བསྟན་པའི་ཕྱིར་སངས་རྒྱས་ཀྱི་རྣམ་པར་འཕྲུལ་བ་དང༌། བྱིན་གྱི་རླབས་མཉམ་པ་ཉིད་འཐོབ་སྟེ། ཀྱེ་རྒྱལ་བའི་སྲས་དག །འདི་ནི། བྱང་ཆུབ་<line/>
སེམས་དཔའ་སེམས་དཔའ་ཆེན་པོ་རྣམས་ཀྱི་ཡོངས་སུ་བསྔོ་བ་དེ་བཞིན་ཉིད་ཀྱི་མཚན་ཉིད་ཀྱི་རང་བཞིན་ཞེས་བྱ་བ་སྟེ། བརྒྱད་པའོ། །དེ་ལ་གནས་པའི་བྱང་ཆུབ་སེམས་དཔའ་<line/>
སེམས་དཔའ་ཆེན་པོ་ནི། སངས་རྒྱས་ཀྱི་ཁྱུ་མཆོག་དང༌། སེངྒེའི་ང་རོ་འཇིགས་པ་མེད་པར་བསྒྲག་པར་བྱ་བའི་ཕྱིར་ཆོས་ཀྱི་སྒོ་རྣམ་པར་དག་པ་མཐའ་དང་དབུས་མེད་པ་རབ་ཏུ་<line/>
འཐོབ་བོ། །དུས་ཐམས་ཅད་དུ་རྒྱུན་མི་འཆད་པའི་ཚུལ་དུ་བྱང་ཆུབ་སེམས་དཔའ་ཐམས་ཅད་ཀྱི་ཡོངས་སུ་སྨིན་པར་བྱ་བ་དང༌། གདུལ་བ་མཐའ་དང་དབུས་མེད་པ་ཡོངས་སུ་རྫོགས་<line/>
པ་རབ་ཏུ་འཐོབ་བོ། །འཇིག་རྟེན་གྱི་ཁམས་ཐམས་ཅད་ལུས་གཅིག་གིས་རྒྱས་པར་དགང་བའི་ཕྱིར་དེ་བཞིན་གཤེགས་པའི་སྐུ་མཐའ་དང་དབུས་མེད་པ་ཚད་མེད་པ་རབ་ཏུ་འཐོབ་<line/>
བོ༑ ༑དབྱངས་གཅིག་གིས་སེམས་ཅན་གྱི་ཁམས་ཐམས་ཅད་ཤེས་པར་བྱ་བའི་ཕྱིར་དེ་བཞིན་གཤེགས་པའི་གསུང་མཐའ་དང་དབུས་མེད་པ་མངོན་པར་སྒྲུབ་པ་ཡོངས་སུ་རྫོགས་<line/>
པ་རབ་ཏུ་འཐོབ་བོ། །འཇིག་རྟེན་གྱི་ཁམས་ཐམས་ཅད་སྐྲའི་སྦུགས་གཅིག་ཏུ་ཡོངས་སུ་འདུ་བར་བྱ་བའི་ཕྱིར་དེ་བཞིན་གཤེགས་པའི་སྟོབས་མཐའ་དང་དབུས་མེད་པ་ཡོངས་སུ་<line/>
</page>
<page index="713" id="356B">རྫོགས་པ་རབ་ཏུ་འཐོབ་བོ། །སེམས་ཅན་ཐམས་ཅད་ཀྱི་ལུས་རྡུལ་གཅིག་ལ་རབ་ཏུ་དགོད་པའི་ཕྱིར་དེ་བཞིན་གཤེགས་པའི་རྣམ་པར་འཕྲུལ་བ་མཐའ་དང་དབུས་མེད་པ་ཡོངས་སུ་རྫོགས་<line/>
པ་རབ་ཏུ་འཐོབ་བོ། །སེམས་ཅན་གཅིག་གི་ལུས་ལས་སངས་རྒྱས་ཀྱི་ཡུལ་ཐམས་ཅད་མངོན་པར་འཚང་རྒྱ་བ་ཡོངས་སུ་བསྟན་པའི་ཕྱིར་དེ་བཞིན་གཤེགས་པའི་རྣམ་པར་ཐར་པ་མཐའ་<line/>
དང་དབུས་མེད་པ་ཐམས་ཅད་རབ་ཏུ་འཐོབ་བོ། །ཏིང་ངེ་འཛིན་གཅིག་ལ་ཏིང་ངེ་འཛིན་ཐམས་ཅད་མངོན་པར་སྒྲུབ་པ་ལ་མཁས་པའི་ཕྱིར་དེ་བཞིན་གཤེགས་པའི་ཏིང་ངེ་འཛིན་མཐའ་<line/>
དང་དབུས་མེད་པ་ཐམས་ཅད་ཡོངས་སུ་རྫོགས་པ་རབ་ཏུ་འཐོབ་བོ། །ཕྱི་མའི་མཐའི་མུར་ཐུག་པར་ཆོས་གཅིག་གི་ཚིག་ཤིན་ཏུ་བསྟན་པས་སེམས་ཅན་ཐམས་ཅད་ཀྱི་ཐེ་ཚོམ་གཅད་པ་<line/>
ཟད་མི་ཤེས་པའི་ཕྱིར་དེ་བཞིན་གཤེགས་པའི་ཐ་དད་པ་ཡང་དག་པར་ཤེས་པ་མཐའ་དང་དབུས་མེད་པ་ཐམས་ཅད་ཡོངས་སུ་རྫོགས་པ་རབ་ཏུ་འཐོབ་བོ། །སེམས་ཅན་གྱི་ཁམས་མ་<line/>
ལུས་པར་སྟོབས་བཅུའི་ཐམས་ཅད་མཁྱེན་པ་ཉིད་མངོན་པར་རྫོགས་པར་འཚང་རྒྱ་བ་བསྟན་པའི་ཕྱིར་དེ་བཞིན་གཤེགས་པའི་དཔའ་བ་རླབས་པོ་ཆེ་མཐའ་དང་དབུས་མེད་པ་ཡོངས་སུ་<line/>
རྫོགས་པ་རབ་ཏུ་འཐོབ་བོ། །དེ་ནས་བྱང་ཆུབ་སེམས་དཔའ་རྡོ་རྗེ་རྒྱལ་མཚན་གྱིས་སངས་རྒྱས་ཀྱི་བྱིན་གྱི་རླབས་ཀྱིས་ཕྱོགས་བཅུར་རྣམ་པར་བལྟས་ཏེ། དེའི་ཚེ་ཚིགས་སུ་བཅད་པ་འདི་<line/>
</page>
<page index="714" id="357A">༄༅། །དག་སྨྲས་སོ། །དེ་དག་བསམ་པ་བརྟན་པའི་སེམས་ལྡན་པ། །དྲན་པ་གསལ་བས་རྨོངས་པ་མེད་གྱུར་ཅིང༌། །བརྟན་ཞིང་དེས་ལ་ཡོངས་སུ་གདུང་མེད་པ། །<line/>
མཚུངས་མེད་དེ་དག་བསོད་ནམས་ཡང་དག་གསོག །དེ་དག་མི་མཐུན་མེད་པའི་ཡིད་ལྡན་ཞིང༌། །བསམ་པ་ཤིན་ཏུ་རྣམ་པར་དག་པ་རྣམས། །ཇི་སྙེད་སྣ་ཚོགས་འཇིག་རྟེན་སྐྱེ་<line/>
བ་ཡི༑ ༑ལས་ཀྱི་རྣམ་པ་ཐམས་ཅད་རྨོངས་མེད་མཁས། །དེ་དག་ལས་ཀྱི་རྣམ་པ་སྣ་ཚོགས་པ། །རྣམ་པ་ཐ་དད་ཡངས་ལ་རྗེས་སུ་སེམས། །དེས་ནི་འཇིག་རྟེན་མ་ལུས་བདེ་བར་<line/>
བྱེད༑ ༑དེ་ལ་ཡིད་ཀྱིས་རྟག་ཏུ་མངོན་པར་བརྩོན། །དེ་དག་འགྲོ་བ་ཀུན་དང་འགལ་མེད་ཡིན། །དགའ་བར་བྱེད་པའི་སེམས་དང་ལྡན་པ་སྟེ། །ལས་ཀྱི་རྣམ་པ་ཅི་འདྲར་རྣམ་ཕྱེ་བ། །<line/>
དེ་དག་ཡང་དག་སྒྲུབ་པར་མངོན་པར་བརྩོན། །ཁ་ལོ་སྒྱུར་སར་ཐམས་ཅད་གཟུང་སེམས་ལྡན། །ཡོངས་སུ་གདུང་མེད་ཆགས་མེད་ཡིད་དང་ལྡན། །དོན་དང་ཆོས་ཉིད་དེ་དག་<line/>
རྗེས་སུ་འཐོབ། །འགྲོ་ལ་ཕན་ཕྱིར་དེ་དག་མངོན་པར་བརྩོན། །དེ་དག་ཡིད་ཀྱིས་དགེ་བ་རྟོགས་གྱུར་ཅིང༌། །གང་དག་རྣམ་པ་ཐ་དད་གྲངས་མང་བ། །དེ་དག་རྒྱུད་དང་ཚུལ་ཡང་<line/>
རབ་ཏུ་ཤེས། །དེ་དག་འཇིག་རྟེན་ཕན་ཕྱིར་ཡོངས་སུ་བསྔོ། །ཤིན་ཏུ་ཡངས་པའི་ཚུལ་གྱི་དམ་པ་འདི། །མཉམ་ཡངས་ཡེ་ཤེས་རྟག་ཏུ་ཚུལ་ཤེས་པས། །གནས་རྣམས་<line/>
</page>
<page index="715" id="357B">ཐམས་ཅད་མ་ལུས་མཐོང་བྱས་ཤིང༌། །དེ་བཞིན་ཉིད་ལྟར་ཡོངས་སུ་བསྔོ་བ་བྱེད། །གང་ལ་དེ་བཞིན་ཉིད་དེ་ཡོད་པ་ཡི། །རྣམ་པ་ཐམས་ཅད་འཇིག་རྟེན་བླངས་བྱས་ཤིང༌། །འཇིག་<line/>
རྟེན་རྒྱུད་རྣམས་ཆགས་པ་མེད་པའི་ཕྱིར། །དེ་འདྲའི་ལས་སུ་བརྟན་པ་ཡོངས་སུ་བསྔོ། །དེ་ནི་ཀུན་ཏུ་འགྲོ་བར་རྟོགས་བྱས་ཤིང༌། །དེ་བཞིན་ཉིད་ཀྱི་ཚུལ་རྒྱུད་གང་ཡིན་དང༌། །<line/>
དམིགས་པ་དག་དང་འོན་ཏམ་དམིགས་མེད་པ། །དེ་ལྟར་བསོད་ནམས་ཡིད་དུ་འོང་བ་བསྔོ། །མུན་ལ་ཡོད་དང་ཉིན་ལ་ཡོད་པ་དང༌། །ཡུད་དུ་ཡན་མན་དེ་བཞིན་ཟླ་ཡོད་དང༌། །<line/>
ལོ་ལ་ཡོད་དང་བསྐལ་ལ་ཡོད་པའམ། །དེ་བཞིན་ཇི་བཞིན་དེ་བཞིན་ཉིད་བཞིན་བསྔོ། །དུས་ལ་ཡོད་པའམ་ཞིང་ལ་ཡོད་པ་དང༌། །སེམས་ཅན་ཡོད་པའམ་ཆོས་ལ་ཡོད་པ་<line/>
དང༌། །ཀུན་ལ་ཡོད་པའམ་ཡོད་པ་མ་ཡིན་པ། །དེ་བཞིན་བསོད་ནམས་མ་ལུས་ཡོངས་སུ་བསྔོ། །དེ་བཞིན་ཉིད་ཀྱི་རང་བཞིན་ཅི་འདྲ་བ། །རང་བཞིན་དེ་འདྲར་སེམས་ཀྱང་<line/>
བསྒྱུར་བྱས་ཤིང༌། །ཇི་ལྟར་དེ་བཞིན་ཉིད་དེ་རྗེས་འགྲོ་བ། །དེ་ལྟར་བསོད་ནམས་གཅིག་མིན་ཡོངས་སུ་བསྔོ། །དེ་བཞིན་ཇི་བཞིན་དེ་བཞིན་ཉིད་ཀྱི་དངོས། །དེ་ལ་ཆོས་ཉིད་<line/>
ཁང་ཡང་ཡོད་མེད་ཅིང༌། །རང་བཞིན་མི་ལྡན་ཇི་ལྟར་དེ་བཞིན་ཉིད། །དེ་ལྟར་ལས་རྣམས་མཁས་པ་ཡོངས་སུ་བསྔོ། །དེ་བཞིན་ཉིད་ཀྱི་མཚན་ཉིད་ཅི་འདྲ་དང༌། །དེ་བཞིན་ཉིད་<line/>
</page>
<page index="716" id="358A">༄༅། །ཀྱི་དང་ཚུལ་ཅི་འདྲ་དང༌། །དེ་བཞིན་ཉིད་ཀྱི་རང་བཞིན་ཅི་འདྲ་བ། །དེ་འདྲ་ལས་རྣམས་ཀུན་ཀྱང་ཡོངས་སུ་བསྔོ། །དེ་དག་མཐའ་ཡས་ལས་ལ་<line/>
རབ་ཞུགས་ཤིང༌། །དེ་བཞིན་ཉིད་དེ་ཇི་ལྟར་མཐའ་ཡས་ཏེ། །དེ་ལ་ཆགས་དང་བཅིངས་པ་མེད་པ་ལྟར། །དེ་ལྟར་ལས་རྣམས་ཤིན་ཏུ་དག་པར་བྱེད། །དེ་ལྟར་རྒྱལ་<line/>
སྲས་ཤིན་ཏུ་མཁས་པ་དག །བསམ་པ་མི་གཡོ་ཤིན་ཏུ་བརྟན་ཐོབ་པ། །ཡེ་ཤེས་སྟོབས་ལྡན་ཚུལ་ལ་མཁས་གྱུར་པ། །དེ་དག་རྒྱལ་བའི་མཛོད་ཀྱི་ཚུལ་ལ་ཞུགས། །དེ་<line/>
དག་ཚུལ་གྱི་རྒྱལ་པོའི་ཚུལ་ཤེས་པས། །དེ་ལ་ཆགས་དང་བཅིངས་པ་མེད་པའི་ཕྱིར། །ཆགས་མེད་སེམས་ནི་འཇུག་པར་མི་འགྱུར་ཏེ། །འཇུག་པར་བྱེད་པའང་གང་ཡང་<line/>
དམིགས་པ་མེད། །ཆོས་ཀྱི་ལུས་ནི་རབ་ཏུ་ཐོབ་བྱས་ཤིང༌། །འགྲོ་བ་ཀུན་ལས་མཚན་ཉིད་ཇི་བཞིན་པ། །ཆོས་ཉིད་དེ་ལ་མཚན་ཉིད་མེད་གསུངས་པ། །དེ་འདྲའི་མཚན་<line/>
ཉིད་ཆོས་ལ་རབ་ཏུ་ཞུགས། །དེ་ལྟར་དེ་དག་འགྲོགས་པ་བསམ་མི་ཁྱབ། །དེ་ལ་སེམས་ནི་ལྷག་མ་མེད་པར་བྱེད། །བསམ་ཡས་ཆོས་རྣམས་ཀུན་ལ་རབ་ཏུ་ཞུགས།།<line/>
སེམས་ནི་སེམས་མིན་རྣམ་པར་དབེན་པ་ཤེས། །དེ་དག་ཆོས་དབེན་ཉིད་ལ་འཇུག་བྱེད་ཅིང༌། །དེ་ལྟར་ཆོས་ཉིད་རྗེས་སུ་སེམས་པ་བྱེད། །གཡོ་དང་རློམ་སེམས་<line/>
</page>
<page index="717" id="358B">ཐམས་ཅད་འགག་པ་སྟེ། །དེ་ཕྱིར་ཡོན་ཏན་རྣམ་པར་གྲགས་པ་ཡིན། །དེ་དག་རྣམ་སྨིན་ཐམས་ཅད་མ་ལུས་པར། །ཡེ་ཤེས་རྒྱས་བཏབ་ཟད་པར་མི་འགྱུར་ཏེ། །དེ་ནི་མི་ཟད་<line/>
མི་ཟད་ཉིད་ཀྱི་དངོས། །མི་ཟད་མཐའ་ཡི་ཚུལ་དང་འགལ་བ་མེད། །བསམ་པ་ལུས་ཀྱི་ཕྱི་རོལ་ཡོད་པ་མིན། །སེམས་ནི་ནང་ནའང་ཡོད་པ་མ་ཡིན་ཏེ། །དུས་རྣམས་གང་ནའང་<line/>
སེམས་ནི་ཡོད་པ་མིན། །རློམ་སེམས་རློམ་ཆོས་མེད་པས་ཞི་བར་འགྱུར། །དེ་འདྲའི་སྨོན་ལམ་ལྡན་པ་རྒྱལ་སྲས་རྣམས། །ཆོས་ཀྱི་རང་བཞིན་བརྩོན་པ་ཞི་བ་སྟོང་པ་སྟེ། །ཆོས་<line/>
རྣམས་མ་ལུས་ཐམས་ཅད་གཡོ་བ་མེད། །བདག་ཉིད་རྒྱལ་བས་རྣམ་པར་སངས་རྒྱས་མེད། །དེ་བཞིན་ཉིད་གང་འགྲོ་བ་ཀུན་མཉམ་པའི། །ཆོས་ཉིད་མཚན་ཉིད་རྗེས་སུ་ཤེས་<line/>
བྱས་ཤིང༌། །བསམ་ཡས་མཚན་ཉིད་དེ་དག་མཐོང་གྱུར་ནས། །མཚན་ཉིད་མེད་པའི་ཤེས་ལ་རྨོངས་པ་མེད། །དེ་ལྟར་ཟབ་པའི་སྤྱོད་པ་རབ་བརྩོན་པ། །དེ་དག་བྱང་ཆུབ་རྟག་པར་<line/>
བརྩོན་པ་སྟེ། །དེ་དག་སྨོན་ལམ་དེ་ཡང་རྟོག་པ་མེད། །འགྲོ་བ་ཀུན་གྱི་དོན་དུ་དེ་དག་བརྩོན། །དེ་དག་འཇིག་རྟེན་རྣམས་ལས་འདས་གྱུར་ཅིང༌། །འཆི་འཕོ་ཡོངས་སུ་རྟོག་པ་མེད་བྱས་<line/>
ཏེ༑ ༑སྤྲུལ་པ་འདྲ་བར་སེམས་ཀྱང་རིག་བྱས་ནས། །དེ་དག་འགྲོ་བ་གདུལ་ཕྱིར་རབ་ཏུ་འཇུག །དེ་དག་མཐོང་དང་དྲན་པ་འདི་འདྲ་སྟེ། །ལས་ཀྱི་སྨིན་པས་འཇིག་རྟེན་བྱུང་བ་ཡི། །ཁམས་<line/>
</page>
<page index="718" id="359A">༄༅། །གསུམ་པ་ཡི་སེམས་ཅན་ཐམས་ཅད་ལ། །དེ་དག་ཡོངས་སུ་བསྐྱབ་པར་མངོན་པར་བརྩོན། །འགྲོ་བ་ཀུན་གྱི་འདུ་ཤེས་རྒྱུ་བ་དང༌། །རྣམ་པར་རྟོག་པ་<line/>
ཇི་སྙེད་ཐ་དད་པའི། །སྐལ་བ་མི་མཉམ་དེ་དག་དེ་བཞིན་ཤེས། །ངོ་བོ་ཉིད་ལས་ནམ་ཡང་ཕྱིར་མི་ལྡོག །ཤེས་པས་མཁས་པ་ཆོས་རབ་བསྔགས་པ་རྣམས། །འགྲོ་བ་ཀུན་ལ་<line/>
སྙིང་བརྩེའི་སེམས་ལྡན་པས། །ཆོས་ཀྱི་ཚུལ་ལ་རྗེས་སུ་སེམས་བྱེད་ཅིང༌། །ཚུལ་མཁས་དེ་དག་དེ་ལྟར་ཡོངས་སུ་བསྔོ། །དེ་བཞིན་ཉིད་ཀྱི་མཚན་ཉིད་ཀྱི་རང་བཞིན་ཞེས་བྱ་<line/>
བ་སྟེ༑ ཡོངས་སུ་བསྔོ་བ་བརྒྱད་པའོ།། །།<line/>
</page>
</pageset>
<copyright>Copyright &#169; 2012 by the Asian Classics Input Project. All rights reserved.</copyright>
</text>
