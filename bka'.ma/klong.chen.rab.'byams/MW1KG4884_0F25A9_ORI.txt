@#/_/kun mkhyen dri med 'od zer gyi rnam thar mthong ba 
don ldan bzhugs so/_/
oM swa sti sarba maM ga la sid+d+hi pha la ho/_/bla ma'i rnam thar mthong ba don 
ldan zhes bya ba/_/_brgyud pa gsum gyi bla ma dam pa rnams la phyag 'tshal 
lo/_/gang gis thog mar 'gro don thugs bskyed nas/_/bar du grangs med 
dbu la khur chen khyer/_/tha mar byang chub mngon par sangs rgyas nas/_/lha 
mdzes sras mchog lumra'i tshal bltams bzhin/_/skyes mchog 'di yang de yi 
rjes 'gro ba'i/_/sngon rol bskal pa mang por tshogs bsags nas/_/bar du 
brtson pa'i go cha mtha' yas shing /_/tha mar don gnyis mdzad de gtsug gis 
mchod/_/bdag nyid chen po dri med 'od zer gyi/_/_/rnam thar nam mkha'i 
mtha' dang rgya mtsho'i khyon/_/tshu rol blo yis rtogs par dka' na yang /
bka' drin dran dang phyi rabs don du spro/_/chur nyal tshal na rta bdun shar ba 
yis/_/rkang drug dga' ston 'phel bar gyur pa ltar/_/bdag blo'i snying gi 
pad+mo kha phyes la/_/'chad rtsod rtsom pa'i spobs pa bskyed du gsol/_/
de yang 'dir skyes mchog de'i bka' drin mi 'dor ba dang /_phyi 
rabs skal ldan rnams kyi don du/_chos rje rin po che'i rnam thar mthong ba 
dang /_thos pa dang*/_rtogs pa'i tshul mdo tsam zhig yi ger 'god pa la/_bla 
ma dam pa rnams kyis byin gyis brlab tu gsol/_mkha' 'gro chos skyong gi 

tshogs rnams kyis stongs grogs mdzod cig_/de la bcom ldan 'das rnam 
par snang mdzad gang chen mtsho'i sku'i zhing khams thams cad khyab cing sku la 
zhing khams thams cad yongs su rdzogs pa/_zhabs rdo rje skyil mo krung du 
bzhugs pa'i phyag gnyis mnyam gzhag gi mthil na/_lhung bzed spos chus 
gtams par me tog nyi shu rtsa lnga brtsegs mar gnas pa'i bcu gsum pa/
thugs ka dpal gyi be'u'i thad pad+ma'i ze'u 'bru gcig gi steng na gzhi dang snying 
po me tog gis brgyan pa zhes bya ba/_thub pa'i dbang po 'di'i gdul zhing 
'dzam gling bye ba phrag brgyar gnas pa la/_gling bzhi las lho phyogs 'dzam 
gling /_sa'i lte ba rdo rje gdan las dpag tshad brgya lhag gis bsgrod pa'i sa 
phyogs g.yo ru gra phu stod grong zhes bya bar/_slob dpon chen po pad+ma'i dngos 
slob/_dpal rta mgrin gyi grub thob gdung rus ngan lam/_mtshan btsun pa 
rgyal ba mchog dbyangs zhes bya ba de'i gdung rus kyi brgyud pa zam ma chad pa 
de'i mi rabs nyi shu rtsa lnga song ba na/_a mes lha srung zhes bya ba bdud rtsi sman 
gyi grub pa thob pa/_dgung lo brgya dang lnga thub pa de'i sras slob dpon bstan 
pa srung zhes bya ba gcig dang /_yum mkha' 'gro'i sprul pa 'brog bza' 
bsod nams rgyan gnyis kyi sras su 'khrungs pa'i ltas la/_yum gyi rmi lam du 
seng+ge chen po gcig gi dpral bar nyi ma gnyis dus gcig la shar ba 'od 
zer khyil khyil mo rang gi lus la thim pa rmis te/_dus tshod sa pho spre'u'i lo zla 
ba gnyis pa'i tshes brgyad/_skar ma rgyal 'dzoms pa la sku ba ltams pa'i tshe/
bud med nag mo ral gri thogs pa bzhin dang mche ba gnyer ba zhig na re/

ngas bsrungs ba yin zer nas phyag tu blang /_slar yum la gtad de mi snang 
bar gyur to/_/de ni nam gru re ma ti'o/_/
yang lan cig yur ma byed dus/_mu khar bsnyal nas yod pa'i tshe/
yum bya ba gcig gis brel nas yod dus/_ser ba babs pas bu chung brjed 
nas nang du phyin pa dang /_dran nas zhing khar bltas pas bu chung mi 'dug 
nas/_ngu zhing nang du yong ba dang*/_sngar gyi bud med nag mo des/_bu chung 
mdzod nas khyer byung ste/_ral gri brdeg la khad byas nas sprul pa'i sku la 
brnyas pa byed pa zer nas mi snang bar gyur to/_/rang bzhin dus thams cad 
du/_nam gru re ma ti gzugs tha dad pa'i sgo nas 'bral ba med par zhabs 
tog byas so/_/de yang sprul pa'i sku yin par pad+ma'i bka' chems las lung 
bstan zin pa yin te/_dus kyi tha ma la rgyal ba mchog dbyangs kyi rigs rgyud 
kyi tha ma la 'jam dbyangs kyis sprul pa gcig gis sngags kyi bstan pa dar 
bar byed cing*/_de nas yang brgyud pa gnyis kyi bar dar bar byed pa yin te/
!_lum+ba'i tshal na don grub bltams pa'i tshe/_/lha dbang klu yi rgyal 
pos khrul gsol nas/_/dar dkar sle 'us blangs nas shis pa brjod/_/
dga' ba'i mdangs phyungs legs par mchod pa ltar/_/skyes mchog 'di yang 
bltams par gyur ba'i tshe/_/nam gru re ma ti yi phyag gnyis kyis/_/legs 
par blangs nas bsrung zhing skyob bo zhes/_/slar yang yum la gtad nas mi 
snang gyur/_/zhes pa ni bltams pa'i tshigs su bcad pa'o/_/de ltar chung ngu 
nas dad pa dang /_snying rje dang blo gros che zhing /_dgung lo thu byi lnga nas 'bri 

klog zhib par mkhyen/_shing stag bdun la yab las bde gshegs 'dus pa/_rta 
mgrin/_phur pa/_/gu ru'i phrin las gzhung /_sman rtsis la sogs pa mkhyen 
par mdzad/_meg dgung lo dgu la grwa phyi_ tshong 'dus su/_nyi khri/_brgyad stong 
pa gnyis brgya tshar bton pas thugs la chud/_sa mo lug dgung lo bcu 
gnyis la bsam yas su mkhan po bsam rin pa bsam 'grub rin chen dang /_slob 
dpon lha kun dga' 'od zer las rab tu byung nas tshul khrims blo gros zhes 
mtshan gsol te/_'dul ba bslabs shing /_bcu gnyis la gral skoRa dang 
bshad pa mdzad do/_/zas gtsang sras po khab nas mngon phyung ste/_/rnam dag 
drung du rab byung bsnyen par rdzogs/_/'khor ba'i nyes dmigs gzigs pa'i 
tshul bstan nas/_/'gro ba'i kha lo gyen la bsgyur bar mdzad/_/de ltar dam 
pa 'di yang bsam yas su/_/bstan pa'i gzhi ma 'dul ba yin dgongs 
nas/_/nyan cing bshad nas phul du phyin par mdzad/_/thub chen rjes 'gro 
de la gus pas 'dud/_/
!_de nas dgung lo bcu drug la/_slob dpon bkra shis rin chen la/
lam 'bras gnyis dang /_chos drug gnyis dang /_phag mo'i chos drug dang /
bde mchog dril bu pa'i dbang dang bcas pa/_/phyag rdor 'khor lo chen po'i 
dbang gdams par bcas pa zhus shing /_slob dpon dbang yes las dus 
'khor/_gsar ma'i rgyud 'bum la sogs rgyud sde mang po dang /_za lung rin 
po che las zhang tshal pa'i chos skor/_rgod tshang pa'i lam khrid/_dam pa'i zhi 
byed snga phyi bar gsum/_/_ma gcig gi gcod rnam drug la sogs pa gsan 

cing /_dgung lo bcu dgu me pho stag la gsang phur byon nas/_mkhas pa'i phul du 
phyin pa bla brang pa chos dpal ldan rgyal mtshan dang chos grags gnyis kyi drung 
du/_byams pa'i chos lnga/_tshad ma rnams 'grel/_/tshad btus rnams kyi nyan 
bshad lo drug la zhun thar legs par bcad de/_mgon po byams pa'i rgyud 
bla mar/_rnam rtog las gzhan de dag gi_/spang rgyu gzhan med de yi phyir/_/
thos pa de phyir thos pa mchog_/ces dang mthun par dam pa de nyid kyis/
thos bsam gnas la blo gros legs sbyangs nama s/_/mi shes mun sel rmongs 
pa'i tshang tshing bsregs/_/shes bya rab gzigs mkhas pa'i pha mthar phyin/_/
ces pa 'di yang bar skabs kyi tshigs su bcad pa'o/_/de nas skabs 'ga' 
zhig tu/_mi g.yo ba dang dbyangs can ma shes rab gsal byed la sogs pa'i 
sgrub pa mdzad pas/_lha so so'i zhal gzigs shing gsung thos pa dang /_khyad 
par dbyangs can ma dang mjal dus/_dbyangs can gyi phyag mthil du bzhag 
nas gling bzhi ri rab dang bcas pa zhag bdun du gzigs so/_/de nas 
mgrin pa longs spyod kyi rtsa kha bye ste blo gros phyogs med du rgyas te/_gsang phu 
la sogs pa'i rig grar bsam yas pa lung mang ba zhes grags so/_/
gzhan yang skad gnyis smra ba blo gros brtan pa'i drung du tshad ma sde 
bdun gyi rnam bshad dang*/_shes rab snying po'i rgya cher 'grel gyi bshad pa 
dang /_ting nge 'dzin rgyal po la sogs pa'i zab mo mdo lnga'i bshad pa dang*/
snyan ngag me long gzhung 'grel la sogs pa mang du gsan no/_/de ltar lung 
dang man ngag dang /_rig pa dang snyan ngag dang /_sdebs sbyor la dbang 'byor 

pas phyogs tha dad du byon nas/_mkhas grub kyi bla ma du ma las mdo dang rgyud 
dang man ngag rnams mang du zhus shing /_slob dpon gzhon nu don grub las 
rnying ma'i rgyud 'bum/_'dus mdo sgyu 'phrul sems phyogs la sogs pa mang 
du gsan no/_/slob dpon gzhon nu rgyal po las bka' dang po bden pa 
bzhi'i 'grel pa gtam gyi tshogs dang /_bar pa mtshan nyid med pa'i 'grel 
pa rig pa'i tshogs drug rtsa ba shes rab rig pa drug cu pa/_stong nyid bdun cu 
pa/_zhib mo 'thag pa rtsod pa bzlog pa/_tha ma don dam nges pa'i 'grel pa 
chos dbyings bstod pa la sogs pa'i bstod tshogs zhus shing /_slob dpon 
gzhon nu rdo rje las spyod 'jug bslab btus jo bo'i bka' gdams skor/
snyan brgyud mang du zhus shing /_mkhan po pa las khro phu pa'i chos skor/_sgrub 
thabs rgya mtsho/_mkha' 'gro rgya mtsho/_dpal bo rgya mtsho/_chos 'byung brgya rtsa/
'dul ba lung /_mdo sde rgyas 'bring bsdus gsum/_rdo rje gcod pa/_sdud pa/
shes rab snying po/_shes rab khri pa/_tshul lnga bcu pa la sogs pa'i mang po 
gsan cing /_chos rje karma pa rang byung rdo rje las sbyor drug gegs sel dang 
bcas pa/_nA ro chos drug_/sku gsum ngo sprod/_thugs rje chen po rgyal ba rgya 
mtsho/_thugs rje chen po rgyal po lugs/_gsang 'dus/_sam b+hu Ti/_ma hA ma 
yA/_gshed dmar nag rnams gsan cing /_slob dpon dbang yes las sbyor 
drug bsnyen sgrub yi dam dmar khrid/_sangs rgyas thod pa/_mkha' 'gro gur/
'jigs byed rwa lugs kyi rgyud rtog pa bdun pa dang /_gsum pa'i dbang 
gdams ngag rdzogs rims dang bcas pa/_rlung 'khor dzaM b+ha la dang /_ku ru 

kul+le/_thub pa/_yum sgrub/_byams pa/_gnas brtan bcu drug_/_/sman lha 
sogs kyi sgrub thabs mang du zhus shing /_shug gseb rin po che las/_do ha 
skor gsum/_ri chos skor gsum/_rten 'brel brgya rtsa zhus shing /_slob dpon 
ston tshul las drang srong gzhung skyes kyi dngul chu'i bcud len dang bye ma'i 
bcud len zhus shing /_bla ma 'jam dbyangs pa las/_dus 'khor sa ris/_me
mkha' rgya mtsho'i lnga bsdus/_nyi zla gza' 'dzin/_brtag gnyis/_rdo rje rtse mo/
'jam dpal rtsa rgyud/_rdo rje 'byung ba/_kun dga' snying po'i 'grel pa/_de kho 
na nyid bsdus pa ta tha saM gra ha/_/_sbyor rgyud/_rdo rje dbyings/_kun rig_/rab 
gnas don gsal la sogs pa zhus shing /
sa skya pa'i bla ma bdag nyid chen po'i drung du/_thugs bskyed chen mo/
rgyud gsum gyi gdams pa kha tshar zhus shing /_bla ma khro phu ba las/_rdo rje phreng 
ba gur mgon dreg mgon la sogs pa zhus shing /_bla ma 'tshogs 'dus pa 
las/_chos dbang lugs kyi gsang ba yongs rdzogs thugs rje chen po yang 
snying 'dus pa/_rdzogs chen sangs rgyas mnyam sbyor/_'khor ba dong sprug/_bla 
ma gsang 'dus/_mgon po ma ning /_bcud len brgya rtsa/_rgya mtsho du ru ka'i 
gtad rgya/_gzo yig pa tra/_me sgyogs chu sgyogs/_dpag chen dpag chung /
khrom sgrub pa la sogs zhus shing /_khang dmar pa las/_tshe bdag pA la pa tra/
tsha tsha snyon pa/_tsit+ta dmar po/_ma mo dug gi spu gri/_du ba rlung zhon/_'bum pa 
nag po/_mu stegs lha bdun/_rdo rje gcod pa/_ser ba srung 'bebs la 
sogs pa zhus shing /_gnyos mthing ma pa las/_bka' brgyad bde gshegs 

'dus pa/_gnam lcags ur mo/_phur pa gter ma/_DAk+ki gsang ba ye shes/
mgon po le bdun ma/_stag zhon/_bya zhon/_seng zhon sgrub thabs la sogs 
pa zhus shing /_de yang sngar gsang phur bzhugs dus/_khams pa rnams kyis 
gnas khang gcig nas gcig tu lan bdun phud pas/_khro phu ba dkon mchog 
dpal dang lhan cig bzhugs shing yod pa la/_dgung gcig gi skabs su/
bla brang pa chos dpal bzang pos khro phu ba la shog gsung nas/_dge bshes 
bsam yas pa 'di 'dir chags na gra sa 'di la phan pa zhig 'ong ba 'dug 
ste/_khams pa ngan pa 'di rnams kyis sdod du mi 'jug pa 'dug pas/_ja 
'di khyer la khong gal che ba rnams la drong /_snam bu 'di gnyis thong /_khyed 
kyis lab lab gyis/_nga'i yang lab pa yin gyis gsungs nas/_ja zho phyed 
dang snam bu gnyis bskur ba khyer nas/_slob dpon pas 'di skad gsung /_ja 
'di 'thung byas pas/_ja sang btung bas chog_/do dgongs mi khom par yod 
zer nas gshegs so/_/phyir nang tho reng khres po bsgrogs nas nged 'gro ba 
yin/_nga'i shul na khong rnams zo zhig gsungs nas bzhud do/_/grogs po 
gcig yar byung ba dang lo tsA ba chen po'i sku 'bum rtsar 'phrad byung bas/_khyod 
'gro ba i yin zer bas/_nga khams pa'i thad du sdod sa mi 'dug pas 'gro 
zer/_khyod rtsom pa la ni thogs pa med/_khong rnams la ngan smras kyi tshigs 
bcad cig 'jog rgyu yin nam zer bas/_shog bu bre kha gang la shong thang zhig 
bris nas chos khrir bslan yod/_da dung 'di nas dum gcig bskur bas/
'di khyer cig gsungs nas rkyen la khams 'dus pa ka kha sum cu mdzad nas 

yar bskur/_khong rnams kyis chos kyi khri'i yig ngan de dar du ma ster/_kakha 
sum cu 'di rgya yul yan chod du dar bar gyur to/_/de nas skabs gcig tu 
dbur stod la yar bsod snyoms la byon pa la/_na bza' la yang chos sham 
stod thung bod phrug dung kha'i phyam tse tho re pa zhig dang*/_mtha' gnyis su ma 
lhung ba tsam las med/_cha mda'i yul khang zhig tu bzhugs pa'i nub mo 
dbus stod nas yong pa'i dge bshes gcig kyang der bsdad 'dug pa de na 
re/_khyed gang nas yin zer/_nga gsang phu nas yong ba yin byas pas/_slob 
gnyer ci byas zer bas/_'dul ba dang /_byams chos lnga/_tshad ma la sogs 
pa shes/_khyed gang nas yin gsungs pas/_nga rgya ma nas yin/_yul ni zol 
phug pa/_btsun pa ni bya yul du byas/_slob gnyer ni dbu ma 'jug pa legs 
po zhig shes zer bas/_'o na rgya ma na grub thob lcog la'i sgrub khang brag khung 
zhig yod zer ba de ci 'dra zhig yod gsungs pas/_brag khung legs po zhig 
yod ci byed zer/_bsod snyoms la nas rkyal pa bzang ba gang rnyed na/_der 
dgun bzhugs gcig byas na bsams gsungs pas/_'o na nga yang dgun 
der 'dug_/nga la skor 'di na tshar nas bsdu rgyu 'ga' zhig yod/_ngas zhabs 
tog byed zer/_grong der sngags pa bu phrug mi sos pa zhig 'dug pas/_khyed 
kyis rta mgrin nag po'i sbyin bsregs e shes zer/_shes gsungs pas/_'o 
na nga can byon zer nas sbyin bsregs mdzad pas/_nas rkyal pa bzang ba gang 
phul/_de nas dge bshes de dang bsdongs nas lcog la'i brag khung du byon/
zla ba brgyad du mtshams byed pa'i dam bca' mdzad/_mun khang zhig mdzad 

nas bzhes pa der drangs/tho rangs kyi thun la dge bshes de la phar phyin 
thun che ba re gsung /_zla ba lnga song ba'i tho res khar/_nam mkhar sil snyan 
gyi sgra dang /_glu dbyangs snyan po gsan nas gzigs pas/_lung pa'i mda' na 
bye ma'i ri chung dang /_'bab chu gcig yod pa'i sa nas yar/_rta gsar khrab 
dang dril bu g.yer khas brgyan pa zhig la/_bud med lo bcu drug ma'i na tshod 
tsam za 'og gi gos dang /_gser g.yus brgyan pa/_gser gyi pa tras gdong 
g.yogs pa zhig zhon nas byon pa'i thu ba la 'jus nas 'phags ma thugs 
rjes 'dzin par zhu zhus pas/_rin po che'i dbu rgyan gcig 'dug pa de phud 
nas khong gi mgo la bskon nas/_dus 'di nas bzung ste byin gyis brlab 
cing dngos grub sbyin par bya'o/_/zhes gsungs nas/_de'i byin brlabs kyis 
zla ba gcig gi bar du/_bde gsal mi rtog pa'i ting nge 'dzin phyam brdal/
rig 'dzin chen po ku ma rA dza dang mjal pa'i lung bstan yang thob/_de nas 
mtshams bkrol nas yab yum gyi don du kun rig gi cho ga brgya rtsa brgyad 
mdzad/_slob dpon la bsten tshul gyi cho ga yang 'di tsam mdzad pas byin 
brlabs yong nges snyam nas dbang zhus pa'i zhu ba byas/_des chog gsungs/
slob dpon chu len du song ring /_tshon rtsi tshos mongs dang /_rtsig pa bya cag ma 
byed pa'i lcog gi ldel ka dang bcas pas dkyil 'khor legs pa gcig 
bzhengs tshar 'dug na sngags pa phyug po bza' tshang 'khor gcig dang /_pho mo 
sum cu tsam gyis dbang zhus so/_/
kye ma kye hud mgon po thugs rje can/_/mi mngon dbyings nas bdag 

la gzigs mdzod la/_/ngag gi dbang po'i mkhyen rab 'od stong gis/_/
bdag blo'i snying gi mun pa myur du sol/_/de nas dgung lo nyer bdun la/
rig 'dzin chen po'i drung du 'byon pa la bsam yas na mar byon par/
g.yag sde paN chen dang 'phrad pas/_da khyod gar 'gro thams cad chos rje 
karma pa las chos zhu ba la yar 'tshogs pas der 'gro na 'thad zer ba la/
nga yar stod rgyam gyi phu na rig 'dzin chen po ku ma rA dza bzhugs zer ba la 
mjal du 'gro ba yin gsungs nas/_rgyam phur byon pas rig 'dzin chen po 
dpon slob rnams sbra phya ther bdun cu tsam mdzad nas bzhugs pa dang mjal/
bla ma'i zhal nas mdang lha'i bya yin zer pa'i bya ya mtshan can gcig la bya 
bran stong gis bskor nas nga'i dpe cha khyer nas phyogs tha dad du song ba rmis/
de khyed la lta ba yin par 'dug_/nga'i chos 'di'i brgyud pa 'dzin pa zhig 
yong bar 'dug gsungs nas dgyes tshor chen po mdzad/_'di dus dgung lo 
nyer bdun 'gro gsungs/_dpyid ka'i baRabaka' chos sgugs nas zhes pa'ang 'dug der lung 
stong gcig nas gcig tu lan dgu 'pho skyas byas nas/_gzhi re zin dus 
skyas re byas pas lus ngag la gzan par byung /_gos ngan pas nye gnas 
btsun chung 'ga' yod pa dang /_bskor khyi yang sdang bar byung /_khrid sang nyin 
'dzugs pa'i do dgongs khrid gnyer ba gnyis kyis tshogs bre chen po zhig 
khyer nas/_dge bshes bsam yas pa'i chos khral gar yod/_dbang gang rgyud 
dang bcas pa zhu ba la nas khal bdun re dgos pa yinazer bas/_nga la ni 
bre gang yang med chos thob par byed pa yin gsungs pas bsdad pa yin byas 

pas/_khrid pa 'di tsam gcig gi chos khral sus 'jal zer ba dang /_skye ba snga 
ma tshogs ma bsags pas dka' las de tsam zhig byas pas/_chos khral la 
sdug nas 'gro dgos pa 'dug pas mi la ngo tsha/_nam langs tsa na lung pa 
'di'i mdor slebs pa byed dgos dgongs nas/_tho rangs bzhengs kyin 
yod tsa na/_dge bshes bsam yas pa khyed da lta chos rje'i drung du shog 
gsungs zer bas/_nged rang 'gro rtsis yin yang gsung bcag na mi nyan 
dgongs nas zhabs drung du phyin pas/_zhal 'dzum mdzad nas/_spra spro ma byed 
par bzhugs la ja 'thung gsung /_khrid gnyer ba gnyis shog gyis gsungs 
nas/_tsha ba gnang ba'i gral du dge bshes 'di'i chos khral nang nas 'debs 
pa yin khong ma gtser/_nga la da res kyi chos nyan 'di tsho thams cad las khong 
dga' ba yin gsung /_/
e ma ngo mtshar rmad du byung ba'i tshul/_/chos 'phags drung du rtag 
ngu mjal pa dang /_/byams mgon drung na thogs med mjal ba ltar/_/dam 
pas dam pa brten pa 'di ni mtshar/_phye bre gsum dang dngul chu ril bu nyi shu 
rtsa gcig gis zla ba gnyis kyi gsol ba mdzad cing /_kha ba babs dus sgye 
nang du bzhugs nas/_gos gdan gnyis ka'i go bcad cing /_chos phyogs su 
dka' ba mang du spyad nas/_bla ma'i drung du chos bka' yang mang bar gsan 
nas/_gter ma nyang lugs kyi gu ru zhi drag byin rlabs lu gu rgyud/_bka' 
brgyad phag nag dmar po la sogs pa'i sgrub thabs mang po dang /_kun byed 
rgyal po/_a ro nam mkha' rlung 'byams/_kun bzang che ba rang gnas/_srid 

pa'i 'bebs chen mo/_klong chen rab 'byams kyi shes bya mtha' gcod/_phyi 
skor nang skor gsang skor gyi rgyud mang po dang /_khyad par gsang ba bla na med 
pa'i dbang bzhi/_zab mo pod bzhi phran tsheg dang bcas pa/_rgyud bcu bdun 
Ti ka dang bcas pa/_man ngag brgya dang bcu dgu phran tsheg dang bcas pa/
bka' srung e ka tsa ti'i sgrub thabs legs ldan lcam dral/_gza' bdud 
dang /_dam can gyi sgrub thabs skor dang bcas pa la sogs zhus shing /
bstan pa dam pa'i cha lugs ma lus pa/_bka' yi bstan pa'i babs rjes 
gnang dang bcas nas gnang bar mdzad de bstan pas/_khams gsum chos 
kyi rgyal po rgyal rigs spyi bo nas dbang bskur bas/_chos kyi rgyal por gyur 
cing gang gis mthong ba dang /_thos pa dang /_dran pa dang /_reg pa thams cad 
gdod ma'i sa la 'god pa'i mthu chen po mnga' ba yin no/_/
gdod ma'i mgon dang rnam dbyer mi phyed cing /_/'gro ba'i don du 
thugs rjes thabs chen 'gyed/_/theg mchog snying po'i char rgyun rgya che bas/_/
skal bzang lta spyod lo tog rgyas mdzad bstod/_/de nas mchims phur lo 
bdun gyi bar dam bca' sgrub pa mdzad dus/_lhun grub sgang du phag mo nag 
mo'i zhal zhag bdun mthong /_de nas o rgyan drag sgrub/_che mchog dbu nyi shu 
rtsa gcig phyag bzhi bcu zhe gnyis pa la bka' brgyad kyi lha tshogs bdun brgya 
nyi shu rtsa lngas bskor ba skabs skabs su gzigs so/_/gnod sbyin dzaM lhas 
nor bu gcig phul ba dang /_rdo rje g.yu sgron mas zhal bstan nas/_rang gi phyi 
sgrub nang sgrub gsang sgrub bla na med pa dang bcas pa'i sgrub lugs phul lo/_/

dge'u gong du bzhugs dus gu ru zhi ba'i zhal gzigs/_mkha' spyod du byon 
nas mkha' 'gro ma rnams kyis chos 'chad lugs rnam thar rnams gzigs 
shing /_bkra shis me tog 'thor ba dang /_'byon dus mkha' 'gro ma rnams 
kyis skyel thung byas te/_mkha' 'gro snying thig gi rjes gnang phul lo/_/dge 
'ur bzhugs dus phag mo dmar mo dang /_rdo rje sems dpa' dang /_rta 
mgrin/_sgrol ma/_tshe dpag med bzhengs stabs rnams 'od dkyil nas zhal 
gzigs so/_/dur khrod du bzhugs dus las kyi mkha' 'gro ma e ka tsa ti 
spyan gcig ma/_spyang mo zhing dbyug can mthing mo/_gza' bdud/_rdo rje 
legs pa rnams gzigs so/_/bya 'ug lha khang du mgon po phyag bzhi pa/_rdo 
rje bdud 'dul/_dge bsnyen nyer gcig gzigs so/_/chos khams dge ba 
rgya mtsho'i gos can gzhir/_/_/byang chub sems mchog bzang po'i sa lud 
bran/_/smon dang 'jug pa'i sa bon legs btab nas/_/dge bcu'i lo thog 
gsar du smin mdzad bstod/_/de'i dpyid sor jo bo mjal du byon pas jo 
bo'i mdzod spu nas 'od zer spros pa/_nyid kyi mdzod slar thim pas/_bya rgod 
phung po'i ri dang /_li'i yul dang /_paN+Di ta ma hA mu tra bya bar sku 'khrungs pa 
dang /_rgya gar du mkhyen pa'i chos gsar rnying la sogs pa thugs la bkra lam 
pa zhig gsal bas thugs rab tu bde ba zhig byung /_dan phag tu byon nas 
gsang snying gsan te mar lam res mo dgon par byon nas/_bla ma res mo ba 
dang gsung gleng mdzad par/_bud med nag mo gcig gis po ti gcig khyer 
byung nas gzigs pas/_DAk+ki tsit+ta bya ba zhig 'dug de'i 'phro la mi snang bar 

gyur to/_/de la bla ma res mo ba ngo mtshar skyes nas chos zhus pas/_mchims 
phur snying thig gsung ba'i zhal bzhes mdzad nas byon no/_/_dgung lo nyi shu 
rtsa brgyad la bzhes pa 'bri khung chos kyi rgyal po sku 'khrungs pa dang dus mtshungs pa shing phag lo yin dgos/_mthong snang 
'od dra las dgung lo so gnyis la gsungs pa mdzad 'dug de ltar na sa mo yos yin/_ra mo can du snying thig 
gsungs pas chos 'dzugs pa'i sar me tog gi char babs/_spros bcas kyi 
tshe 'od mthing kas thams cad brdal bar khyab cing/_spros med kyi dgongs mo 
'od zer kha dog lngas khyab cing /_o rgyan sku mdog mthing kha dang /_ye shes 
mtsho rgyal dmar mo phyag na bum pa bsnams nas/_khong rang la dbang bskur 
dus nam mkha' la/_'od dang sgra dang /_sil snyan dang /_ngo mtshar ba mang po 
byung zhing /_dkyil 'khor gyi rtsar bu mo lo bcu drug tsam g.yu ltar sngo ba bdun 
byung nas/_bro 'khrab pas ched du dgyes pa dang mi dgyes pa la sogs pa ma 
mdzad gsung /_'di'i dus su o rgyan yab yum 'khor dang bcas pas mkha' 
'gro snying thig gi rjes gnang /_lha ring brag dang*/_o rgyan rdzong dang*/_zhwa'i lha 
khang gso dgos pa dang /_bstan bcos rtsom pa'i lung bstan yang thob/
mtshan yang o rgyan gyis dri med 'od zer btags/_ye shes mtsho rgyal gyis rdo 
rje gzi brjid ces gsol to/_/de yang a ti bkod pa chen po dang /_sgra thal 
'gyur rtsa ba'i rgyud nas/_de 'og blo gros mchog gis 'dzin/_/zhes pa ni chos 
rje rin po cher bzhed/_bka' tshems las/_blo gros ming can thogs med bya 
bzhin rgyu/_/zhes gsungs so/_/
skyes bu 'di ni 'phags chen mchog la dbang*/_/rgyal bas lung bstan 

chos bdag rnams kyis bstod/_/mkha' 'gro rnams kyis zab gter bdag 
por bskos/_'di 'dra'i mkhas grub dam pa gzhan su zhig_/de nas gangs ri 
thod dkar gyi mgul du byon nas bstan ma bcu gnyis lha rabs mched dgu 
rnams kyis bsu ba mdzad pa'i snang ba byung ngo*/_/lo gsum sgrub pa mdzad cing 
bzhugs dus/_tho rangs kha zhig gi rmi lam na bla ma ku ma rA dza byon nas sdig 
mdzub gcig mdzad de/_ci yang mi gsungs pas dbang gi brda ru go ba dang /
'di dus gshegs rtags byung yang /_ting nge 'dzin gcig gis tshe 'phel ba 
yin gsung /_de'i nyi ma rtse shar la mngon sum gzigs dus/_shar phyogs kyi 
nam mkha' las sgra zhig grags pa/_de'i dus nam mkhar gzigs pas/
'od kyi dkyil 'khor tshom bu dang bcas pa'i dkyil du kun bzang yab yum 
dang /_zhi khro'i dkyil 'khor mang po sa gzhi bar snang steng 'og phyogs 
mtshams gang bar gzigs pa dang /_bi ma la sku mdog ljang ser dang mkha' 
spyod kyi bla ma bzhi/_bla ma ku ma rA dza longs spyod rdzogs pa'i cha byad dang /_o 
rgyan pad+ma rgyal po'i cha byad can gzigs pa dang /_de nas bzung lha'i zhal 
mang po rgyun chad med par gzigs gsung /_de nas bod kyi ri bo rtse lngar byon 
dus 'ja' dang 'od kyi gur mang po phub nas ya mtshan gyi rtags mang po byung 
zhing /_sgyu 'phrul skor gyi cho ga mdzad pas zhi khro'i dkyil 'khor nam mkha' 
dang brag la sogs pa thams cad du tshom bu gsal bar kun gyis mthong ba 
dang /_dar cig snang ba 'gyur nas/_shar lho'i mtshams su gzigs pas/
nam mkhar bi ma la bzhugs nas phyag mdzub shar lho'i mtshams su bstan pa 

gzigs pa dang /lha khang gso ba'i sngar gyi lung bstan rjes su dran no/_/de 
lta'i skyes bu khyu mchog de'i yon tan brjod pa/_khrom nas chos bshad gang+gA'i 
chu rgyun 'dra/_/rig grwar rtsod dus 'brug sgra sgrogs pa 'dra/_/bstan bcos 
rtsom dus ri gzar 'bab chu 'dra/_/mnyam par 'jog dus rnal 'byor mngon 
sum 'dra/_/zhes pa don la gnas pa'o/_/
'di dus gter lung las/_o rgyan gyi slob dpon gyis/_'bri gung 
sgom pa kun rin la/_'bri zhes bya ba'i sa phyogs su/_/kun dga'i ming can 
bdud kyi bu/_/lus la mtshon cha'i ri mo yod/_/shi nas dmyal bar skye bar 
'gyur/_/lho yi phyogs nas 'jam dbyangs kyi/_/_/sprul pa gcig gis thul 
gyur na/_/mnar med gnas nas thar bar 'gyur/_/zhes pa de sgom pa kun 
rin gyis mthong ba dang /_lus la bltas pas rgyab kyi sgal gzhung g.yas su 
ral gri 'dra ba'i sha mtshan cig 'dug pas ngas dbus gtsang 'khrug pa zhig 
bya dgos bsam pa yod kyang /_dmyal bar 'gro na byed don chung bas/_bla ma 
dpal mchog pa la 'jam dbyangs kyi sprul pa gcig 'tshol la shog_/chos zhu 
yin gsungs pa dang /_bla ma dpal mchog ba dbus gtsang du 'tshol du byon 
pas/_dbus gtsang na bla ma rgyal sras pa las thugs rab che ba mi 'dug 
pas/_sgom pa kun rin la kun mkhyen pa gdan drang byas pas/_khyed dad pa 
skyes pa na nga dad pa skye ba yin pas de ltar bya'o gsungs so/_/de nas 'bri 
gung du 'byon par zhal bzhes mdzad dus/_mnal lam du seng ge bzhi'i khri'i 
steng na bi ma la bzhugs nas nga ni ku ma rA dza'i sprul ba yin/_pad+ma brtsegs 

pa'i zhing du 'gro sangs rgyas kyi bstan pa dar bar gyis shig gsungs/_yang 
de'i sang dgongs phag mo lcags gdong ma/_khong gi gzims sa'i mdun gyi 
rgya mthongs khar byon pa/_bla ma ku ma rA dza'i sprul pa yin par mkhyen pa dang*/
yang bstan pa'i gnyer gtad do/_/'di'i dus su mya ngan 'das chung mdzad 
do/_/'khor gsum yongs su dag pa lan gnyis su/_'bul ba lnga dang bdun 
gyis bla ma'i gshegs rdzong mdzad kyang /_bla ma'i phyi rten nang rten la 'od 
gsal snying po'i bstan pa mi nub par bya ba'i phyir du/_theg mchog rin po 
che'i mdzod brtsams pa dang /_/_de dus sngags bdag gza' dang dam can 
rnams dang dngos su mi dang mi lab pa bzhin byung ba dang /_las sgrub pa dang 
lung bstan pa dang bka' srung ba la sogs pa yang mdzad do/_/
ji ltar mtshan mo dangs pa'i nam mkha' las/_/ri bong 'dzin pa shar 
bas ku mud ta/_dgod pa bzhin du kha bye lhag ger gsal/_/zhar la rgyu skar 
tshogs rnams dman par gyur/_/snyigs ma'i dus 'dir 'jam dbyangs sprul 
pa mchog_/kun mkhyen byon pas skal ldan mchog tu rgyal/_/zhar la bla ma'i 
gzugs brnyan rnams kyang nyams/_/yon tan mchog gis dman rnams zil 
gyis gnon/_de ltar sngar bsam yas su bzhugs dus ya bo dbang rgyal zhes 
bya bas/gdan drangs nas zhag bdun du kun rig gi dbang zhus/snying tig 
gi khrid zhus pa'i snga shos glu mkhan pa bsod nams seng ges byas/_phyogs kyi 
dge ba'i bshes gnyen 'dus pa rnams kyi snga shos slob dpon gzhon nu 
sangs rgyas kyis byas te/_yon bdag la snga shos ya bo dbang rgyal/_bu slob 

kyi snga shos glu mkhan pa bsod nams seng ge_/dge ba'i bshes gnyen 'du 
ba'i snga shos slob dpon dpal mchog ces bya bar grags shing /_rgya ma pa 
dkon gnyer gyis glu mkhan bsod nams seng ge la/_khyod kyis ma bskor 
pa'i sa cha med pas rdzogs chen la su mkhas par 'dug_/ngas zhu 'dod pa 
yin zhes zer ba la/_ngas dbus gtsang gi bla ma ma mjal ba med/_rdzogs 
chen pa yang mang po snang ste/_nged rang dang nye ba'i sa phyogs zhig na yongs kyi 
dge ba'i bshes gnyen khyad par du rdzogs pa chen po la mkhas pa zhig 
bzhugs zer bas/_khong gdan 'dren pa la btang nas rgya ma'i gnas su 
gdan drangs/_rgya ma sgang pa'i dge ba'i bshes gnyen pa rnams dang /_dkon 
gnyer gyis snying tig zhus pa'i tshe/_khong rnams dri ba la rgyugs nas bgro gleng 
byed par zhus pas/_de de ltar bgyi/_rig grwa sogs zla ba gcig gi bar du 
khyed rnams la rtsod rgyu yod pa yin/_zhag bcu tsam gyi bar du mdo rgyud dpang 
por bzhag nas lung rig gis rtsod pa byed gsungs pas/_khong rnams spobs 
pa med par gyur nas nged rnams kyis ma go bar 'dug pas/_chos thugs la 
'dog par zhu zer zhing thams cad 'dun par gyur/_dbus stod du sgom pa 
kun rin gyis gdan drangs nas/_byon pa dang grog gi mdar phyags phebs 
dus/_te sgro'i las kyi DAk+kis bsu ba mdzad cing o rgyan dgon pa phul lo/_/
de nas zhwa'i lha khang du byon dus/_mi dkar po zhwa dkar po can cig byung nas 
zhwa phud de phyag byas shing /_zhwa'i lha khang la sdigs mdzub zhig mdzad 
cing 'dug go/_/dgung lo zhe gnyis bzhes pa sa mo glang gi lo yin bya ba rtsis kyi yi ge zhib mor bris 'dug_/tshes 

bcu'i dus su mkha' 'gro 'du tshogs mang bar gzigs so/_/de nas zhwa'i lha 
khang gso dus dbu rtse'i rgyab nas gser 'gu tshe gang bcus nas/_gtsug 
lag khang bzhengs pa'i cha rkyen dang lha rnams kyi sku gser byas/_gter kha 
mang bar 'dug kyang rgya mthongs 'og nas sngags bag re tsam dang /_sgrub 
thabs thor bu dang /_/_gzo yig pa tra dang /_bstan ma bcu gnyis kyi sgrub 
thabs dang /_dam can gyi sgrub thabs tsam las gzhan ma blangs gsung /_sa 
rdo bsal dus/_/_mnan pa'i thod pa mang po 'phar zhing byung ba/_/_na bza' 
g.yab pas bzung zhing slar gnon pa dang /_de'i dus legs nyes kyi gtam 
mi dgos/_gza' dang rdo rje legs pas mang du bshad pa byung /_nyin bzhin 
du bu tsha g.yu rna can lo brgyad pa tsam zhig_/bzo rig pa rnams kyi rtsar slebs 
nas gro'i skabs su gar song cha med la 'gro yin 'dug par/_thams cad 
kyis ci yin bgros te sang nyin gro'i dus na gar song blta dgos zhes thams 
cad mthun par smras so/_/
gro la 'gro ba'i dus su bsrungs pas/_rtsig pa'i gseb tu thim nas 
gar song cha med/_'di ni dpal ldan bla ma dam pa'i thugs rjes gtsug lag 
khang bzhengs pa'i stong grogs dam can rdo rje legs pas mdzad par mngon 
no/_/lung pa nas brag la brkos pa'i rdo ring chen po mnyam pa gnyis yod pa 
la/_gcig cung zad chag nas gnyis ka la zhwa'i sa cha'i thob rigs gzong 
gis brkos nas yod pa las/_phyis gtsug lag khang bzhengs dus rtsa ba 
'gyel ba la song nas/_shing bzo'i 'phrul dang /_mi lag gdengs pas thag 

'gyogs 'debs pa'i 'phrul ci byas kyang bslangs ma nus/_chos rje nyid kyis 
gtor ma zhig mdzad bden pa'i tshig brjod nas/_sku chos kyi g.yab mo 
brdul bas rdo rings bsrangs par gyur te/_ngo mtshar ba'i cho 'phrul du bstan/
de nas mtha' dmag gi 'byung po thams cad yun ring du mnan nas sngar gyi 
mnan pa'i sems can rigs mi gcig pa mang po'i thod pa'i nang gi lang+gi 
gso dgos pa rnams gsos/_mnan pa mdzad pa'i grabs mdzad pa'i tshe sa 
rdo'i char babs rlung nag gi 'tshub ma g.yos te rtsub 'gyur cher byung bas/_mi 
rnams skrag cing brgyal nas mnan pa byed pa'i grogs ma byung /_chos rje pa 
nyid kyis he ru ka'i gar dang saM kr-i ta'i skad mang po mdzad pa'i tshe/_thod pa 
rnams sa las 'phar ba gcig la gcig brdabs pa'i skad byung /thod pa che 
shos gcig nam mkha' la 'phar zhing 'dug pa/_zhabs g.yon pas mnan 
nas/_/_gar dgu'i nyams dang ldan par mdzad pa'i tshe/_kun mkhyen bsod 
nams bzang pos gu ru drag po'i skur mthong nas/_thod pa rnams phra men 
mchod rten gyi zhabs su mnan no/_/stobs chen 'di yi mdzad pa mtha' yas 
kyis/_/drag pos 'dul la khro zhing gtum par ston/_/_/zhi bas 'dul la 
dgyes pa'i zhal bzang 'dzum/_/mdor na rdzu 'phrul cho 'phrul dpag tu med//
de nas rab gnas mdzad pa'i dus su kun tu bzang po'i skur gyur nas 'dug 
pa dang /_thugs ka nas 'od zer mang po 'phros pa las/_'od zer re re'i rtse 
la sangs rgyas byang chub sems dpa' grangs med pa bzhugs pa las can gyi 
slob ma 'ga' yis mthong ba dang*/_la stod dbang rin bya bas me tog thams 

cad sangs rgyas dang byang chub sems dpas gtor ba yang mthong ngo /_khong 
rang gi thugs nyams la/_/_bcom ldan 'das thub pa dang/_byams pa dang*/
gnas brtan bcu drug rnams zhal mdzum lhag lhag mthong gsung ngo /_/
byams pas phyag mdzub gdengs nas lung bstan pa/_khyed skye ba gnyis 'das 
pa'i 'og tu/_pad+ma brtsegs pa'i zhing du byang chub sems dpa' ri rab mar 
me'i rgyal mtshan zhes bya bar 'gyur ro/_/zhes gsungs pa'i lung bstan thob 
bo/_/skye ba sngon nas rgyal ba rgya mtsho la/_tshogs chen rab bsags lhag par 
mnyes bgyis pas/_/tshe 'dir sangs rgyas bstan pa'i khur khyer nas/_/rgyal 
bas lung bstan mdzad la phyag 'tshal lo/_/spre'u lo'i tshes bcu mdzad 
pa'i tshe/_nam mkha' 'od phung gi dkyil du o rgyan sku mdog dkar po DAk+ki sde 
lngas bskor ba las 'od zer 'phro ba zhig gzigs so/_/mi khri bzhi stong 
dus pa las/_te sgro'i mkha' 'gro ma rnams der lhags nas/_mkha' 'gro 
babs pa bcu phrag lnga bcu byung nas legs nyes thams cad smra ba dang /_mon 
bum thang du 'byon par yang lung bstan to/_/der zhwa pad+ma dbang chen gyi rab 
gnas tshar nas/_te sgro la byon nas zhag nyi shu rtsa gcig gi bar du zhi khro'i 
dkyil 'khor bzhengs nas bskang gso brgya rtsa mdzad de/_bar skabs su ma 
jo gnyis dam sel byas pas gnas de nyams 'dug pa gsos/_mis mi thar 
pa'i brag la chos rje nyid kyis rgya mtshan dang cod pan btsugs so/_/de nas 
shug gseb tu byon nas bzhugs dus/_gsal snang zhig la jo mo kha rag gi 
rgyab nas lus po med pa'i khro bo'i mgo bo ri bas che ba zhig mig 'phrul 

'phrul/_kha nas glog 'khyugs pa zhig 'dug pa dang /_yar klungs zo thang 
gong po ri nas/_de las che ba'i mgo bo nag po zhig byung nas mig 'phrul zhing 
kha nas 'od 'phro bas/_'od de jo mo kha rag gi mgo de'i thad nas yar song 
ba dang /_kha rag gi mgo bo de med par 'od de la stod nas yal song bas/
bod khams kun ser ba dang /_rdo'i char pa dang /_glog dang /_'od kyi khyom 
khyom 'dug pa dang /_dus mi bde ba yong mthar 'bros pa yin gsungs nas/
yer pa la so nam zhig bya bsam pa dang /_lha sar ma Ni'i khang bu zhig brtseg 
bsams pa yin te/_da res mi 'grub par gda' bas/_nged rang dpon slob 
tsho bum thang du 'gro gsungs nas zhal ta mang du mdzad do/_/dbus gtsang 
'di na nad mug mtshon gsum dar/_/'di 'dra'i sa char sdod pa mi rigs 
pas/_/lung bstan bzhin du glo mon 'dul bar dgongs/_/dus gsum rnam 
mkhyen de la gus phyag 'tshal/_/de nas lha sar byon dus/_'di 'bri gung pa'i 
rtsa ba'i bla ma yin zer nas/_yar klung pas bkrong pa'i rtsis byas dmag gis 
bskor nas bkrong par brtsams pa la thun mong gi dngos grub brgyad kyi ya 
gyal/_mi snang ba'i rdzu 'phrul mdzad pas/_btsal byung yang ma mthong bas/_de 
bros nas mi 'dug zer zhing /_khong rnams kyis glag ma rnyed do/_/
skyes chen 'di ni dngos grub gzugs sprin che/_/rdzu 'phrul thogs med 
chos skyong las rnams sgrub/_/de 'dra'i mdzad spyod su yis 'gran par nus/_/
rtsod med grub chen de la gus phyag 'tshal/_/lha sa'i bar khang na bzhugs 
shing /_jo bo'i mdun du bzhugs pa las/_jo bo'i sku las gser lta bu'i 'od 

zer 'phro ba dang /_jo bo'i dbu'i steng 'od kyi nang na sangs rgyas rabs bdun/
sman bla sgrol ma dkar sngon bde mchog_/dgyes rdor spyan ras gzigs rgyal 
po lugs phyag stong spyan stong /_rgyal ba rgya mtsho rnams kyi mtha' na/_mgon po 
ber nag can dang /_rgyal chen bzhi dang /_mgon po seng gdong /_dpal ldan 
lha mo rnams bzhengs nas/_nam mkhar gzigs shing 'dug pa gzigs 
so/_/de'i nyin par brag lha klu phug tu byon nas/_nyin dang mtshan du rin po che 
gcig thugs la wal wal byung nas/_mtshan mo mnal lam du gangs ti se 
dang /_tswa ri shel ri rnams su byon nas legs par gzigs pa zhig rmis 
gsung /_de nas lho ru byon dus/_pho ma skyong thang du dge bsnyen nyer gcig 
dang /_dmu ris bsu ba byas/_spyan gzigs drangs pa yang byung /_yang bum 
thang du byon dus dge bsnyen nyer cig gis bsu ba byas 'ja'i gur phub/_'od 
zer dra ba 'brel/
skyes mchog dam pa mi yi seng+ge des/_/sangs rgyas bstan la ston pa'i 
bya ba mdzad/_/cher 'bag cher 'tshengs chung 'bag chung du 'tshengs/_/thar 
lam ston mdzad de la gus phyag 'tshal/_/gzhan yang gdul bar dka' ba'i 
phyogs glo mon dge sdig mi shes shing /_gsod gcod la dga' ba chos*ma 
dar ba'i sa phyogs rnams su yang /_'gro ba sems can rnams rjes su 'dzin 
pa'i slad du/_mkha' 'gro chos skyong rnams kyis de dag zil gyis mnan nas/
ri rgya dang klung rgya dang /_lam rgya mdzad nas/_thams cad bde 'jam gyi lam 
la bkod de/_byang chub kyi sa bon thebs par mdzad cing byams pa lha khang du 

phyag phebs pa dang /_thar pa'i gling du gzigs pas/_ri rtse la 'od kyi 'khor 
lo zhig gzigs/_thar pa'i gling du bzhugs dus/_lho phyogs kyi mtsho nag po 
gcig gi nang nas/_g.yag rog po gcig thon byung bas/_ri bo 'degs pa 
dang du ba 'thul ba la sogs pa'i cho 'phrul byung bas/_sa 'dul ba'i rten 
'brel mang po mdzad/_mon bum thang chos kyi sgra mi grags pa'i sa rnams su/
tshogs pa 'bum phrag 'du ba'i dge 'dun gyi sde btsugs/_thar pa gling du ming 
btags/_slob dpon dpal mchog gi gcung po/_slob dpon sangs rgyas 
kun dga' zhes bya ba bla mar bskos/_thams cad dam pa'i chos rdzogs pa 
chen po'i lta sgom la bkod do/_/mngon par rdzogs sangs rgyas kyang bshes 
gnyen mchog tu bsten/_/spangs rtogs phun sum tshogs kyang sems can don 
la brtson/_/rang don chos sku brnyes kyang gzhan don gzugs sku'i mdzod/_/
sngon med nam mkha'i nor bu de ni gtsug gis mchod/_/de nas lho brag dang /
yar 'brog pa la sogs pa'i gdan 'dren byung nas/_nan gyis zhus pas/
mkhan chen dge 'dun rgyal mtshan gyi zhabs su dge 'dun lnga brgya 'du ba 
dang /_bla ma spus gong pa la dge 'dun sum brgya lhag 'dus pa rnams la 'od 
gsal rdo rje snying po'i khrid bstan nas smin grol la bkod do/_/de nas khri 
dpon rdo rje rgyal mtshan pas gdan drangs nas yar 'brog tu chos gsung dus/
dbu stod nas bla ma o rgyan pa dang /_rgyas sras bzod pa dge slong gzhon nu 
bkra shis la sogs pa rnams mjal du byon/_dbus su 'byon pa'i zhu ba byas/
khong rnams tshur 'byon khar/[ · ]rgyal sras bzod pa la/_do dgongs nga'i phya ther 

'og tu shog_/do nub lhan du sdod pa yin gsung /_der byon pas gsol ja ba 
chos dpal rgyal mtshan la/_nged dpon slob la zas sna bzang po gyis la 
drongs/_ja bzang po zhig kyang bkol gsung nas dgyes tshor chen po mdzad/
dbus pa rnams 'gro chug_/su la yang ma smra/_khri dpon rdo rje rgyal mtshan gyis 
mkha' 'gro snying tig gi zhu ba byas pas bshad par byas nas yod/_khyod 
mkha' 'gro snying thig 'tshol ba la kong por chos rgyal rin chen gling pa'i rtsar 
'gro ba yin zer zhing 'dug pa/_de ltar gyis byas nas btang ba yin/kong 
po na rin chen gling pa dang /_dwags po byar na gter ston gyi dngos slob sprul 
sku legs ldan pa gnyis la/_mkha' 'gro snying thig zhus nas 'dug pa 
legs/_da gdod rgyud dag ma dag gi gtam mi yong ba yin/_don dam par 
chos 'di'i bdag po nga yin/_nyams snang dang rmi lam la chos 'di'i bdag po 
khyod yin gsung ba dang /_dngos su chos bdag gi mkha' 'gro rnams kyis 
mngon sum du nga la gtad pa yin/_khyod rang rings rgyu med na sdod la chos 
'di nyon/_phog ni nang nas ster/_glu gang mkhas bro rar bcug na gsal bya 
ba yin pas/_khong gnyis dang gang mkhas yid ches skye ba yin gsung /_rgyal 
sras rin po ches bla ma o rgyan pa la mkha' 'gro snying thig gsung pa 'dra bas 
khyed rang bzhugs na 'thad gsung pas/_khong na re/_bi ma snying thig tshar mang 
zhig thob/_mkha' 'gro snying thig la yang de las lhag pa med las che nged 
'gro ba yin gsung /_'o na de ltar mdzod byas khong rnams bzhud/_'brog khri 
dpon pas gtsor mdzad dpon g.yog bcu gsum dge slong dpal 'byor bla 

ma dang dpon slob yongs dril dpon g.yog bco lnga la mkha' 'gro snying thig 
gi khrid gsung /_gter nas byon 'phral mkha' 'gro'i kha rlangs thu le ba'i 
chos yin pas dam dogs che bar mdzod/_kun tu bzang po sangs rgyas mi 
gzugs can/_/chos mchog zab gter mkha' 'gro snying thig ste/_/sras kyi blu 
bo rgyal sras bzod pa la/_/thugs kyi dkyil du dgongs pas dgyes par 
gnang /_/bsnyel ba mi mnga' thugs rje'i bdag nyid can/_khyed kyi rjes 
'jug rnams la thar pa'i lam/_/tshe gcig sangs rgyas lag tu gtod mdzad 
pa'i/_/bshes gnyer dam pa de la phyag 'tshal lo/_/de nas g.yor po gzhung 
du gdan drangs pa la sngar dgrar 'dzin cing yod na'ang /_mdzad pa dang 'dra 
ba la dad par gyur nas tA'i si tu byang chub rgyal mtshan gyis sngon la ja 'dren/
rting la ja sig gcig_/_/nas khal lnga bcu/_de'i sha mar thud rnams phog 
btab/_na bza' cha tshang gcig 'bul bar byas/_de nas snyan pa dang grags 
pa dang gdul bya che zhing /_'chad rtsod rtsom pa'i yon tan la dad de/_sangs 
rgyas dpal rin gyis dpon slob kyi mtshams sbyar/_gong dkar du phyags 
phebs/_si tu bas gtso mdzad rnams la o rgyan drag po'i dbang dang byin 
rlabs gnang bas mos pa thob ste/_rje gshegs pa'i rjes su 'ang gdung 
'bul gyis mnyes par byas pa'o/_/de nas khrid btsugs te stong phrag yod 
zer ba'i tshogs pa 'dus/_dbu stod nas kyang bla ma dam pa rgyal sras bzod 
pa dang /_dge slong grags pa dpal gyis thog drangs chos nyan mang rabs 
chos gsan du byon/_tshogs pa ches pas chos nyan la phyag dam 'gyed dgos 

pa byung /_der tshogs pa rnams smin grol gyi lam la bkod/_de'i dus su chos 
rje bla ma rgyal mtshan dam pa'i drung nas/_'phan yul ba'i slob ma thun mong ba 
zhig la/_bla ma dam pas rdzogs pa chen po'i gzhi lam 'bras bu'i bzhed tshul 
ci 'dra ba yin zhus pa las/_gzhi lam 'bras bu'i bzhed tshul tshig nyung la 
don 'gril ba zhig rin po che gser gyi mchod sdong zhes bya ba tshigs su bcad 
pa'i dbyangs kyis phul ba'i rgyab yig las/_rab gsal snyan par smra ba'i 
ngag 'di ni/_/'chad rtsod rtsom pa'i gnas la ma rmongs shing /_/lung rig man 
ngag du ma'i blo mig can/_/snying po'i de nyid rtogs pa'i rnal 'byor pas/_/
gzhung ri rin chen brtsegs pa'i gnas nas phul/_/ces pa'i zhu yig phyag tu 
phul bas/_chos rje bsod rgyal ba bsam yas su bzhugs pas/_chos rje dor 
du phyag thegs pa'i shul/_gzims chung gi glo phug tu lus nas 'dug pa 
bsam yas gyi dkor gnyer des/_rdzogs chen pa'i sgom chen cig la khyed kyi 
bla ma rdzogs chen pa'i gsung sgros zhig_/chos rje bsod rgyal ba phyag thegs 
pa'i gzims chung du lus nas 'dug zer bas/_de nga la e ster byas pas 
chog zer nas byin/_do red sa rtsa smag dus sgo drag po brdung zhing 'dug pa 
bltas pas/_dkor gnyer des sbyin pas chog le ma red/_gsung shog mdzad 
nas nye gnas len du btang 'dug pa la da lta rang skur gsung /_skyil smad 
pa'i zul phu ba ston grags kyis khrid gzhi la nas khal sum brgya phul/skyor 
mo lung pa des nas khal nyis brgya 'bul zer ba dang /_gzhan yang brgya 
'bul ba kha yar byung /_de dus dbus stod nas ta'i si tu shAkya bzang pos 

thog drangs/_slob ma rnams kyis gdan 'dren yang byung /_skabs shig la 
zhu nan ches pas 'byon par mdzad/_phyag 'jog khar rang du gzhung nas kun 
mkhyen pa'i slob ma sngar mtshan nyid po ti 'ga' yar shes pa gcig gis drung 
du nga rang mjal nas chos zhu ba mang tshad yod na'ang /_lo bdun du mtshams 
kyi dam bcas byas yod pas yong ba'i thabs ma byung /_chos kyi dri ba 'di 
rnams kyi lan gsal po thugs la 'dogs par zhu zer nas/_zhu yig dang 
'bul ba byung nas/[ · ]nyin par ni chos dang mjal mkhan gyis brel bas 
thugs ma skabs/_nub mo bla ma dam pa bzod pas/_phyag bris mdzad nas/
dris len don gyi rab 'byed ces bya ba bskur/_de nas byon pas lam du 
zhabs tog pa mang bas zhag sbrel 'gor/_tshu ri pha ri rnams bsu ba ni tsho 
'khrugs/_tshur ri'i gtsang 'gram na chos khri brtsegs nas gsang phu gling stod 
pa'i slob dpon ye rgyal gyis thab khyogs nas ja gsol ba'i ring la/_chos 
kyi dri ba tshig re zhus pa la mda' tshad mang rab re'i lan gsung*/_de nas chos 
kyi dri ba zhu ba'i spobs pa med par gsang phu ba la nged rang 'dra ba gzhan med 
pas/_skyong bran thugs la 'dogs par zhus/_yang dgos su nged rang gling 
stod pa nyams nas yod zhus pas/_khong la ja bzang po gdum gcig_/srab 
cham gcig_/gser srang bcu/_gling stod pa spyi la ja sig lnga/_klad yol chen 
mo gcig_/ther ras phrug gsum/_dgu tshan gcig gnang /_/
e ma tshogs gnyis bsags pa'i 'bras bu dus 'dir smin/_/nam 
mkha' mdzod la mnga' brnyes phrin las can/_/sbyin pa rnam bzhis sems 

can tshim mdzad cing /_re ba skong mdzad de la phyag 'tshal lo/_/de nas yar mo 
che ba'i jo gdan rnams kyis rol cha dang bcas lbu ba gdong nas bsu ba byas/
ra mo cher phebs ja zhu zhing yod pa'i skabs su/_rme ru ba'i jo gdan rnams 
mjal ba dang /_ser sbrengs la byung ba la mjal kha ma byung /_zla ba phyed ni lha 
nga bzhugs pa lha sa dang /_ra sa gnyis kyi bar du khri mthon po brtsigs te 
thugs bskyed gsungs pas/_sa phyogs de chos nyan gyis gang /_gsang mtshur 
sde gsum gyi dge gshes nga rgyal can mang pos chos nyan sar ltad mo bltas 
pas/_las rgyu 'bras kyi chos bshad mdzad pa'i rting na/_khong rnams dad pa 
skyes nas/_'di 'dra zhig yin pa zer zhing phyag btsal te chos nyan gyi gral la 
'khor/_/chos tshar nas ra mo cher 'byon zhing yod pa la/_/si tu shAkya bzang 
pos zhu yig dang gdan 'dren/_gzhan yang bla ma dpon skya mang tshad cig gis 
sleb nas byung /_yar 'byon par zhal gyis bzhes/_de nas snying thig gi khrid 
gsungs pa la/_snye phu shug gseb tu byon/_khrid nyan stong phrag tshogs pas 
khrid zhu tsho 'di tsam mang 'dug pas/_khrid gzhis mi lcogs par 'dug cing 
khrid gzhi rgyu khrid gnyer ba la 'bul bar zhu zhus pas/_chos nyan rnams kyis 
mi lcogs na khas mi len pa yin zer ba la/_chos rje'i drung du khrid gzhi'i 
nas mang po phul bas mnyes pa che ba e yin/_nga gar 'gro mkha' 'gro chos 
skyong gis bya ba sgrub cing yod pas/_tshogs 'khor la mi thogs gsungs nas/
phyag dam bkye nas chos gsung /_dge slong dpon grags pas dbu stod du 
yar 'gro ba'i zhu ba byas bas/_de bzhin mdzad gsung /_nga'i rta btsong nas 

 pas lha sa bar du chibs pa zhig g.yar po zhu zhus pas/_rta med na khyed 
gar thon rta khyer bas chog gsung /_nang par tsha ba gnang nas/_chibs pa rngam 
pa sgra sgrogs btang /_rta bsgyur ba la rtogs ldan gyad thung zer ba btang /
lam ring thung gnyis yod pa'i thung ba de sa gzar bas ring ba de skor 
gsungs/_/_phyag dbang zhus shing yod kyang ldabs nas gsungs/_/_zhal ta'i 
lugs bzhin rtogs ldan gyis byed byas pas/_thugs kyis gzigs cha yin/
ngas mi tshe rta la bskyal bas a'u tsi nye sa nas 'gro byas pas/_rtas brdabs 
rtsib ma gnyis bcags/_rtogs ldan rta bzlog nas 'gro dus/_rtas brdabs 
pa ma zhu bka' bkyon thugs khrel yong zer nas/_ngag bsdams shugs 
gseb tu slebs dus chibs rta ka ba la btad/_drung du phyag 'tshal ba la song 
bas/_ngan pa rnams byas pa la mi nyan de e ma byung gsung /_dge slong dpon 
grags par Ra mo cheRa sman dpyad rim gro chen po dgos pa byung /_des na 
thogs pa med pa'i mngon par shes pa yod par yid ches so/_/
mi yi khyu mchog chos kyi 'khor lo bskor/_/smra ba'i zla ba mngon shes 
spyan dang ldan/_/'phags pa'i gang zag 'di 'dra gzhan su zhig_/dus gsum 
rnam mkhyen de la gus phyag 'tshal/_/de nas dbu stod du byon nas/_si tus 
mkhar ba rir gdan drangs/_zhag gsum du bzhugs dbyar gnas kyi phogs 
btab nas/_yar o rgyan du byon tshogs pa rgya mtsho lta bu 'tshogs/_o rgyan gyi 
rdza 'dabs man chad/_pha ri'i brag rtsa de yan chad/_phya ther dkar nag khra 
gsum gyis bkang /_chos nyan rnyed pa las sum log gis mang /_gsar pa'i 

chos nyan gyi drag pa dus 'khor ba dge 'dun dpal gyis thog drangs/_chos 
'chad pa'i bla ma slob dpon yang bzhi bcu la slebs tsam 'dug_/'bri gung 
ba'i khul gyi bla ma slob dpon/_dpon skya mang po 'tshogs pa la/_'od gsal 
rdo rje snying po'i khrid zla ba bzhi pa'i tshes bco lnga'i nyin par btsugs nas/
tshes brgyad gcig la 'tshogs pa la 'gyed chen gcig mdzad/_zla ba byung ngo 
cog gi tshes bcu la 'phan yul yan chad rtse mo rgyal man chod tshogs pa rgya 
mtsho lta bu la tshes bcu'i mchod pa gya noms pa mdzad sngar snying thig gi khrid 
zhu ba'i dus chos khral la ma thogs pas da gzod nga la chos bshad pa'i dus 
byung na/chos khral la bcad thang mi byed pa dang /_dad rdzas phyag tu ci byung 
ba'i sum gnyis tshes bcu dang tshes brgyad la btang zhing sum cha gcig gis 
'phral dgos 'tsho ba dang /_bu slob gzigs skyong mdzad pa'i dam bca' 
brtan po mdzad/_dad zas chud mi gson pa'i ched du/_tshes bcu dang /_tshes 
brgyad kyi zan yang sings po dang dar bas brdzi zhing /_spyan lam du 'byung ba'i 
bza' btung dngos po mchod pa gnyis la dmigs sgom byas pa la/_che btsun 
gal po cher byas pa su byung yang*/_/_'di zos pas mi 'ju gsung nas mi 
gnang /_'gyed mdzad dus gral mtho ba rnams kyi skal pa chad dogs med 
gsungs nas/_/gral gzhug nas yar la 'gyed/_bkur sti dge 'dun la 
dgos pa yin/_/_sdig can rnams la mi dgos gsung nas skye nag la mi 
gnang /_chen por 'dod pa rnams la gdan mi 'ding /_bkur sti mi mdzad pa 
ni thugs kyi dam bca' yin/_'byor ldan phyug po rnams kyi tshogs gsog 

dang 'bul ba ci tsam byas kyang /_chos dad gus kyi sgo nas sgrub pa yin phyag 
byed bzang /_thugs la btags zhal du mi 'don/_brdab lan dang gnang 
sbyin mi mdzad/_byas na tshong du 'gro bas khong rang gi dngos po de chud zos 
yin/_shAkya thub pa la ras yug gser srang stong ri ba phul yang /_bsngo ba 
mdzad pa ma gtogs pa gnang sbyin mdzad pa'i srol med/_tshogs bsags 
dang chos 'don la sogs pa yon bdag gis bya rgyu yin/_yon mchod go log 
na nan ltar mi bzang gsung /_'dul ba lung la sogs gtam rgyud lung 'dren 
mang bar mdzad/_sprang po la sogs pa nyam chung gis skyo ra nag po gcig 
drangs na yang zhim zhim ltar gsol/_mdo bsngo dang yon bshad rgyas pa re 
mdzad/_tshogs gnyis mkha' la sgrib gnyis chu 'dzin bral/_/mkhyen pa'i nyi 
gzhon 'od stong lhag ge bas/_/skal ldan rnams kyi 'dab stong rgyas pa dang*/_/
mnyam du skye dgu'i rkang drug tshim mdzad bstod/_/de nas tshogs pa la dbang 
khrid shin tu rgyas par mdzad nas/_/_rgyab chos gsung pa'i nyin gcig gi 
skabs na/_rgyal sras bzod pas spos phor dang bcas nang du gdan drangs 
pa'i tshe yang /_khyod la brel ba med na/_mkha' 'gro snying thig gi dras kha'i shog 
bu 'ga' dros gsung tshar ba dang skas de phar bsgyur la su yang ma btang bar 
snyug gu tshugs gsung nas/_zhal chems dri ma med pa'i 'od sprad pa'i skabs 
su/_da ni mi sdod pad+ma las 'brel rtsal/_/'chi med bde chen btsan sa 'dzin 
du 'gro/_/tshe zad las zad smon lam 'phen pa zad/_gsung pa'i skabs su 
rgyal sras bzod pa spyan chab kyis brnang bzhin du/_phyag btsal nas gsol 

ba btab cing rten 'brel ngan pa 'di 'dra ba mi gsung bar zhu zhus pas/_rten 
'brel ngan rgyu ci yod/_da lta dal ba'i dus su byas pas da gzod brel ba'i 
dus su phan pa yin gsung nas/_bu slob spyi la zhal chems dri ma med pa 'di 
dang sgos su snying thig pa rnams la zhal chems gnad kyi me long gnyis mdzad 
nas/_mkha' 'gro snying thig gi po ti'i nang du bcugs/_'di 'dra byas su la 
yang ma smra gsungs so/_/gshegs par dgongs nas sras kyi thu bo la/_/zhal 
chems bzhag nas mngon shes yod par bstan/_/mthong spangs ma rig tshogs 
las dben pa yin/_/'jam dbyangs dngos su bstan la gus pas 
bstod/_/de nas chos nyan 'brel ba yod pa rnams so sor gyes bla ma slob 
dpon rnams dang chos nyan grwa pa rnams kyis dbang gong ma la sogs pa'i zhu 
ba byas pas/_'di gu ru jo 'ber gyis kyang ma gnang ba'i chos yin mi 'ong 
gsung /_nan gyis zhus pas/_'o na khrid gnyer ngan pa de rnams kyis spyang ki 
byed par yod 'dug_khrid gnyer ba brjes gsung nas/_dbang zhu ba rnams 
la dmigs pa phog nas ri la btang ste/_rim pa bzhi du dbang mdzad/_rgyud 
bcu bdun/_theg mchog rin po che'i mdzod/_yang tig yid bzhin nor bu 
dang bcas pa rdzogs par gsung chos thon pa'i tshogs 'khor gyi nang par rang 
re dpon slob zab mo'i chos kyi 'khor lo bskor nas/_tshogs kyi dga' ston 
byed pa yang da nang tsam du gda' 'o/_khyed rang gzhan don nus pa rnams kyis 
skal ba dang ldan pa'i slob ma gang byung la rang 'dod kyi 'khris med par 
dbang bskur/_rgyud shod/_man ngag ston/_dam chos nyams su len pa rnams 

'jeg rten gyi bya ba don du ma gnyer bar/_khregs chod dang thod rgal gyi don 
la mnyam par zhog_/ma go ba'i skabs byung na kho bos byas pa'i yang thig yid 
bzhin nor bu 'di/_nor bu bsam 'phel dang 'dra ba yin pas blta rtog zhib 
mo gyis la sgoms dang /_'khor ba zad sar bskyal nas myang 'das kyi sa la 
slebs par 'gyur ro/_/zhes legs par gdams so/_/gnam g.yogs bral 
ba'i mkhal la mtha' dbus med/_/lta sgom rdzogs la srid zhi mnyam pa 
nyid/_/zad sar bskyal bas kun bzang dgongs pa rdzogs/_/chos rje klong 
chen rab 'byams dad brgyas mchod/_/de nas zhwa'i lha khang gi gtsug lag 
khang gi nyam gsos rnams mdzad pa dang /_mchod pa 'bul ba la 'byon pa'i 
skabs su/_chos skyong la gsol ka mdzad khrom la chos gsungs pa'i tshe me 
tog gi char rtsod pa med par babs/_thams cad la thar pa'i sa bon thebs 
par mdzad/_chu bo rir phyags phebs pa dang /_/_o rgyan du byon nas/_rten 
'brel rnams 'chug yon bdag rnams la yang mi 'thad pa 'ga' re byung bar 
'dug_kho bos khyed rnams la mya ngan mi 'jog gsung /_de nas bsam yas 
pa'i dud gtong drug gi gdan 'dren byung bas/_rgya mar zhag shas gcig 
bzhugs nas la la byon pa'i tho rangs 'jam dbyangs kun dga' rgyal mtshan 
 sogs pa bla ma slob dpon/_yon bdag bu slob dang bcas pas skyes 
thung byas nas/_rgya ma yun thang du phyag phebs pas chibs las gzhos nas/
sa 'ja' li'i steng na bzhugs te/_da khyed rang rnams phyir log 'phreng ba 
las mi yong /_khyed rnams kyang da nang nas nga mthong ba min/_khyed rang 

rnams chos la 'bungs/_nged dum pa zhig 'dir 'dug gsung pas/_thams 
cad kyi gdong mchi mas khebs te so sor gyes/_/_de nas la la byon nas 
mchims phur phyags phebs pa'i nyin par/_'o rgya gar gyi dur khrod bsil ba 
tshal gyi dod po yin pas/_gzhan du skyes pa bas 'dir shi bar dga' bar 
bshad/_nga'i sgyu lus kyi phung po 'di yang mchims phu'i dur khrod chen po 'dir 
'jog_/bsam pa gcig kyang thog tu phebs pa yin gsung dud gtong drug 
gis thog drangs pa'i phyogs nas 'dus pa'i tshogs pa rnams la khrid btab/
tshogs pa ches pas spros med kyi dbang la zhag grangs mang rabs shig song 
ba'i skabs su/_bsnyungs pa'i tshul bstan yang nub re bzhin dbang mdzad/
bcu drug gi nyin par mchod gtor shom dbang byed gsung pas/_sku bsnyungs 
pas 'o brgyal zhag gsum sku ngal gso bar mdzad par zhus pas/_de mi 
dgos dbang 'di tshar ba zhig byed gsung pa la nan gyis zhus pas dbang 
'di tshar ba zhig byed bsam pa yin te/_khyed rnams mi nyan par 'dug gsung 
nas steng du bzhud/_de nas chu mo yos kyi lo lnga bcurtsa drug bzhes pa la rgyal gyi zla ba'i 
tshes bco brgyad kyi dro khar song ba dang/_gu ru pa dang /_slob dpon kun 
dpal la sogs pa 'ga' zhig drung du yod pa la mchod pa gcig shom la 
khyed rang rnams mdor song gsung /_de rnams mi 'gro 'dir 'dug par zhu 
zhus pas/_'o na sgyu lus gog pa 'di 'dor ba yin pas/_khyed rang rnams 
zhed mi dgos/_ca co ma byed par mnyam gzhag la sdod gsungs nas chos 
sku'i bzhugs stangs kyis gdod ma'i zad sar gshegs so/_/kye ma kye hud 

skyabs gnas thugs rje can/_/rgya mtsho'i gos can 'di dag dang mtshungs 
su/_/da ni mi bzhugs gdod ma'i sar gshegs pa/_/bdag cag skal ba 
ldan rnams 'dor phod dam/_/bshes bral dmul long thang chen dbus lhung 
ltar/_/mgon po khyed min bdag cag su la re/_/_byang chub ljon shing rkang 
'thung chag gyur pas/_/sdug bsngal tshad pas gdungs la bsil byed su/_/
dpal ldan yon tan dpag med 'byung ba'i gnas/_/_/mya ngan 'das pa'i 
'brog dgon der gshegs pas/_/lhar bcas rnams kyi gtsug rgyan rin po 
che/_/yengs ma skabs la stor zhing mgon med gyur/_/smra ba'i seng ge skyes 
mchog chen pos kyang /_/bas mtha'i nags su ded dpon stor ba ltar/_/de 
ring bdag snying mya ngan chen pos gdungs/_/da ni dbyings nas thugs rjes 
gzigs 'tshal lo/_/zhes pa ni smre sdags kyi tshigs su bcad pa'o/_/de nas 
rgyal gyi zla ba dang*/_cho 'phrul gyi ring la nyin mtshan med par 'ja'i gur 
phub/_me tog gi sil ma bkram/_'khyags pa rnams rang zhu/_se ba'i dung lo 
rgyas/_der tshogs pa'i skal ldan 'ga' zhig la/_'od gsal gyi snang bas 
phyam brdal bar gyur/_zhag nyi shu lnga'i bar sku gdung bzhugs pa la/_tsan+dan 
dang /_ga pur gyi dri zil gyis non pa'i dri ngad bzang pos khyab par gyur/
zhal ta la gdung khang gsar pa ma brtsig par/_rnying ba zhig tu khyer la 
bzhugs gsung pas/_mchod pa'i sprin phung mang po dang bcas nas gdung 
khang rnying pa zhig tu gdan drangs pa'i tshe/_sa chen po 'di rab tu g.yos shing /
'ur 'ur chem chem pa'i sgra lan bdun du grags par gyur to/_/

thub ba'i dbang po ku sha'i tshal gzigs tshe/_/nyan thos rnams kyang mya 
ngan gyis gdungs ltar/_/dri med 'od zer mchims phur gzigs pa'i tshe/_/
mthong thos rnams kyang mya ngan zug rngus gzir/_/mkha' klong yangs pa'i 
dbyings kyang ma rdibs la/_/'byung ba 'dzin ma 'di yang ma chag na/_/chu 
gter chen po 'khrugs par ma gyur cing /_/bdag cag rnams la 'di ltar 
gyur 'di ci/_/de nas bzhus pa'i tshe/_thugs ljags spyan gsum gdung khang 
nas 'phar te/_/_skal ba dang ldan ba'i pang du byon pa dang /_rigs lnga'i rang 
bzhin thob pa'i rtags su/_sha rI raM la sogs pa gdung rigs lnga dang ring 
bsrel/_phra mo grangs las 'das shing 'phel gdung du gyur nas/_re re la 
yang brgya phrag 'phel zhing da lta'i bar du/_'phel ba kun gyis mthong zhing 
rtsod pa med do/_/'di ni chos kyi sku las gzugs kyi skur bzhengs te/_gdul 
bya'i khams dang mos pa ji lta ba bzhin du 'chad rtsod rtsom gsum la spobs pa 
thogs pa med par 'jug ste/_de la sangs rgyas bcom ldan 'das kyi bstan 
pa dam pa'i chos rgyu dang 'bras bu'i theg pa bsam gyis mi khyab pa dag las/
dam pa rnams kyi bka' drin la brten nas kho bo cag gi khong du chud pa'i don 
phyir bstan bcos su bkod pa la/_phyi'i gnas dang nang gi gnas dang de kho 
na nyid kyi gnas gsum du rnam par bzhag pa la/
dang po ni gsung rab la 'jug pa'i them skas sam thun mong du gyur pa 
dag gi phyogs su gtogs pa'i bstan bcos la/_yi ge'i sdeb sbyor la 'jug 
pa rin chen snye ma che 1chung 2gnyis/_rig pa klog pa'i don bsdus/3_sgra 

bzhi'i mtshams sbyor/4_klog gi bstan bcos zla ba gsal byed/5_sdeb sbyor 
la*'jug*pa*nyi*ma'i*shing*rta/6_lci*yang gi gnas pa rin po che'i sde mig7
mngon brjod la 'jug pa me tog gi 'khri shing*/8_snyan ngag gi bstan bcos 
me tog rgyas pa'i skyed mos tshal/9_dper brjod kyi gnas nges pa klu shing gi 
me tog10_/spel ma'i gnas la 'jug pa tshangs pa'i gsung dbyangs te/11
gtso bo lus lta bu'i bstan bcos rnam par dbye ba dang /_thams cad spel 
mar ston pa 'phros pa yan lag gi bstan bcos la/_mi'am ci kun tu dga' 
ba'i zlos gar/12_gzhon nu zhi ba'i rtogs pa brjod pa me tog gi chun po/13
blo gsal ri bong gi rtogs brjod/14_legs par gdams pa lha'i rnga bo che 
lta bu'i gtam/15_po ta la kun tu dga' ba'i gtam/16_legs par sbyar 
ba'i snyan ngag zla ba'i 'khri shing rab tu bzang po/17_me tog gi ra ba/18
nags kyi gtam pad+ma dkar po/19_nags kyi gtam gangs ri'i rgyan/20
nags kyi gtam kun tu bzang po/21_nags kyi gtam ku mu da'i 'khri shing*/
22_nags tshal kun tu dga' ba'i gtam/23_chos kyi sdom bzhi dri ma med 
pa'i gtam/24chos bzhi rin po che'i phreng ba/25_slob dpon brtag pa'i 
rab tu byed pa/26_rab byung brtag pa'i rab tu byed pa/27_skye ba brtags 
pa'i rab tu byed pa/28_mkhas blun brtag pa'i rab tu byed pa/29_bshes 
gnyen brtag pa'i rab tu byed pa/30_chos dang chos min brtag pa'i rab tu 
byed pa/31[ · ]shin tu bya dka' ba'i gnas kyi dper brjod yi ger bkod 
pa/32_dbyangs nges pa can gyi rgyan/33_dus la mngon par skyo ba'i 

rabs/34rang la gros su btab pa'i rabs/35_thar pa la bskul ba'i 
rabs/36_bde bar gshegs pa'i thugs rje la bskul ba'i rabs/37
phyogs kyi sde snod 'dzin pa rnams la gtam du bya ba'i rabs/38_bla ma dam 
pa la zhu ba zhu yig rin chen gser gyi mchod*sdong*/39_zhu*yig*pad+ma stong 
ldan/40_zhu yig nor bu'i dra ba/41_zhu yig rma bya'i nga ro/42_phyogs kyi 
slob ma la bsngags pa lha'i rnga sgra/43_sbyin bdag la bsngags pa rin po che'i 
bang mdzod/44dri ba nyi shu pa'i lan rgya cher bshad pa/45_sems dang ye 
shes kyi dri ba'i lan rgya cher bshad pa/46_mkhas grub dam pa rnams kyi myang 
'das che chung*/47_bstan pa snyigs ma'i skyo ba bsam pa/48_rgyu la khams 
'dus pa me tog phreng ldan/49_rkyen la khams 'dus pa ka kha sum cu/50
gnyis ka la khams 'dus pa dran pa'i me long*/51_skye bo dga' ba skyed pa glu 
gar gyi rtsed mo/52_byis pa bzhad gad slong ba spre'u'i zlos gar/53_'jig 
rten lugs la 'jug pa mdzangs kyi 'phrul yig54_/bde bar gshegs pa 
la bstod pa rnga bo che'i dbyangs snyan/55_yum la bstod pa yid bzhin nor 
bu/56_yon tan tshad med par bstod pa/57_bsam gyis mi khyab par bstod 
pa/58_dpe las 'das par bstod pa/59_spyan ras gzigs la bstod pa 
lha'i sil snyan/60_rta mgrin la bstod pa glog gi phreng ba/61_'jam dpal 
dkar po la bstod pa mu tig gi phreng ba/62_dmar po la bstod pa mi'am 
ci'i dbyangs snyan/63_ser po la bstod pa dri za'i rgyud mangs/64sngon po 
la bstod pa sprin gyi nga ro/65_'phags ma dbyangs can ma la bstod pa gzhon 

nu mchog dga'i dbyangs ku mu ta'i phreng ba pad+ma'i dra ba/66_'phags ma nor 
rgyun ma la bstod pa gser gyi sprin phung*/67_ku ru kul+le la bstod pa dbang 
po'i rgyud mangs/68_dug sel ma la bstod pa klu'i gtsug rgyan/69_'od zer 
can la bstod pa 'jigs pa kun sel/70_dpal mo la bstod pa dbang po'i 
me tog71_/phag mo dkar mo la bstod pa dpal gyi phreng 'dzin/72_dmar 
mo la bstod pa dus kyi phreng ba/73_nag mo la bstod pa dngos grub kun 
'byung*/74_mi g.yo dkar po la bstod pa mal+li ka'i phreng ba/75_dmar po la 
bstod pa dus mtshams kyi sprin/76_sngon po la bstod pa 'a_byung po kun 
'dul/77_sgrol ma la bstod pa dpyid kyi nga ro/78_tshogs bdag la bstod 
pa nor bu'i bang mdzod/79_dbang phyug la bstod pa lha'i me tog80_khyab 
'jug la bstod pa klu'i nga ro/81_dbu ma la bstod pa ku mu ta'i gnyen/82
 pa la bstod pa rgya mtsho'i rba rlabs/83_dus kyi lha la bstod pa dpyid 
kyi thig le/84_ri dang rgya mtsho la bstod pa phyogs kyi nga ro/85_mchims phu'i 
gnas la bstod pa dus bzhi'i me tog86_/yer ba'i gnas la bstod pa 
pad+ma'i phreng ba/87_gangs ri thod dkaRa gyi gnas la bstod pa rol mo'i 
dbyangs snyan/88_lum pa'i gtsug lag la bstod pa rgya mtsho'i rba rlabs/89
bsam yas kyi yul gyi bkod pa gsal bar byed pa gangs ri'i rgyan/90
gsang phu'i chos grwa la bsngags pa yon tan phreng tshogs/91zhwa pad+ma dbang 
chen gyi gtsug lag khang la bstod pa rol mo'i sprin phung*/92_dkar chag 
rgyas par rtsis kyi yig ge zhib mo/_93_bsdus pa ngo mtshar dran byed/_94

gsol 'debs dad rgyan gyi me tog 95la sogs phra mo'i gnas dpag tu 
med pa zhig skye bo chos la 'jug pa'i ched du sbyar ba yin no/_/snyan ngag mtsho 
chen sdeb sbyor pad+ma'i tshal/_/mngon brjod ge sar 'dab stong rab rgyas te/
tshig don rnam bkra'i rang bzhin bkod legs pa/_blo gsal rkang drug ldan 
rnams dga' bar mdzod/_'di rnams phyi'i gnas dang mthun pa'i bstan 
bcos kyi dkar chag ste dang po'o//_//
de nas nang gi gnas rgya cher bshad pa la/_rgyu mtshan nyid dang 'bras 
bu sngags kyi theg pa gnyis las/_re zhig mtshan nyid theg pa'i phyogs su 
gtogs pa'i bstan bcos la/_byams pa'i chos lnga'i spyi'i don 'grel du sa 
lam gyi rnam par bzhag pa rin chen them skas rtsa 96'grel 97dang bcas pa/
mngon rtogs rgyan gyi lus rnam bzhag gsal byed rgyan gyi snang ba/98_'dul 
ba ka ri ka'i gsal byed 'od kyi snye ma/99_rang rgyud shar gsum gyi don 
bsdus de kho na nyid la 'jug pa/1 0_dbu ma thal 'gyur gyi gnas gsal ba 
rab tu mi gnas pa'i don bsdus/1 1_bde ba gnyis rab tu bya ba la 'jug 
pa/1 2_de'i man ngag lam rim gsal ba/1 3_sems spyod don gyi snying 
po/1 4_lung sbyor rin po che'i phreng ba/1 5_sems bskyed rin po che gser 
gyi me tog1 6_/_/bslab bya rgyal sras lam bzang*_/1 7_zab mo mdo lnga'i 
don bshad/1 8_smon lam rgya mtsho'i snying po/1 9_gcod yul dag pa'i 
lam khyer/110_phung po gsum pa'i nyams len/111_'da' ka ye shes kyi 
sgom thabs la sogs pa/112_byang chub sems dpa'i spyod pa mdo dang 

mthun pa'i gnas pa dag gi don du legs par bkod pa yin no/_/zab cing rgya che'i gsung 
rab gangs chen mtsho/_/rgyal ba rgyas sras gdengs can dbang po'i gnas/
yon tan yid bzhin 'byung gnas phyogs gsal bas/_/dad ldan thar pa 
'dod rnams dga' bar mdzod/
pa'i phyogs su gtogs pa'i bstan bcos la/_rgyud sde bzhi'i gnas zab cing 
rgya che bar bstan pa las/_/_bshad pa'i gnas gsal bar bstan pa yid 
bzhin rin po che'i mdzod rtsa ba/113_'grel pa pad+ma dkar po dang bcas 
pa/114_sgyu 'phrul dra ba chen po'i chos kyi rnam grangs las/_gsang ba'i snying 
po de kho na nyid du nges pa'i spyi don yid kyi gsang 'grel phyogs bcu mun sel yin nam/_mun 
sel/115_/_bsdus don ma rig mun sel/116_rigs lnga ye shes snang ba 
rnams dang*/_117_chos spyod thams cad kyi mngon par rtogs pa'i rgyud kyi 
bshad 'grel byang chub ljon shing*/118_rgyud sde bzhi'i spyi don bshad pa rdo rje 
'byung ba/119_dam tshig gsum bkod kyi rnam bshad nyi ma'i 'od zer/1_20
phrin sgrub cho ga'i skor la/_sgyu 'phrul zhi khro'i skongs bshags kyi cho ga rgyas 
pa/121_de'i le'u lag bsdus /don gnyis pa gsang sngags rdo rje theg 
lag bsdus pa/122_bla ma'i phrin sgrub rin po che'i sgron 
me/123_thugs rje chen po 'khor ba dong sprug gi cho ga pad+ma cod pan/124
kun rig rtsa ba'i dkyil 'khor du slob ma 'jug cing dbang bskur ba'i cho 
ga1_25_/rdo rje slob dpon gyi las rim rgyas pa/126_slob ma'i las rim 
bsdus pa/127_rab tu gnas pa'i cho ga kun tu bzang po/128_cha gsum 
lte gnas du ma rgyu 'bras zab mo'i lam la brten nas thar pa 'dod 

rgyas pa 'od kyi snye ma/129_bsdus pa rin chen snying po/130_sreg sbyong don 
rab gsal ba/131_thig rtsa 'od kyi phreng ba/132_sgrol ma'i maN+Dal bzhi 
pa'i cho ga bde legs kun 'byung*/133_khri mon las thar pa'i cho ga yid 
bzhin nor bu/134'jigs pa brgyad skyob kyi cho ga pad+ma'i dra ba/1_35
'phags ma dug sel gyi cho ga bdud rtsi'i ljon shing /136_'phags ma 
dbyangs can ma'i khrus kyi cho ga rin chen nor bu/137_rnam par rgyal ba'i cho 
ga yid bzhin phreng ba/1_38_sman bla'i cho ga yon tan phreng tshogs/139
gnas brtan bcu drug gi cho ga gzhan phan nor bu/140_kha 'bar ma'i 
gtor chen bar chad kun sel/141_khro bo bcu'i srung bzlog gi cho ga gnas 
lugs 'khor lo/142_gtsug tor cho ga bgegs dpung zhi byed/14_3
dregs pa spyi'i bskang gso dngos grub kun 'byung /144_spyi gsol chen 
mo/145_phud rabs rgyas pa/146_rngan yig chen mo/147_bye brag ma mo'i 
bskang gso khrag mtsho khol ma/148_gza' yi bskang gso dgra las rnam 
rgyal/149_gnod sbyin dmar nag gi bskang gso ri rab brtsegs pa/150
dam can gyi bskang gso las bzhi lhun grub/151_ma mgon spyi'i bskang gso 
yid bzhin lhun grub rnams dang*/152_bskyed rim gtso bor bton pa sgrub 
thabs kyi skor la bla ma'i spyi sgrub dngos grub 'byung gtor/_153_bye brag bi 
ma la'i sgrub pa dngos grub char 'bebs/154_pad+ma zhi bar sgrub pa rin chen 
khang brtsegs/155_/pad+ma drag por sgrub pa gnam lcags 'bar ba/156_yi 
dam zhi khro spyi sgrub yang dag don gyi snying po/157_rta mgrin dregs pa mthar 

byed/158phur pa sku gsum 'dus pa/159_bde mchog yid bzhin 'khor 
lo/160_'jam dpal bdud rtsi 'byung ba rnams dang*/161_mkha' 'gro ma 
spyi'i sgrub thabs gser gyi drwa ba/162_bye brag gtso bo rkyang par sgrub pa thabs 
kyi 'khor lo/163_dpa' bo rkyang par sgrub pa shes rab 'khor lo/164_sbrag 
mar sgrub pa bde chen 'khor lo/165_gsang ba snying gi sgrub pa gnad kyi phreng 
ba/166_yang gsang thod rgal du sgrub pa srog gi thig pa rnams dang*/167_phra 
mo'i sgrub pa la tshe sgrub bdud rtsi'i bum pa/168_'chi med dbang po'i phreng 
ba/169_ngan song ba sbyong ba lha lnga'i sgrub thabs zla ba'i nor bu/170_rnam 
snang gi sgrub thabs ngan song kun sbyong*/171rdo rje sems dpa'i sgrub thabs 
sgrib pa rnam sel/172_mi 'khrugs pa'i sgrub thabs ngan song rnam sbyong /
173_shAkya thub pa'i sgrub thabs 'od zer kun 'byung /174byams pa'i 
sgrub thabs pad+ma brtsegs pa/175_'jam dpal dkar po'i sgrub thabs shes 
rab gsal byed 176smra ba'i seng ge'i sgrub thabs blo'i mun sel/177_a 
ra pa tsa na dkar po'i sgrub thab shes rab 'khor lo/178_ser po'i sgrubs 
thabs 'od kyi snang ba/179_mi g.yo dkar po'i sgrub thabs snying gi 
sel/180_phag mo dkar mo'i sgrub thabs 'od gyi snying po/181_/ral gcig 
ma dkar mo'i sgrub thabs dga' ba bskyed pa/182_dbyangs can ma dkar 
mo'i sgrub thabs zla ba 'dod 'jo/183_/dmar mo'i sgrub thabs nyi ma'i 
'dod 'jo/184_ku ru kul+le'i sgrub thabs rin po che'i me tog185_/tshogs 
bdag dmar po'i sgrub thabs nor bu'i bang mdzod/186_rnam thos kyi sgrub 

thabs rgyal mtshan rtse mo/187_dzam lha seRa po'i sgrub thabs gser gyi khang 
brtsegs/188_nag po'i sgrub thabs 'byor pa rgya mtsho/189_nor rgyun ma'i 
sgrub thabs gter gyi bum pa/190_a gu li'i sgrub thabs nyi ma'i dkyil 
'khor/191_'od zer can gyi sgrub thabs zla ba'i 'khor lo/192_lha mo 
gzungs kyi snye ma'i sgrub thabs dkar mo'i phreng ba/193_dbang phyug gi sgrub 
thabs 'jig rten gsum snang*/194_khyab 'jug gi sgrub thabs grong khyer 
sum brtsegs rnams dang*/_195_gzhan yang dregs pa spyi'i sgrub thabs ri 
nag spungs pa/196_bye brag ma mgon lcam dral gyi sgrub thabs dus kyi mtshon 
cha/197_'jigs pa ma mo'i sgrub pa srog gi spu gri/198_drag po gza'i sgrub 
thabs 'jig rten phung byed/199_shan pa gnod sbyin gyi sgrub thabs ro 
langs skar mda'/200_skyes bu dam can gyi sgrub thabs ging chen 'bar 
ba/201_cho 'phrul gnam lcags kyi sgrub pa ltas ngan 'phrul gyi bang 
mdzod/202_'gal byed khram la 'debs pa rgya mtsho du ru ka'i gtad khram 
203_la sogs te phrin las rnam bzhis bstan pa yun ring du gnas pa'i 
las rim sgrub pa 204rnams dang /
!_nges don rdzogs rim mthar thug snying po'i don la sgyu 'phrul rim 
pa/_yang gsang thig le'i gnad yig bstan pa la/_yang dag byang chub snying 
po'i rdzogs rim ye shes 'khor lo/205_bde mchog rim pa lnga pa'i zab don 
snying po'i yang zhun/206_gsang 'dus rim pa lnga pa'i zab don 'od gsal 
'khor lo/207_sbyor ba yan lag drug gi bsdus don de nyid 'dus pa/208

lam 'bras bu dang bcas pa'i rim gnyis 'khor lo/209_chos drug gi snying 
po yang zhun/210_bsdus pa 'od gsal rnam sbyong*_/211_thabs lam zab 
mo'i don bsdus gsang ba'i de nyid/212_shes rab kyi lam rim sems khrid 
snying por bstan pa/213_phyag rgya chen po'i lam rim gyi zab don rnal 'byor 
bzhi'i snying po/214_cig car ba'i zab don thog babs/215_dmar khrid 
gnyis ka'i cha rkyen sku gsum don khrid nam mkha' skor gsum/216_me long 
bzhi'i gnas lugs/217_sems kyi rdo rje'i glu/218_snang ba lam khyer 
'khor 'das kha sbyor/219_rkyen snang rang grol zab don 'dus pa rnams 
dang /220_gzhan yang zhi byed don gyi snying po/221_gcod yul gnas 
lugs rang babs la sogs te/222_bod 'dir grags so cog gi zab don 
rdzogs rim rnams bla ma las thos pa'i don shes rab gsum gyis nges par 
byas pa rnams las snying po'i yang zhun du bsngags te bkod pa yin no/_/yang 
zab 'bras bu yid bzhin 'og min gnas/_/thams cad bde chen sku gsum 
gzhal yas khang /_/ye shes rnga sgra mdzes pa'i 'od gsal bas/_/skal bzang 
skye bo'i tshogs rnams dga' bar mdzod/_/legs par sbyar ba bstan bcos 
kyi dkar chag las nang gi gnas bstan pa ste gnyis pa'o//_//
!_de nas de kho na nyid kyi bstan bcos rgya cher bshad pa la/_gsang 
ba'i gnas mdo spyir bstan pa dang /_gsang chen bla na med pa'i gnas bye 
brag tu bshad pa gnyis las/_re zhig gi spyir bstan pa la/_theg pa mtha' 
dag gi don rdzogs pa chen po'i lam du 'jug pa'i sngon 'gro'i thabs lam 

223tsam du shes par bya ba'i phyir kun dang mthun la gong du 'dren pa'i lam 
'bras bu dang bcas ston pa'i bstan bcos kyi gnas lugs gsal ba/224
man ngag rin po che'i rdzogs pa chen po sems nyid ngal gso/225_de'i 
'grel pa shing rta chen po/226_/bsdus don nyi ma'i snying po/227_chos 'byung 
shes rab gsal byed/228_khrid yid 'khor ba dong sprug 229rdzogs pa chen 
po bsam gtan ngal gso23 /_de'i 'grel pa shing rta rnam dag 231bsdus 
don zla ba'i snying po/232_khrid yig thar gling gsal byed/233_rdzogs pa 
chen po sgyu ma ngal gso/234_de'i 'grel pa shing rta dri med/235_khrid yid 
nges don snying po rnams dang*/236_sems sde spyi'i don bshad la byang chub kyi 
sems kun byed rgyal po'i sems 'grel nyi ma'i 'od zer/237_khrid yig 
nam mkha' klong gsal/238_man ngag gi don 'grel rang grol skor gsum 
la rdzogs pa chen po sems nyid rang grol/239_'grel pa chen po 'od kyi 
'khor lo/240_khrid yig chos sku rang shar/241_rdzogs pa chen po chos 
nyid rang grol/_'grel pa 'od kyi snye ma/243_khrid yig chos sku rang 
babs/244_rdzogs pa chen po mnyam nyid rang grol/245_'grel pa 'od 
kyi dra ba/246_khrid yig chos sku lhun grub rnams dang*/247_klong sde spyi'i 
don bshad la/_klong gsum spyi'i don bshad chings/248_nam mkha' rab 
'byams 'grel pa yangs dog med pa'i rgya grol/249_man ngag gi don 
'grel chos dbyings rin po che'i mdzod/250_'grel pa chos dbyings gsal 
ba/251_khrid yig khyab brdal klong yangs 25_2rnams dang man ngag gi sde spyi 

don bshad pa la/_sku dang ye shes rgyas pa lhun grub snying po/253_'grel pa 
mi nub rgyal mtshan/254mtshan dpe sku gsum lag khrid/255
don 'grel kun 'dus rig pa'i gal mdo/256_kun gsal snying gi don 
'grel/257_bar do 'od kyi snye ma 258la sogs pa zab cing rgya che ba'i 
gnas bstan pa lags so/_/_/yang zab chos mchog nges don snying po'i 
mkhar/_/sku dang ye shes nyi ma'i 'od brdal bas/_/bla med bstan pa'i pad 
tshal rgyas pa dang /_/mnyam du gdul bya'i bya tshogs dga' bar shog_/
man ngag gi 
don gnyis pa gsang chen bla na med pa'i gnas mdo spyi dang bye brag tu 
bshad pa la/_spyi'i chings rgya cher bstan pa dang /_bye brag zab don snying po 
bsdu ba gnyis las/_re zhig gsang chen nges pa theg pa'i rgyal po'i rnam 
bzhag yo ga'i phyogs kyi don du phabs pa'i gnas gsal byed/_grub mtha' 
rin po che'i mdzod/259_rgyud bcu bdun man ngag brgya dang bcu dgu'i don 
'grel theg mchog rin po che'i mdzod/260_lam khyer gnad kyi don 'grel 
tshig don rin po che'i mdzod/261_chings nges pa man ngag rin po che gser 
gyi sgrom bu/262_bye brag zab don snying por bsdu ba la/_khrid kyi yi ge sems 
sbyong bdun pa/263_sangs rgyas mnyam sbyor/264_khyung chen gshog 
rdzogs/265_man ngag gi lung rdzogs par ston pa bla ma yang thig yid bzhin 
nor bu chos sde lnga bcu rtsa bzhi pa/266_de las shin tu zab pa'i gnas 
bsdus pa zab mo yang tig chos tshan sum cu rtsa lnga pa 267rnams ni bla ma snying 
tig byin rlabs lag khrid kyi skor dang /_khyad par du smon lam lung bstan 

dang 'brel pa mkha' 'gro snying thig gi skor la man ngag dus ngag dus la babs pa/
mkha' 'gro lung bstan gyi babs lugs ngo bo lag khrid du bstan pa/268
dbang khrid gdams pa'i mtshon tshul/269_byin rlabs sems la shar ba 
nges ngon snying po'i gdams pa_27 ste gnad gsum chos sde lnga bcu rtsa lngaRa 
gtan la phabs pa ni/_mkha' 'gro yang tig gi chos kyi rnam grangs so//zhar 
la chos spyod las rim gsol 'debs drug pa/271_/_/snying po don gyi 
mgur/272_rdo rje'i glu sum cu dang bcas pa rnams ni de dag gi cha lag tu 
bstan pa ste/[ · ]shin tu zab pa'i yang zab ngo mtshar rmad du byung ba'i skor du 
gtogs pa rnams phyi rabs skal ldan rnams kyi don du bum thang thar pa gling 
du dkar chag la btab pa gu ru lugs su chos rje rin po che'i sku gsung 
thugs che ba'i yon tan bstan pa'i phyir rnam par thar pa gsal bar bkod 
pa yin no//_//
ngag gi dbang pos 'chad lugs mthong tsa na/_/sku mched gsum po'i 
chos 'chad dig dig po/_/klong chen rab 'byams rig grwar rtsod tsa na/_/phya 
gtsang dan gsum rtsod pa rkyang rkyang po/_/kun mkhyen chen po'i rtsom pa mthong 
tsa na/_/bu dol sher gsum rtsom pa mog mog po/_/sna tshogs rang grol lta 
dgongs mthong tsa na/_/_/chen po gsum gyi grub mtha' yu yu po/_/_/'phan pa 
bzang po'i mdzad spyod mthong tsa na/_/_/chen por 'dod pa'i spyod pa dman 
dman 'dra/_/pad+ma las 'brel yon tan mthong tsa na/_/_/rtogs ldan ming 
btags rnams kyang blun blun po/_/gu yangs blo bde'i bya bral mthong tsa na/_/

bzang po zhig po'i spyod pa dman dman 'dra/_/dri med 'od zer gzhan don 
mthong tsa na//chen por rlom rnams gzhan don lad mo 'dra/_/zhes pa 'di 
yang bdag nyid chen po 'di gzhan las ches mchog tu gyur pa'o//tshogs 
gnyis rba rlabs ye shes chu gter can/_/mkhyen rtse'i lbu phreng ri dbang 
brtsegs ngog rol/_/dbang bzhi'i chu rgyun skye dgu'i dri ma sbyong /_/bden 
gnyis dal 'babs de la gus pas bstod/_/thugs rje klu dbang mkhyen 
brtse'i gdengs kas mdzes/_/nus stobs gru char skye rgu'i zhing sar gshim/_/
byams pa'i phud sgra phyogs kyi mthar khyab pa/_/skyabs chen chu lha de la gus 
pas bstod/_/_/chos kyi lhun po thos bsam bang rim can/_/bshes gnyen 
'dod lha'i tshogs kyi bsti gnas mchog_/gnas lugs 'gyur med rtogs 
pa'i lhun 'thug pa/_chos kyi ri bo de la mchog tu bstod/_/_/mdzad pa'i nyi 
gzhon phrin las 'od stong can/_/skal ldan rnams kyi pad mtshoRa shaRa ba 
las/_/bslab gsum ge sar mchog tu rgyas pa yis/_/rje 'jug rkang drug 
bcud kyis rgyas mdzad bstod/_/sbyin pa rnam bzhis gzhan rgyud tshim mdzad 
nas/_/_/tshul khrims gsum gyis rang rgyud mdzes par gtams/_/bzod pa 
gsum gyis dka' thub mthar phyin nas/_/rgyud gsum thugs dgongs rdzogs 
mdzad de la bstod/_/_/brtson 'grus gsum gyis don gnyis legs grub 
nas/_/bsam gtan gsum gyis rig dang mngon shes grub/_/shes rab 
gsum gyis a ti'i rtse mor son/_/kun bzang chos kyi rje der dad brgyas 
bstod/_/rim gnyis thabs kyi ye shes stobs dang ldan/_/dus gsum dge ba 

'khor gsum dag par bsngo/_/gnas lugs ji ltar shes bya ji snyed 
mkhyen/_/'jam dbyangs dngos su byon der gus pas bstod/_/byams pa'i 
spyan gyis 'gro la rtag tu gzigs/_/snying rjes sdug phongs rnams la rtag tu 
skyong*/_/dga' dang dgyes pas 'gro rnams srid mtshor sgrol/_/dgra dang bu 
mnyam 'gro don g.yel ba med/_/_/tshad med bzhi ldan de la gus pas 
bstod/_/chos dang zang zing g.yab mos gdul bya 'bod/_/snyan smra'i gsung 
gis nges pa'i chos la sbyor/_/don mthun chos la bags phab a tir sbyor/_/
bsdu ba bzhi yis 'gro don mdzad la bstod/_/thos pas sde snod rgyud sde'i don 
la mkhas/_/bsam pas zab don snying tig yin par rtogs/_bsgoms pas 
kun tu bzang po'i sa la slebs/_/sangs rgyas bshes gnyen gzugs su sprul 
la bstod/_/
ces pa 'di ni sgo gsum gus pa'i sgo nas/_/_chos rje rin po che'i 
mkhyen rab phrin las kyi mdzad pa la thun mong ma yin pa'i sgo nas dad pa'i 
rlabs g.yo bas mngon par bstod cing gtsug tu khur ba'o//grwa phu bsam 
yas gsang phu skyam gyi phu/_/lha ri brag dang shug gseb o rgyan rdzong /_/rgya ma 
grong dang g.yor po gzhung rnams dang /_/lho brag mon yul rnams su zhabs 
kyis bcags/_/skal ldan rnams la thar pa'i sa bon btab/_/chos 'khor 
bskoRa zhing smin grol rgya cher mdzad/_/tha ma'i mdzad pa mchims phur myang 
'das mdzad/_/skyes mchog bzhugs pa'i gnas rnams la phyag 'tshal/_/de 
ltar legs par sbyar ba'i chos rje rin po che'i rnam par thar pa 'di ni/lung 

rig 'dzin pa sprul sku dpal 'byor rgya mtsho dang /_dad dang gus paRa ldan 
pas mnyes pa gsum bsgrubs pa/_dam tshig dang ldan pa'i slob dpon blo 
gros bzang po dpon slob gnyis kyis yang dang yang du nan gyis bskul bas 
rang gis rtog tshogs dang /rgyal sras rin po che bzod par sku lus dang grib 
ma bzhin du brten pas/_gsung sgros dang mdzad tshul rnams legs par zhus 
nas/_'phri bsnan dang lhag chad med par yi ger btab pa'o//_//
rta bdun rgyal po'i 'od kyis ma gsal zhing /_/chu gter chen po'i 
rlabs kyis ma gsher ba/_/sangs rgyas rabs bdun gyis kyang ma thul 
ba'i/_/gdul dka' 'dul mdzad skyes mchog rnam thar 'di/_/sgro skur spangs 
nas legs par bkod pa yin/_/zas gtsang sras po mtshan dpes brgyan pa 
yi/_/zhabs pad nyi gzhon lta bur dmar ba la/_/gtsug tu khur ba'i lha chen 
gdong bzhi dang /_me tog pad+ma'i gnyen la sogs pa 'ang /_/mthong ba don 
ldan 'di nyid rtogs gyur na/_/dgyes pa'i spyan 'byed bzang pos mdangs 
phyung nas/_/mngon par bstod cing dga' ston 'gyed par nges/_/dri med 'od 
zer 'od stong 'gyed pa 'dra/_/gsang ba snying thig dbang gi rgyal po bzhin/_/
dgos 'dod kun 'byung srid zhi'i dbul ba sel/_/'di don rtogs par 
'dod pa mang na yang /_/ston ka'i mtshan mo dangs pa'i mkha' dbyings su/_/
ri bong 'dzin gzugs 'od dkar can shar bas/_/dman pa'i skar tshogs kha 
dog nyams byas ltar/_kho bo 'chad rtsod rtsom gsum rab rgyas pas/_/rdo rje pha 
lam rin chen 'bigs pa ltar/_/tshig don rnam bkra bsam 'phel phreng spel 

nas//legs bshad srad bur brgyus pa'i phreng ba 'di/_/rnam thar nor bu chu 
dangs ji bzhin du/_/_sems kyi rtog pa ma lus sel byed yin/_/dri med 'od 
zer blta ba'i me long mchog_/tshul khrims blo gros yon tan rgyas par 
bstan/_/snga rabs byon nas ma 'ong slad kyis 'byon/_/sus kyang ma rtogs 
rtogs par mi 'gyur ro/_/_kho bo'i blo gros nam mkha' yangs pa la/_/thos 
bsam chu 'dzin rab tu rgyas pa yis/_/lung dang rig pa'i glog phreng gar byed 
pas/_/rtogs pa'i 'brug sgra chem chem sgrogs pa dang*/_/mnyam du dam chos chu 
rgyun 'beb pa yin/_/dge bcu'i lo thog smin par byed pa la/_/skye ba sngon 
nas sbyangs pa'i shes rab can/_/rigs dang spyod yul bzang po'i rnam grol 
can/_/slob ma'i mchog gyur bka' bzhi 'dzin pa po/_/rang bzhin dpal 
'byor bzang po 'byung ba'i gnas/_/dam chos rgya mtshos 'gro ba smin mdzad 
pa'i/_/rdzogs chen bstan pa 'dzin pa'i skyes bu dang /_/blo gros rnam par 
dkar ba'i ngur smrig 'dzin/_/bzang po'i spyod yul sdom gsum dam tshig 
ldan/_thos bsam don gzhol bla ma ci mnyes byed/_/rdo rje snying po'i brtul 
zhugs 'dzin pa dang /_/dpon slob gnyis kyis yang yang bskul ba'i ngor/_/
rnam thar mthong ba don ldan 'di spros pas/_/'gro ba'i rmongs pa ma lus rab 
bsal nas/_/_/rdzogs pa chen po'i don la spyod pa dang /_/don gnyis phun 
tshogs 'grub pa'i rgyal por shog_/yi ge pa ni skye ba sngon rol nas/_/chos la 
sbyangs pa'i bsod nams dpal ldan can/_/blo gros theg mchog snying po'i 
rnal 'byor pa/_/_/a ti yo ga 'chang bas legs par bris/_/dge ba dpag 

kun mkhyen dri med 'od zer gyi rnam thar mthong ba don ldan/
yas rin chen gru bo ches/_/'gro drug ma rnams srid pa'i mtsho bsgral nas/_/
mi g.yo rin chen gling du rab son te/_/dam pa'i chos kyi dga' ston 'gyed 
par shog_/bkra shis gang zhig sku bzhi'i gangs ri las/_/dam chos yan 
lag brgyad ldan chu klung gis/_/'gro ba'i tsha gdung ma lus zhi ba dang /_/
mnyam du dge legs phun sum tshogs gyur cig_/rgyal sras dri med 'od zer 
gyi/_/rnam thar mthong ba don ldan 'di/_/byang phyogs gangs kyi ri khrod du/_/
byar med brtul zhugs 'dzin pa yi/_/chos grags bzang po mdo khams pa/_/
pha yi bu mchog de yis bkod/_/legs par ltos la zhib mor dpyod/_/'di 
ni tshangs pa'i rnga chen dang /_/rab dga'i rgyud mangs las 'phags shing /
mkhas pa'i 'dun sar 'jug par spyod/_/'di sogs dge ba rab dkar dri 
med des/_/spangs rtogs yon tan du ma'i mdzod 'dzin pa'i/_/ded dpon bla 
ma rnams ni mnyes byas nas/_/kun bzang gdod ma'i sa la rab gnas 
shog/_//_shub+haM/_/bkra shis//_//